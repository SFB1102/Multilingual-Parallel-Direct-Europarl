<?xml version='1.0' encoding='utf-8'?>
<text id="20050412.NL" lang="nl" date="2005-04-12" place="Straatsburg" edition="Uitgave PB">
  <section id="creitem1" title="Hervatting van de vergadering"/>
  <section id="creitem2" title="Samenstelling Parlement: zie notulen"/>
  <section id="creitem3" title="Indieningstermijn amendementen: zie notulen"/>
  <section id="creitem4" title="Ingekomen stukken: zie notulen"/>
  <section id="creitem5" title="Debatten over gevallen van schending van de mensenrechten, de democratie en de rechtsstaat (bekendmaking van ingediende ontwerpresoluties): zie notulen"/>
  <section id="creitem6" title="Kwijtingen">
    <intervention id="2-010" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0070/2005) van de heer Wynn, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie in het begrotingsjaar 2003 (Afdeling III - Commissie) (SEC(2004)1181 - C6-0012/2005 - 2004/2040(DEC); SEC(2004)1182 - C6-0013/2005 - 2004/2040(DEC));</p>
      <p sl="nl">het verslag (A6-0063/2005) van mevrouw Juknevičienė, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie in het begrotingsjaar 2003 (Afdeling I - Europees Parlement) (C6-0015/2005 - 2004/2041(DEC));</p>
      <p sl="nl">het verslag (A6-0066/2005) van de heer Stubb, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie in het begrotingsjaar 2003:</p>
      <p sl="nl">1. Afdeling II - Raad</p>
      <p sl="nl">2. Afdeling IV - Hof van Justitie</p>
      <p sl="nl">3. Afdeling V - Rekenkamer</p>
      <p sl="nl">4. Afdeling VI - Europees Economisch en Sociaal Comité</p>
      <p sl="nl">5. Afdeling VII - Comité van de regio's</p>
      <p sl="nl">6. Afdeling VIII - Europese Ombudsman</p>
      <p sl="nl">(C6-0016/2005 - 2004/2042(DEC); C6-0017/2005 - 2004/2043(DEC); C6-0018/2005 - 2004/2044(DEC); C6-0019/2005 - 2004/2045(DEC); C6-0020/2005 - 2004/2046(DEC); C6-0021/2005 - 2004/2047(DEC));</p>
      <p sl="nl">het verslag (A6-0074/2005) van mevrouw Ayala Sender en de heer Schlyter, namens de Commissie begrotingscontrole, over het verlenen van kwijting aan:</p>
      <p sl="nl">1. het Europees Bureau voor wederopbouw</p>
      <p sl="nl">2. het Europees Centrum voor de ontwikkeling van de beroepsopleiding</p>
      <p sl="nl">3. de Europese Stichting tot verbetering van de levens- en arbeidsomstandigheden</p>
      <p sl="nl">4. het Europees Milieuagentschap</p>
      <p sl="nl">5. het Europees Agentschap voor de veiligheid en de gezondheid op het werk</p>
      <p sl="nl">6. het Europees Bureau voor de geneesmiddelenbeoordeling</p>
      <p sl="nl">7. het Vertaalbureau voor de organen van de Europese Unie</p>
      <p sl="nl">8. Eurojust</p>
      <p sl="nl">9. de Europese Stichting voor Opleiding</p>
      <p sl="nl">10. het Europees Waarnemingscentrum voor drugs en drugsverslaving</p>
      <p sl="nl">11. het Europees Waarnemingscentrum voor racisme en vreemdelingenhaat</p>
      <p sl="nl">12. de Europese Autoriteit voor voedselveiligheid</p>
      <p sl="nl">13. het Europees Agentschap voor maritieme veiligheid</p>
      <p sl="nl">14. het Europees Agentschap voor de veiligheid van de luchtvaart</p>
      <p sl="nl">voor het begrotingsjaar 2003</p>
      <p sl="nl">(N6-0216/2004 - C6-0235/2004 - 2004/2051(DEC); N6-0207/2004 - C6-0226/2004 - 2004/2050(DEC); N6-0208/2004 - C6-0227/2004 - 2004/2060(DEC); N6-0209/2004 - C6-0228/2004 - 2004/2053(DEC); N6-0213/2004 - C6-0232/2004 - 2004/2061(DEC); N6-0212/2004 - C6-0231/2004 - 2004/2056(DEC); N6-0214/2004 - C6-0233/2004 - 2004/2062(DEC); N6-0220/2004 - C6-0239/2004 - 2004/2063(DEC); N6-0210/2004 - C6-0229/2004 - 2004/2058(DEC); N6-0211/2004 - C6-0230/2004 - 2004/2055(DEC); N6-0215/2004 - C6-0234/2004 - 2004/2059(DEC); N6-0217/2004 - C6-0236/2004 - 2004/2054(DEC); N6-0218/2004 - C6-0237/2004 - 2004/2057(DEC); N6-0219/2004 - C6-0238/2004 - 2004/2052(DEC));</p>
      <p sl="nl">het verslag (A6-0069/2005) van mevrouw Xenogiannakopoulou, namens de Commissie begrotingscontrole, over het verlenen van kwijting aan de Commissie voor het financieel beheer van het zesde, zevende, achtste en negende Europees Ontwikkelingsfonds in het begrotingsjaar 2003 (COM(2004)0667 - C6-0165/2004 - 2004/2049(DEC)).</p>
    </intervention>
    <intervention id="2-011" speaker_id="1295" name="Wynn" is_mep="True" mode="spoken" role="rapporteur">
      <p sl="en">Mijnheer de Voorzitter, ik beschouw dit verslag, waarover wij later vandaag zullen stemmen, als een van de belangrijkste verslagen waarover dit Parlement tijdens deze vergadering zal stemmen. Ik zeg dat niet omdat het mijn eigen verslag is, maar vanwege de inhoud ervan en de enorme hoeveelheid werk die erin is gestoken. Ik bedank de mensen van de Rekenkamer, de Commissie en de lidstaten met wie ik heb samengewerkt, en ook het secretariaat van de Commissie begrotingscontrole. Zonder hen zou dit verslag niet het document geworden zijn dat het nu is. Ik dank hen dan ook uit de grond van mijn hart.</p>
      <p sl="en">Als de instellingen de aanbevelingen die in dit verslag worden gedaan, inderdaad uitvoeren, komt de 'heilige graal' van een positieve betrouwbaarheidsverklaring, de DAS, in zicht. Om zover te komen is het echter wel noodzakelijk dat de Commissie, de Rekenkamer en de lidstaten zich hier daadwerkelijk voor inzetten en onderling samenwerken.</p>
      <p sl="en">In het gedeelte vanaf paragraaf 25 wordt een aantal beperkingen van de DAS-methodologie geschetst. Zo wordt erop gewezen dat het geld op onze jaarrekeningen volkomen wettig en regelmatig kan zijn, maar tegelijkertijd een absolute verkwisting. Dit is een van de belangrijkste tekortkomingen van de DAS, en daarom wordt ook met de aanbevelingen in het verslag de Rekenkamer aangemoedigd de reeds aangebrachte veranderingen nog verder te verbeteren.</p>
      <p sl="en">Naar oordeel van onze commissie moeten de Commissie en de lidstaten nog meer veranderingen doorvoeren, ongeacht de verbeteringen die al in de DAS-methodologie zijn aangebracht. De commissaris moet een aantal dingen doen. Met ieder verslag waarover dit Parlement stemt, vragen wij de Commissie iets extra's te doen, en, afgezien van de totstandbrenging van een communautair kader voor interne controle, vragen wij dat ook nu weer. Hier wordt echter in paragraaf 8 en amendement 4 een kwestie aan de orde gesteld die bij sommigen, en zeker ook binnen de commissie zelf, nogal gevoelig ligt. Ik doe een dringend beroep op de leden om hun steun te geven aan dit amendement, waarin wordt voorgesteld dat de rekenplichtige de rekeningen van de Commissie ondertekent. Immers, zolang daartoe niet is besloten, zal de kritiek op de Commissie aanhouden. Amendement 4 laat daar geen misverstand over bestaan. Ik heb groot respect voor commissaris Kallas, en ik voel mij bemoedigd door zijn positieve houding, maar ik doe wel een beroep op hem en vraag hem te voorkomen dat het gevecht rondom de bevoegdheden binnen de directoraten-generaal de uitvoering van dit voorstel zal tegenhouden. Dit is een wezenlijk onderdeel van deze aanbevelingen.</p>
      <p sl="en">Echter, wat wij de Rekenkamer en de Commissie ook vragen te doen, er zal alleen een positieve DAS komen indien de lidstaten hun verantwoordelijkheden nemen, met inbegrip van hun politieke verantwoordelijkheden voor de controle en het beheer van de middelen van de Europese Unie. Paragraaf 16 schetst de problemen heel duidelijk. De openbaarmakingsverklaring, zoals beschreven in paragraaf 19, laat zien hoe de problemen kunnen worden opgelost.</p>
      <p sl="en">Met dit verslag is getracht de verantwoordelijkheden van de lidstaten niet alleen op administratief, maar ook op politiek niveau vast te leggen. Het gaat uiteindelijk om een proces van gedeeld beheer. Het wordt tijd dat de andere helft van dit gedeelde beheer zijn eigen verantwoordelijkheden eens wat serieuzer gaat nemen. In dat verband stelt het verslag - aan het eind van mijn afdeling - dat vooruitgang op dit punt niet mogelijk is zonder de actieve participatie van de lidstaten. De Commissie begrotingscontrole verzoekt u, mijnheer de Voorzitter, dan ook met haar verslag - indien dat wordt goedgekeurd - om in uw toespraak tot de eerstvolgende Europese Raad de aandacht te vestigen op de noodzaak van een beter financieel beheer van de middelen van de Europese Unie door de lidstaten. Ik hoop dat u daartoe bereid bent.</p>
      <p sl="en">Voor mij is dit verslag een buitengewoon boeiende ervaring geweest. Het is het hoogtepunt in een tienjarig proces waarin wij hebben getracht tot een positieve betrouwbaarheidsverklaring te komen. Tien jaar geleden zei ik dat er met de systemen zoals die toen functioneerden, nooit een positieve DAS zou komen. Dat sloeg ook op de DAS-methodologie. Vandaag kan ik zeggen dat ik er, als dit verslag wordt goedgekeurd, alle vertrouwen in heb dat een positieve DAS, die heilige graal zoals ik hem daarstraks noemde, zeker binnen bereik is.</p>
      <a text="(Applaus)"/>
    </intervention>
    <intervention id="2-012" speaker_id="28273" name="Juknevičienė" is_mep="True" mode="spoken" role="rapporteur">
      <p sl="lt">Mijnheer de Voorzitter, dames en heren, allereerst wil ik u bedanken voor het feit dat u mij de taak hebt toevertrouwd om namens de Commissie begrotingscontrole advies uit te brengen over een voor ons allen zo belangrijk onderwerp.</p>
      <p sl="lt">Met de stemming van vandaag over de kwijting voor de uitvoering van de begroting van het Europees Parlement in het begrotingsjaar 2003 brengen wij ons standpunt tot uitdrukking. Het is een standpunt over de vraag of onze instelling, het Europees Parlement, correct en transparant omgaat met de middelen, met het geld dat de burgers van Europa, onze kiezers, beschikbaar stellen. Voorts wil ik de collega’s bedanken die met hun adviezen en inspanningen een rechtstreekse bijdrage hebben geleverd aan de uitwerking van dit verslag. Zij hebben deelgenomen aan de discussies en voorstellen en amendementen ingediend. Er zijn gesprekken gevoerd in de Commissie begrotingscontrole en er ontspon zich een levendig debat in mijn eigen fractie, de Alliantie van Liberalen en Democraten voor Europa. De liberalen en democraten hebben het recht van de mensen op waarheidsgetrouwe informatie, openheid en transparantie altijd verdedigd en zij zullen dit blijven doen, want dit recht vormt de basis van de democratie. Wij weten dat openheid en transparantie geen doel op zich zijn, maar een middel om de efficiëntie van de instelling te verzekeren en, bovenal, om verantwoording af te leggen aan de mensen voor wie wij in deze instelling werken. Er is onder de burgers van Europa steeds meer onvrede over het gebrek aan kennis en informatie, en zij stellen steeds grotere eisen aan degenen op wie zij stemmen, aan degenen die in het Parlement worden gekozen. Zij willen dat hun financiële inbreng meerwaarde oplevert, dat wil zeggen, dat hun geld doeltreffend en effectief wordt besteed.</p>
      <p sl="lt">Staat u mij toe hier een korte inleiding te geven op mijn door de Commissie begrotingscontrole goedgekeurde verslag. Dit verschilt van voorgaande verslagen omdat in 2003 een nieuw systeem van financieel beheer en een intern auditsysteem in het Europees Parlement werden ingevoerd. Dit is een enorme stap in de richting van een betere en doorzichtigere planning en uitvoering van de begroting.</p>
      <p sl="lt">Wij willen u, mijnheer de Voorzitter, en de diensten van het Bureau dus feliciteren. Een andere nieuwe ontwikkeling is dat met ingang van dit jaar de Voorzitter van het Europees Parlement de uitvoering van de begroting moet goedkeuren, en niet meer het secretariaat van het Bureau, zoals voorheen het geval was. In het verslag wordt aandacht geschonken aan met name vier onderwerpen.</p>
      <p sl="lt">Allereerst het beheer, de manier waarop de belangrijkste besluitvormers, en meer bepaald het Bureau en de Quaestoren, verslag uitbrengen. Hier wordt voorgesteld bij toerbeurt te werk te gaan.</p>
      <p sl="lt">Ten tweede de manier waarop het aan de fracties beschikbaar gestelde geld wordt gebruikt. Er dient vermeld te worden dat er op dit punt enige vooruitgang is geboekt. Ik doel hiermee op de verbeterde transparantie in de aanwending van middelen door de publicatie van gegevens op internet. Er worden echter ook gebieden aangegeven waarop verbetering nodig is. Zo stelt het verslag voor dat de fracties gestandaardiseerde, jaarlijkse activiteitenverslagen uitbrengen en de aanwending van de middelen aan het publiek bekendmaken.</p>
      <p sl="lt">Ten derde de vergoedingen van de leden van het Parlement. Hier wordt al heel lang over gesproken. Er is bovendien onenigheid tussen instellingen en, wat belangrijker is, er zijn verschillende interpretaties en er is argwaan wegens het ontransparante systeem. Het is onaangenaam te moeten vaststellen dat na de toetreding van de nieuwe lidstaten er leden zijn die twaalf maal zoveel salaris ontvangen als andere leden. Ik acht deze discrepantie onrechtvaardig. We werken allemaal in dezelfde instelling en wij moeten voor hetzelfde werk dezelfde beloning ontvangen.</p>
      <p sl="lt">Volgens mij is het verkeerd dat er geen rekenschap wordt afgelegd van de middelen voor algemene uitgaven. Deze uitgaven moeten ook worden berekend.</p>
      <p sl="lt">Een andere netelige kwestie betreft de plaatsen van onze werkzaamheden: Brussel en Straatsburg. Dit vraagstuk, en uw stemgedrag ten aanzien daarvan, laat ik over aan uw wijsheid. Ik ben van mening dat er in de Grondwet terecht twee werklocaties voor het Europees Parlement worden genoemd. Al in 1952 zei Jean Monnet dat we geen staten maar volkeren willen verenigen. Het Europees Parlement is het huis waarin wij werken, het huis dat de volkeren van Europa kan verenigen. Maar om dat mogelijk te maken, moeten voor elkaar open staan, moeten we op een transparante manier werken, en zorgen voor een correcte planning en uitvoering van de Europese begroting.</p>
    </intervention>
    <intervention id="2-013" speaker_id="28261" name="Stubb" is_mep="True" mode="spoken" role="rapporteur">
      <p sl="en">Mijnheer de Voorzitter, net als de heer Wynn wil ik om te beginnen graag het secretariaat van de Commissie begrotingscontrole en dat van de PPE-DE-Fractie, evenals mijn collega's hartelijk bedanken voor hun hulp bij de totstandkoming van dit verslag. In mijn vijf minuten wil ik graag vijf punten aan de orde stellen.</p>
      <p sl="en">Ten eerste punt hebben al deze verslagen van de Commissie begrotingscontrole ten doel de controleomgeving te verbeteren. Ik heb zelf bij een nationale overheidsdienst gewerkt, en ik kan met een gerust hart zeggen dat volgens mij de controleomgeving in geen enkele nationale overheidsdienst zo streng en gedegen is als hier in het Europees Parlement, of in de Europese Unie in het algemeen. Zo kon ik er bijvoorbeeld heel gemakkelijk achter komen wat voor wijn commissaris Kallas bij een lunch op 12 december heeft gedronken: zo gedetailleerd wordt dat hier bijgehouden. Daarom stemt het mij enigszins triest dat sommigen in dit Parlement dit verslag voor populistische doeleinden proberen te gebruiken, en net zo lang wroeten tot ze iedere onregelmatigheid aan het licht hebben gebracht. Wij hebben geprobeerd om iedere onregelmatigheid die we konden vinden, boven tafel te krijgen. Gelukkig hebben wij er niet zo heel veel gevonden.</p>
      <p sl="en">Ten tweede gaat mijn verslag over zes andere ‘instellingen’: de Raad, het Europese Hof van Justitie, de Rekenkamer, het Economisch en Sociaal Comité, het Comité van de regio's en de Ombudsman. Allemaal zijn zij met vlag en wimpel geslaagd. Niettemin wil ik twee opmerkingen maken. De eerste betreft de Raad.</p>
      <p sl="en">Voor het eerst hebben wij in een informele sfeer een gestructureerde dialoog gevoerd met de Raad, en deze is heel goed verlopen. Wij hebben de informatie die wij nodig hadden, gekregen en daar kunnen wij de Raad dankbaar voor zijn. Ik wil echter wel een waarschuwend geluid laten horen voor de toekomst: wij komen nu in een fase van de Europese integratie terecht waarin de buitenlandse betrekkingen, en in het bijzonder het gemeenschappelijk buitenlands en veiligheidsbeleid, steeds belangrijker gaan worden. Dit betekent dat de Raadsbegroting voor het GBVB niet alleen de administratieve uitgaven, maar ook de uitvoerende taken zal betreffen. Het is van groot belang dat wij daar goed naar kijken als wij de dienst voor buitenlandse betrekkingen gaan opzetten, om te zien of wij de kosten daarvan wat beter in de hand kunnen houden.</p>
      <p sl="en">Mijn andere opmerking over de instellingen betreft de Rekenkamer. Daar is het een en ander te doen geweest over een zaak betreffende een bepaald personeelslid. Mijn uitgangspunt, en ik denk het uitgangspunt van alle belangrijke groeperingen in dit Parlement, was dat wij de persoon in kwestie niet onnodig wilden vernederen, en daarom wilden wij daar niet teveel over zeggen. Wij hebben een heel goed gesprek gehad met de betreffende instelling, en het compromis dat wij daar hebben voorgesteld, is hopelijk bevredigend voor alle betrokken partijen.</p>
      <p sl="en">Mijn derde punt is dat wij een heel goede dialoog hebben gehad met alle instellingen. Wij hebben alle informatie die wij nodig hadden, gekregen en die is heel nuttig gebleken. Er is echter nog één ding dat ik speciaal wil noemen en dat naar mijn mening beter zou moeten, en dat is de timing van het verslag. Het verslag van de Rekenkamer was pas vijf minuten voor onze commissievergadering beschikbaar, en wij moesten daar toen meteen over discussiëren. Dat werkt natuurlijk niet. De president van de Rekenkamer komt binnen en leest een 45 minuten durende toespraak voor. Welnu, dat lijkt mij niet per se de beste manier om een dialoog te beginnen, dus misschien kan dat in het vervolg ietsje beter.</p>
      <p sl="en">Nu kom ik bij mijn laatste twee punten. Ten eerste hebben wij in de commissie een bijzonder constructieve discussie gehad, en het verslag is als zodanig vrijwel unaniem door de leden goedgekeurd. Er zijn niet veel amendementen op het door mij voorgelegde verslag ingediend; slechts drie eigenlijk, en als rapporteur ben ik daartegen. Mijns inziens geven zij de discussie zoals wij die wij in de fractie hebben gehad, niet goed weer.</p>
      <p sl="en">Tot slot verwacht ik dat dit verslag de steun krijgt van vrijwel alle grote fracties in het Parlement. Ik wil nogmaals iedereen bedanken die aan de totstandkoming eraan heeft meegewerkt.</p>
    </intervention>
    <intervention id="2-014" speaker_id="28292" name="Ayala Sender" is_mep="True" mode="spoken" role="rapporteur">
      <p sl="es">Mijnheer de Voorzitter, ik ben het eens met collega Wynn dat dit echt een spannende klus is geweest. Er was sprake van een enorme communicatie met de Commissie en de Rekenkamer, maar vooral met de directeuren van de agentschappen die gedurende het gehele proces alle nodige informatie aan ons hebben verstrekt.</p>
      <p sl="es">De oprichting van de agentschappen - die op dit moment enkele belangrijke taken hebben, zoals regulering, uitvoering en bevordering van bepaalde activiteiten - brengt ons bij de vraag of het er niet te veel zijn, of er niet teveel uiteenlopende modellen zijn, en of ze wel allemaal noodzakelijk zijn, hoewel het Parlement er in veel gevallen zelf om heeft gevraagd.</p>
      <p sl="es">Deze decentralisatie van de activiteiten van de Gemeenschap via agentschappen heeft een enorm positief aspect: ze zorgt voor nabijheid, toegankelijkheid en zichtbaarheid van de Europese Unie in de lidstaten, en daarmee voor een betere kennis van de inwoners. Daarom stellen wij voor om de algemene communicatiestrategie van deze agentschappen te versterken. Ook moeten zij sneller en gemakkelijker kunnen optreden. Anderzijds moeten wij echter ook erkennen dat er grote risico’s aan vastkleven, in die zin dat decentralisatie kan leiden tot minder controle op de begrotingsuitvoering of tot overlapping met activiteiten van de Commissie. Soms is er ook een gebrek aan coördinatie en soms zelfs worden nationale belangen boven die van de Gemeenschap geplaatst.</p>
      <p sl="es">Wij hebben in ons verslag dan ook verzocht om een aantal specifieke en diepgaande verslagen van de Commissie, en om een aantal gemeenschappelijke voorstellen en richtsnoeren om deze risico’s te vermijden. Wij zouden ook graag zien dat deze gemeenschappelijke richtsnoeren in een interinstitutioneel akkoord werden vastgelegd. Ook zouden wij graag willen dat niet enkel werd gerefereerd aan de mechanismen voor controleverbetering en aan de begrotingsverantwoordelijkheid bij de uitvoering van de begrotingen, maar ook aan alles wat te maken heeft met de harmonisering van het personeel en de toepassing van alle gemeenschapsnormen met betrekking tot het personeel.</p>
      <p sl="es">Voorts zouden wij graag zien dat de Commissie zo snel mogelijk een onderzoek instelt naar de structuur en deze evalueert, nu men toch bezig is met de aanpassing van de reglementen. Daarbij zou met name rekening moeten worden gehouden met de toegevoegde Europese waarde van deze agentschappen, met andere woorden met de vraag hoe noodzakelijk ze zijn voor de Europese activiteiten.</p>
      <p sl="es">Ook met betrekking tot de Rekenkamer hebben wij gewezen op de noodzaak van een betere samenwerking, opdat er meer transparantie komt in de contradictoire procedure voorafgaand aan het kwijtingsverslag. Wij hebben namelijk geconstateerd dat er bij de naleving van het tijdschema op sommige momenten problemen zijn opgetreden, waardoor het Parlement niet precies kon vaststellen of de aan het licht gekomen problemen waren opgelost, en indien die waren opgelost, wanneer. Ook konden wij niet vasttellen of de contacten tussen de agentschappen en de Rekenkamer tot een positief resultaat hadden geleid. Dit alles houdt uiteraard verband met een positieve DAS.</p>
    </intervention>
    <intervention id="2-015" speaker_id="28139" name="Schlyter" is_mep="True" mode="spoken" role="rapporteur">
      <p sl="sv">Mijnheer de Voorzitter, om te beginnen wil ik iedereen bedanken voor het werk en de hulp, en voor de bereidwilligheid tot samenwerking van de betrokken organen.</p>
      <p sl="sv">Bij kwijtingverlening gaat het niet alleen om de vraag of het geld op correcte wijze wordt gebruikt. Daarbij gaat het ook om de manier waarop de doelen van de programma’s worden bereikt, en om de manier waarop in het algemeen zoveel mogelijk efficiëntie kan worden bereikt. Daarom wil ik met nadruk wijzen op het aspect van de gendergelijkheid. We zijn verplicht om onze doelstellingen op het gebied van gendergelijkheid te bereiken. Mijns inziens is het een schandaal dat slechts de helft van de agentschappen plannen inzake gender-gelijkheid heeft. Dat moeten ze vóór volgend jaar in orde brengen, anders zal ik hun geen kwijting verlenen.</p>
      <p sl="sv">De hervormingen zullen sneller plaatsvinden als we een reële gendergelijkheid invoeren. Oude hiërarchische en patriarchale besluitvormingsstelsels en arbeidsmethoden zullen doorbroken moeten worden. Op dit moment is in bijna alle organisaties tachtig procent van de topfuncties bezet door mannen, en is tachtig of meer procent van de laagste functies bezet door vrouwen. Ik moet echter zeggen dat wij het in het Europees Parlement niet veel beter doen. Bovendien kennen we op dit moment in veel landen een situatie waarin meer vrouwen dan mannen aan een universitaire studie beginnen. Er zou een goede rekruteringsbasis moeten zijn om de werkgelegenheidssituatie te kunnen veranderen.</p>
      <p sl="sv">Een andere kwestie die ik aan de orde wil stellen, betreft het Europees Bureau voor wederopbouw. Zoals bekend werd een ambtenaar van dit Bureau ervan verdacht een bedrijf te hebben geholpen bij de aankoop van energie-infrastructuur. Dit geval is een voorbeeld van de manier waarop een schandaal moet worden aangepakt. De directie schorste de ambtenaar onmiddellijk, gaf de documenten onmiddellijk aan OLAF, dat snel met zijn onderzoek begon en binnen tien maanden klaar was. De gerechtelijke instanties kregen de informatie en de processen konden snel worden gestart. Nu wachten we erop dat ook de Commissie de tuchtrechtelijke procedure voltooit. Als we schandalen op deze manier zouden kunnen behandelen en niet meer in de doofpot zouden stoppen, of zouden proberen ze te verdoezelen, zouden onze instellingen beter functioneren. Dit toont aan hoe belangrijk openbare controle is. Hoe doelmatig de Rekenkamer ook is, ze kan nooit alles ontdekken. Maar we hebben een openbaarheidsbeginsel, dus hebben we 450 miljoen inwoners die kunnen controleren wat iedereen doet. Dat is de beste preventieve methode tegen fraude en corruptie.</p>
    </intervention>
    <intervention id="2-016" speaker_id="28577" name="Xenogiannakopoulou" is_mep="True" mode="spoken" role="rapporteur">
      <p sl="el">Mijnheer de Voorzitter, om te beginnen wil ook ik van mijn kant de algemeen rapporteur, de heer Wynn, al mijn collega’s in de Commissie begrotingscontrole en het commissiesecretariaat van harte bedanken voor hun samenwerking en ondersteuning bij de opstelling van dit verslag.</p>
      <p sl="el">Mijnheer de Voorzitter, het ontwikkelingsbeleid is een fundamenteel aspect van de externe activiteiten van de Europese Unie. Wij willen allen dat dit een doelmatig beleid is, gericht op de uitroeiing van de armoede, de versterking van de sociale infrastructuur, het onderwijs en de volksgezondheid en de zelfontwikkeling in de landen waarvan wij het streven naar vooruitgang en sociaal welzijn willen steunen.</p>
      <p sl="el">Het Europees Ontwikkelingsfonds is een belangrijk instrument voor de tenuitvoerlegging van dit beleid in de ACS-landen. De efficiëntie daarvan moet echter worden verbeterd, met concentratie van de middelen op acties voor armoedebestrijding en met een snellere en betere tenuitvoerlegging.</p>
      <p sl="el">Volgens de betrouwbaarheidsverklaring van de Rekenkamer geven de jaarrekeningen een getrouw beeld van de inkomsten en uitgaven tijdens de uitvoering van het zesde, zevende, achtste en negende Europees Ontwikkelingsfonds, en dat bespreken wij hier vandaag. De Rekenkamer wijst echter ook op een aantal problemen, met name bij het gebruik van de Stabex-middelen - er werden kredieten overgedragen aan de Europese Investeringsbank, maar niet gebruikt - en bij de bedragen die moeten worden betaald aan de Europese Ontwikkelingsfondsen maar niet zijn opgenomen op de financiële balans van 31 december 2003. De Europese Commissie moet de zwakke punten in de toezichtsystemen en -controles krachtiger aanpakken.</p>
      <p sl="el">Een vraagstuk dat ons bijzonder bezig heeft gehouden, betreft de bevoegdheden van de commissarissen. Er is verwarring tussen de bevoegdheden van de commissaris voor Ontwikkeling en Humanitaire Hulp, die verantwoordelijk is voor het beleid van het Europees Ontwikkelingsfonds, en de commissaris voor Externe Betrekkingen, die verantwoordelijk is voor de werking van EuropeAide. Wij hebben een debat gehad met commissaris Michel - van wie wij ook een brief hebben ontvangen, waarvoor onze dank -, die ons toen verzekerde dat de Commissie op gecoördineerde wijze zal meewerken aan dit vraagstuk. Wij danken de commissaris voor zijn inspanningen, maar als Commissie begrotingscontrole en als Parlement zullen wij dit vraagstuk op de voet blijven volgen, opdat problemen in de toekomst worden vermeden.</p>
      <p sl="el">Een ander vraagstuk dat bijzondere aandacht verdient, is dat van de RAL. De Europese Commissie moet een grondig onderzoek verrichten naar de herkomst van het hoge percentage niet-bestede kredieten en naar de wijze waarop de uitvoering van deze kredieten kan worden versneld. Dat zal trouwens ook een betere uitvoering van heel het Europees Ontwikkelingsfonds ten goede komen.</p>
      <p sl="el">Het decentraliseren van de middelen in de richting van de Commissiedelegaties - een ambitieus plan dat nu bijna is voltooid - is een stap in de goede richting, en wij staan daar positief tegenover. Wij willen echter wel de verzekering dat deze procedure, die in volle gang is, gepaard gaat met onder meer ook de gepaste controles. Dat is een ander vraagstuk dat wij in de komende tijd zeer aandachtig zullen blijven volgen.</p>
      <p sl="el">Tot slot nog iets over het vraagstuk van de opneming van het Europees Ontwikkelingsfonds op de communautaire begroting, waarover het Europees Parlement ook in het verleden al eens gediscussieerd heeft. Het Parlement is van mening dat met deze opneming een einde zal komen aan de moeilijkheden waarmee wij nu te kampen hebben bij de uitvoering van het Europees Ontwikkelingsfonds, en een bijdrage zal worden geleverd aan een beter financieel beheer en meer transparantie. Aangezien echter de opneming van het EOF een vraagstuk van meer algemene aard is, en ook een weerslag heeft op het debat over de nieuwe financiële vooruitzichten, zullen wij wachten met het innemen van een definitief standpunt van het Europees Parlement totdat wij een standpunt innemen ten aanzien van de nieuwe financiële vooruitzichten.</p>
      <p sl="el">Met deze algemene opmerkingen, mijnheer de Voorzitter, en rekening houdend met het verslag van de Rekenkamer, wil ik u aanbevelen de Commissie kwijting te verlenen voor de uitvoering van het zesde, zevende, achtste en negende Europees Ontwikkelingsfonds in het begrotingsjaar 2003.</p>
    </intervention>
    <intervention id="2-017" speaker_id="photo_generic" name="Kallas" is_mep="True" mode="spoken">
      <p sl="en">vice-voorzitter van de Commissie . - Mijnheer de Voorzitter, de dialoog over deze kwijtingsprocedure was van voortreffelijke kwaliteit. Mijn collega-commissarissen en ik hebben er met veel genoegen aan meegewerkt, en ik dank de voorzitter van de Commissie begrotingscontrole, de heer Fazakas, hartelijk voor de beminnelijke en doelmatige wijze waarop hij de werkzaamheden heeft geleid.</p>
      <p sl="en">Ik ben ingenomen met de in de Commissie begrotingscontrole goedgekeurde resolutie, met de brede steun die daaruit spreekt voor de inspanningen en de prestaties van de Commissie, en met de bijzonder constructieve aanpak. In de resolutie komt het centrale politieke vraagstuk van de betrouwbaarheidsverklaring, de DAS, aan de orde.</p>
      <p sl="en">Namens de Commissie feliciteer ik u, mijnheer Wynn, nogmaals met de grote rol die u hebt gespeeld bij de belangrijke vooruitgang die op het punt van de betrouwbaarheidsverklaring in zo korte tijd kon worden geboekt. Samen met de Rekenkamer, en zijn single audit -model, hebt u gezorgd voor een uitstekende eerste service. De bal is nu in ons kamp en - om in tennistermen te blijven - wij zullen ons best doen om die hard en nauwkeurig terug te spelen. Gelukkig is dit, in tegenstelling tot tennis, een spel dat slechts winnaars kent. Wij winnen inderdaad allemaal als de vier betrokken instellingen - Commissie, Raad, Rekenkamer en Europees Parlement - het samen eens kunnen worden over een stappenplan in de richting van een positieve DAS in de nabije toekomst.</p>
      <p sl="en">Net als in de resolutie die u vandaag zult aannemen, zal het kernelement van het stappenplan de vraag zijn hoe de lidstaten de Commissie met redelijke zekerheid kunnen garanderen dat zij over adequate toezichts- en controlesystemen zullen beschikken. De Commissie zal voor juli 2005 met een voorstel komen voor een stappenplan op weg naar een positieve DAS. Ik hoop en verwacht dat het voorzitterschap van het Verenigd Koninkrijk deze voorstellen zal oppakken en de leiding zal nemen bij het trialoogoverleg dat in het najaar tot een Interinstitutioneel Akkoord moet leiden. De tijd dringt, aangezien er wellicht juridische wijzigingen nodig zullen zijn, zowel in het pakket wetgevende maatregelen van de nieuwe financiële vooruitzichten als in het Financieel Reglement.</p>
      <p sl="en">Het zal niet eenvoudig zijn de lidstaten te mobiliseren en te motiveren, en de Commissie zal uw steun daarbij hard nodig hebben. Wij kunnen aantonen dat wij hier hard aan werken en bereid zijn nog meer ons best te doen. Zo is het boekhoudsysteem van de Commissie bijvoorbeeld met succes gemoderniseerd. Dit nieuwe systeem is nu volledig operationeel. Daarnaast heeft de vorige Commissie veel bereikt met haar bestuurlijke hervorming. De resolutie van de Commissie begrotingscontrole is daar een welkome erkenning van. In haar stappenplan zal de Commissie echter nog meer maatregelen aankondigen om het communautaire controlekader te versterken.</p>
      <p sl="en">Het verheugt mij u te kunnen vertellen dat ons stappenplan nauw gekoppeld is aan een ander initiatief, het zogenoemde transparantie-initiatief, dat tot doel heeft meer gegevens over de financiën van de EU beschikbaar te stellen voor een groter deel van de bevolking van de Unie.</p>
      <p sl="en">Ik zal niet ingaan op de sectorale gedeelten van de resolutie van de Commissie begrotingscontrole, al ben ik graag bereid eventuele specifieke vragen hierover te beantwoorden. Wel wil ik graag nog iets zeggen over de vier amendementen op deze resolutie, waarover u straks gaat stemmen.</p>
      <p sl="en">In de eerste plaats ben ik blij met uw steun voor de amendementen die de heer Casaca heeft ingediend op de paragrafen 1, 2 en 3. De opmerking van de Rekenkamer dat de nog niet afgewikkelde betalingsverplichtingen voor de structuurfondsen ‘het equivalent van vijf jaar’ betalingen bedragen, is inderdaad misleidend. De Rekenkamer heeft hierbij immers de betalingsverplichtingen meegeteld die nog zullen worden aangegaan gedurende de zevenjarige programmaperiode van de structuurfondsen tot 2006. In feite gaat het bij de niet afgewikkelde betalingsverplichtingen om bestedingen van minder dan tweeënhalf jaar. Dit is normaal, aangezien de bestedingen normaal gesproken zullen doorgaan tot eind 2008, met de laatste betaling naar verwachting in 2010. De conclusie dat het programma niet goed is beheerd of dat middelen niet uitgegeven zullen worden, is dan ook onjuist. Ik hoop dat u dit belangrijke punt vandaag zult rechtzetten.</p>
      <p sl="en">In de tweede plaats wil ik kort reageren op het amendement over de rol van de rekenplichtige. Wat kan ik daar vandaag over zeggen? Ten eerste dat wij dit heel serieus zullen nemen. Ik ben bij talloze vergaderingen geweest op verschillende bestuursniveaus en met allerlei bekende critici van het boekhoudsysteem van de Commissie. Wij beschouwen dit als een heel belangrijk vraagstuk en als een van de kernelementen van ons stappenplan.</p>
      <p sl="en">Wij onderzoeken momenteel wat de gevolgen zouden zijn van het voorstel om de rekenplichtige de rekeningen te laten ondertekenen. Wij zijn blij dat het Parlement deze kwestie heeft aangekaart, en wij zullen hierop terugkomen met specifieke voorstellen. U hebt gelijk: er zijn voor- en tegenstanders van de standpunten zoals die in het amendement van het Parlement zijn verwoord. Naar mijn mening zijn er veel vragen waarvan we kunnen zeggen dat het uiteindelijk gaat om de invulling van de details. De belangrijkste vraag is mijns inziens hoe wij het juiste evenwicht kunnen waarborgen tussen beleidsvorming en financieel of begrotingsbeheer. Er is een zekere tegenstrijdigheid tussen enerzijds het standpunt dat de diensten en directoraten-generaal voor de beleidsvorming verantwoordelijk zouden zijn, en anderzijds het streven naar een evenwichtige aanpak, waarbij het beleid door het financiële beheer wordt ondersteund in plaats van tegengewerkt. Het spreekt wat mij betreft dan ook vanzelf dat dit een van de belangrijkste punten is. Ik verzeker u dat wij dit probleem niet onderschatten, maar het juist heel serieus nemen</p>
      <p sl="en">Ik wil nu graag nog iets zeggen over de specifieke kwijtingen met betrekking tot het Europees Ontwikkelingsfonds - het EOF - en de agentschappen. Wat het EOF betreft, wil ik allereerst de rapporteur, mevrouw Xenogiannakopoulou, bedanken voor haar goede verslag en voor haar open en constructieve opstelling gedurende de kwijtingsprocedure. De Commissie was uiteraard verheugd dat de Rekenkamer voor het EOF een positieve DAS kon verlenen.</p>
      <p sl="en">Het verslag bevat aanbevelingen op veel belangrijke terreinen. De Commissie zal de komende maanden met deze aanbevelingen aan de slag gaan, maar ik kan u nu al wel zeggen dat wij het over de hoofdlijnen eens zijn. Uiteraard zullen wij het Parlement op de hoogte houden van de ontwikkelingen met betrekking tot het nieuwe boekhoudsysteem, de begrotingssteun en de decentralisatie.</p>
      <p sl="en">Tot slot wil ik het Parlement nogmaals bedanken voor zijn steun aan het Commissievoorstel met betrekking tot de opneming van het EOF op de algemene begroting. Naar onze mening hebben wij hier een unieke kans om een betere, eenvoudiger en doelmatiger uitvoering van het EOF te realiseren. Dit zal de ACS-landen zeker ten goede komen.</p>
      <p sl="en">Wat de agentschappen betreft, wil ik ook mevrouw Ayala Sender en de heer Schlyter bedanken. De agentschappen zijn zelfstandige organen en het zijn de directeuren van de agentschappen, en niet de Commissie, aan wie het Europees Parlement kwijting verleent. Niettemin ontvangen alle veertien bij de kwijting van 2003 betrokken agentschappen subsidie uit de algemene begroting, en de Commissie constateert dan ook met voldoening dat het Parlement voorstelt de directeuren van alle veertien agentschappen kwijting te verlenen voor het begrotingsjaar 2003.</p>
      <p sl="en">De Commissie zal haar uiterste best blijven doen om de agentschappen in de toekomst alle benodigde ondersteuning te geven, in het bijzonder met betrekking tot terreinen als begroting, financiën en boekhouding. Bovendien zal de Commissie, voor zover dat binnen haar taak ligt, voldoen aan de verzoeken die het Parlement haar in zijn kwijtingsresoluties met betrekking tot de agentschappen heeft gedaan.</p>
      <p sl="en">Tot slot wil ik het Parlement aanmoedigen de voorstellen van de Commissie begrotingscontrole te steunen. Ik kan u verzekeren dat de Commissie serieus werk zal maken van de aanbevelingen waartoe u zult besluiten. Tot slot, dit is een unieke kans voor alle instellingen om het vertrouwen in de Europese instellingen verder te vergroten. Wij moeten weg uit de schaduw van het wantrouwen, uit de schaduw die de val van een bepaalde Commissie enkele jaren geleden over ons wierp. Wij moeten de burgers ervan verzekeren dat wij alles, met inbegrip van wangedrag, op de juiste manier aanpakken. Zo kunnen wij bouwen aan een reputatie van betrouwbaarheid voor de Europese instellingen.</p>
      <a text="(Applaus)"/>
    </intervention>
    <intervention id="2-018" speaker_id="28268" name="Budreikaitė" is_mep="True" mode="spoken">
      <p sl="lt">rapporteur voor advies van de Commissie ontwikkelingssamenwerking . - Mijnheer de Voorzitter, dames en heren, als wij de uitvoering van de algemene begroting 2003 beoordelen, stellen wij vast dat er veel inspanningen zijn verricht voor de uitvoering van het ontwikkelingsbeleid en voor met name de verwezenlijking van de millennium-ontwikkelingsdoelstellingen. De Europese Commissie heeft haar boekhoudsysteem verbeterd en tien kernindicatoren vastgesteld aan de hand waarvan de verwezenlijking van de millennium-ontwikkelingsdoelstellingen kan worden gemeten. Wij zijn evenwel van mening dat de Commissie te weinig aandacht schenkt, of te weinig steun verleent aan de landen die tot de Europese Unie zijn toegetreden. Zij waren niet goed voorbereid op de uitvoering van het communautair ontwikkelingsbeleid. Deze tekortkoming moet worden goedgemaakt door meer aandacht en middelen te besteden aan scholing op het gebied van de ontwikkelingsproblematiek in de nieuwe lidstaten en door oude en nieuwe lidstaten aan te sporen tot uitwisseling van ervaringen.</p>
      <p sl="lt">Nu de volgende uitbreidingsfase nadert en Bulgarije, Roemenië en Kroatië zich opmaken voor lidmaatschap van de EU, is het noodzakelijk aandacht te besteden aan de verplichtingen inzake het ontwikkelingsbeleid. Als we de uitvoering van de begroting over 2003 nader bekijken, valt op dat de Commissie er niet in geslaagd is geschikte procedures in te voeren voor de evaluatie van de communautaire hulpverlening. De decentralisatie van de delegaties van de Commissie in de westelijke landen wordt niet ondersteund door organisatorische middelen. Het blijft noodzakelijk om het beheer en de controle op een doeltreffende besluitvorming te verbeteren. De wijze waarop begrotingssteun wordt verleend, vereenvoudigt het werk van de Commissie, maar door een gebrek aan een passend controlemechanisme worden de regeringen van de begunstigde landen er niet afdoende toe aangespoord om verantwoording af te leggen aan hun burgers, hetgeen kan leiden tot een gebrek aan coördinatie bij de uitvoering van het ontwikkelingsbeleid. Zo loopt men bijvoorbeeld het risico dat de natuurlijke hulpbronnen uitgeput raken door ontbossing, als resultaat van een hoge consumentenvraag.</p>
      <p sl="lt">Met de nieuwe financiële vooruitzichten zou de ‘budgettering’ van het Europees Ontwikkelingsfonds enkel het beheer van de hulp vergemakkelijken. Dit zou echter, net als bij begrotingssteun het geval is, op zich geen enkele garantie zijn voor een doeltreffende hulpverlening.</p>
      <p sl="lt">Er zullen dus meer inspanningen moeten worden verricht om de beheers- en controle-instrumenten verder te verbeteren.</p>
    </intervention>
    <intervention id="2-019" speaker_id="1914" name="Haug" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid. - Mijnheer de Voorzitter, mijnheer de commissaris, geachte collega’s, de Commissie milieubeheer, volksgezondheid en voedselveiligheid is weliswaar niet blij, maar over het geheel genomen wel tevreden met de uitvoering van de begroting 2003 op het gebied van milieubeheer, volksgezondheid en voedselveiligheid. Wij hebben kennis genomen van het feit dat de Commissie de uitvoeringscyclus van de meerjarenprogramma’s wil verbeteren. Wij willen echter ook dat de Commissie doelgerichter aanbesteedt en dat zij de inschrijvers wat meer ondersteuning biedt.</p>
      <p sl="de">Het mag echter niet meer gebeuren dat de Commissie zich verschuilt achter de nieuwe administratieve en financiële bepalingen als de uitvoering van de begroting te traag verloopt. Een dergelijk excuus zullen wij in de toekomst niet meer accepteren. Het Europees Milieuagentschap, het Europees Bureau voor de geneesmiddelenbeoordeling en de Europese Autoriteit voor voedselveiligheid hebben wat ons betreft solide en verstandig werk geleverd. Wij verwachten eenzelfde kwaliteit ook in de toekomst.</p>
    </intervention>
    <intervention id="2-020" speaker_id="1473" name="Deprez" is_mep="True" mode="spoken">
      <p sl="fr">rapporteur voor advies van de Commissie burgerlijke vrijheden, justitie en binnenlandse zaken . - Mijnheer de Voorzitter, geachte collega's, namens de Commissie burgerlijke vrijheden, justitie en binnenlandse zaken wil ik allereerst mijn voldoening uitspreken over de vooruitgang die in 2003 is geboekt bij de uitvoering van de begroting op het gebied van de ruimte van vrijheid, veiligheid en rechtvaardigheid, ook al was het uitvoeringsniveau van de betalingsverplichtingen nog steeds veel te laag. Niettemin wil ik de aandacht vestigen op de opmerkingen van de Rekenkamer over het gebruik van de kredieten van het Europees Vluchtelingenfonds.</p>
      <p sl="fr">Meer in het algemeen wil ik onderstrepen dat de ontwikkeling van een gedeeld beheer door de Commissie en de lidstaten op het gebied van begrotingszaken serieuze extra inspanningen van de lidstaten zal vergen. Ik ben het in dit opzicht eens met onze rapporteur, de heer Wynn, wanneer hij in paragraaf 104 van zijn verslag betreurt dat bepaalde lidstaten niet in staat zijn het geld van de belastingbetaler waarvoor zij verantwoordelijk zijn, te controleren en te beheren, en wijst op de hypocriete houding van sommige lidstaten, die de Commissie verwijten dat zij er niet in slaagt controle uit te oefenen op de uitgaven waarvoor deze lidstaten zelf verantwoordelijk zijn.</p>
    </intervention>
    <intervention id="2-021" speaker_id="28120" name="Busuttil" is_mep="True" mode="spoken">
      <p sl="mt">namens de PPE-DE-fractie . Ik wil iets zeggen over het algemene verslag, maar eerst wil ik commissaris Callas gelukwensen met de correcte wijze waarop hij zijn werk doet, zich van zijn verantwoordelijkheden kwijt en met het Europees Parlement samenwerkt. Ik moet hem echter van meet af aan duidelijk maken dat we hem dit jaar misschien iets te zachtzinnig aanpakken, maar dat komt omdat dit zijn eerste ambtsjaar is en het moeilijk is om iemand de schuld te geven van wat zijn voorgangers hebben gedaan. In het verslag over de algemene begroting doen wij een positieve aanbeveling. Dat betekent niet dat we over alles tevreden zijn. Integendeel, wij vinden dat er nog steeds veel moet worden gedaan om strengere controlemechanismen voor de EU-begroting te verkrijgen. Per slot van rekening hebben we het hier niet over middelen die zomaar uit de lucht komen vallen maar over belastinggeld van de burgers. In het algemene verslag van dit jaar stellen we dat het systeem van de betrouwbaarheidsverklaring moet worden hervormd, zodat het niet langer een frustrerend doel is dat toch nooit kan worden bereikt. We leggen echter ook sterk de nadruk op de controles die niet zozeer op Europees maar op nationaal niveau worden uitgevoerd.</p>
      <p sl="mt">Nationale instanties moeten gedetailleerder opgave doen van de wijze waarop de middelen van de Europese Unie worden besteed, als ze worden besteed in de verschillende landen en regio’s. Ik vrees ten zeerste dat de regeringen bij de aanwending van EU-middelen hun controles niet serieus genoeg uitvoeren. Het mag niet zo zijn dat de nationale instanties veel zorgvuldiger te werk gaan bij de besteding van nationale middelen dan bij de inzet van Europese middelen.</p>
      <p sl="mt">De nationale instanties moeten daarom beseffen dat ze het risico lopen dat de beschikbaarstelling van middelen wordt stopgezet als de noodzakelijke controles uitblijven. Wij van onze kant moeten een reeks van duidelijke en gedetailleerde aanbevelingen doen in ons verslag, om te verzekeren dat het geld dat op nationaal niveau wordt aangewend met zorg wordt besteed, en dat alle benodigde controles worden uitgevoerd. Voorts herinneren wij de Commissie eraan dat, zelfs al worden de Europese middelen door nationale instanties uitgegeven, zij zich niet aan alle verantwoordelijkheid kan onttrekken. Per slot van rekening is de Commissie nog steeds algemeen verantwoordelijk voor de begroting. Dank u wel.</p>
    </intervention>
    <intervention id="2-022" speaker_id="23804" name="Fazakas" is_mep="True" mode="spoken">
      <p sl="hu">namens de PSE-fractie . - Mijnheer de Voorzitter, ik wil de beperkte tijd die ik van de Sociaal-democratische Fractie in het Europees Parlement heb gekregen, benutten om als voorzitter van de Commissie begrotingscontrole de rapporteur, alle leden van de commissie en haar secretariaat te bedanken voor al hun harde en onbaatzuchtige werk, waarvan wij vandaag het resultaat kunnen bespreken.</p>
      <p sl="hu">De huidige kwijtingsprocedure verschilt in twee opzichten van die uit het verleden. Ten eerste konden de afgevaardigden uit de nieuwe lidstaten voor het eerst actief deelnemen aan de werkzaamheden en zo rechtstreekse ervaring opdoen met een van de belangrijkste activiteiten van het Europees Parlement. Ik spreek in dit verband niet alleen vanuit boekhoudkundig perspectief, maar ook vanuit het oogpunt van het beleid dat het huidige en toekomstige functioneren van Europa beïnvloedt. Het tweede, en zelfs nog belangrijker verschil is, dat we dit jaar, bouwend op de ervaring en faam van rapporteur Wynn, de procedure zelf hebben hervormd. Daarbij hebben we het voormalige vraag- en antwoordmodel afgeschaft en in plaats daarvan een rechtstreekse dialoog tot stand gebracht met de Commissie, de betrokken instellingen en de Rekenkamer.</p>
      <p sl="hu">We hebben met voldoening kunnen constateren dat deze hervorming door alle betrokken partijen positief is ontvangen. We zijn samen tot de conclusie genomen dat met een dergelijke hervorming de kwijtingsprocedure niet langer beschouwd hoeft te worden als een nachtmerrie, maar een gezamenlijke taak is geworden van Parlement, Commissie en Rekenkamer, een taak die tot doel heeft de EU beter, efficiënter en transparanter te laten functioneren in de ogen van het publiek. In het bijzonder wil ik de hier aanwezige commissaris Kallas, en de heer Weber, voorzitter van de Europese Rekenkamer, bedanken voor hun bijdrage aan ons werk. Ik zie ernaar uit om in de toekomst opnieuw met hen samen te werken op dit belangrijke terrein.</p>
    </intervention>
    <intervention id="2-023" speaker_id="1965" name="Mulder" is_mep="True" mode="spoken">
      <p sl="nl">namens de ALDE-Fractie. - Voorzitter, ik zou allereerst de rapporteurs, in het bijzonder de heer Wynn en mevrouw Juknevičienė van onze fractie, willen complimenteren. Ik denk dat het speciaal voor de heer Wynn een genoegen moet zijn geweest om nu eens een keer rapporteur voor de kwijting te zijn, nadat hij zoveel jaren in de Begrotingscommissie heeft gezeten.</p>
      <p sl="nl">Wij hebben een nieuwe Commissie en wij kunnen die Commissie niet verantwoordelijk houden voor de gebeurtenissen in het jaar 2003. Toch moeten wij lering trekken uit hetgeen allemaal in dat jaar gebeurd is. Het meest opvallende is nog steeds dat er weer geen positieve DAS is en ik ben blij over de verklaring van de commissaris van vanochtend dat hij voor juli van dit jaar een soort tijdpad wil uitstippelen om tot een positieve DAS te komen, hetgeen van essentieel belang is. Het is ook essentieel is dat wij goed met de Rekenkamer overleggen op welke manier wij tot die positieve DAS kunnen komen, want het gaat niet op dat de Rekenkamer in de loop van de hele periode de spelregels steeds weer verandert. Wij moeten weten hoe een positieve DAS bereikt kan worden. Het is belangrijk voor de publieke opinie dat we met deze nieuwe Commissie en deze nieuwe commissaris eindelijk tot een positieve DAS kunnen komen.</p>
      <p sl="nl">De verantwoordelijkheid ligt bij de lidstaten. Een van de paragrafen in de resolutie, waarin van de lidstaten wordt geëist dat de hoogst politiek verantwoordelijke persoonlijk garant ervoor staat dat het Europees geld goed besteed is, vormt een belangrijk nieuw punt is in de hele discussie met de lidstaten. Ik hoop dat het zal worden overgenomen door de Raad van Ministers van Financiën die toch altijd zo hoog opkijken van zuinig beleid en alle dingen die hierop betrekking hebben.</p>
      <p sl="nl">Een laatste woord voor mijn fractiegenote, mevrouw Juknevičienė. Het is heel bewonderenswaardig dat iemand uit een nieuwe lidstaat een zo grondig verslag heeft opgesteld. Ik hoop dat de amendementen zullen worden aangenomen.</p>
    </intervention>
    <intervention id="2-024" speaker_id="4751" name="Staes" is_mep="True" mode="spoken">
      <p sl="nl">namens de Verts/ALE-Fractie. - Voorzitter, collega's, mijnheer de commissaris, ik zal mij in mijn toespraak concentreren op de kwijting van het Europees Parlement. Andere fractiegenoten zullen de andere verslagen behandelen. Laat het ons hier ook maar eens zeggen: de begroting van het Parlement is op orde. De inspanningen die zich onze administratie onder leiding van secretaris-generaal Priestley getroost om de begroting van het Parlement correct te beheren is enorm en dat verdient onze waardering.</p>
      <p sl="nl">Ik wil toch ingaan op twee knelpunten, te weten het werken in de drie plaatsen van werkzaamheid en het vrijwillig pensioenfonds. Het Verdrag betreffende de Europese Unie verplicht ons inderdaad te werken in drie plaatsen van werkzaamheid: Brussel, Luxemburg en Straatsburg. Dat kost ons, dat kost de belastingsbetaler nu reeds meer dan 200 miljoen euro per jaar. Dat kost niet alleen geld, dat kost ons ook tijd en dat is niet langer tegenover onze kiezers te verdedigen. Tijdens eerder kwijtingsprocedures hebben wij de Conventie gevraagd om dit artikel in het Verdrag uit de Grondwet te halen. Dat is niet gelukt. Laat ons dus straks, als nieuw Parlement, nog maar eens klaar en duidelijk zeggen dat deze situatie ons niet zint en dat we haar niet langer aanvaarden.</p>
      <p sl="nl">Ik wil, collega's, ook aandacht vragen voor de paragrafen over het vrijwillig pensioenfonds in het kwijtingsverslag van het Europees Parlement. Het is duidelijk dat er onduidelijkheid bestaat over de verantwoordelijkheid van het Parlement en de deelnemers aan dat vrijwillig pensioenfonds. Reeds een kleine tien jaar geleden heeft het Parlement een gat van 9 miljoen euro gedicht. Toen is de afspraak gemaakt dat er een duidelijk onderscheid zou worden gemaakt tussen dat vrijwillig pensioenfonds en de officiële organen van het Europees Parlement. Toch is er steeds een schemergebied blijven bestaan. Met dat pensioenfonds, beste collega's, gaat het van kwaad naar erger. Nu is er reeds een tekort van 42 miljoen euro. Laat ons dus ook straks klaar en duidelijk zeggen dat de Europese begroting, de begroting van het Parlement, onder geen beding mag worden gebruikt om dat gat te dichten. Dit zou onethisch zijn, dit zou onverantwoord zijn. Het geld van de belastingsbetaler kan niet gebruikt worden om een deficit van 42 miljoen euro in een vrijwillig pensionfonds te dichten. Ik dank jullie voor de aandacht en hoop vooral dat we straks tijdens de stemming ervoor kunnen zorgen dat dit geregeld wordt.</p>
    </intervention>
    <intervention id="2-025" speaker_id="28142" name="Lundgren" is_mep="True" mode="spoken">
      <p sl="sv">namens de IND/DEM-Fractie. - Mijnheer de Voorzitter, de heer Wynn heeft schitterend werk verricht, en hetzelfde geldt bijvoorbeeld voor zijn co-rapporteur, de heer Schlyter.</p>
      <p sl="sv">Ons parlementaire controlesysteem is echter ontoereikend. Het aanzien en de legitimiteit van de EU bij de Europese burgers zijn zeer laag, en terecht. De sleutelwoorden die bij een gewone Europese burger opkomen, zijn: bestuur van bovenaf, establishment, verspilling en corruptie. Hoe komt dat? De institutionele controle, via de Rekenkamer, OLAF en de Commissie begrotingscontrole, is duidelijk onvoldoende. Dat werkt niet. Ons systeem blijft vol onregelmatigheden en corruptie zitten. Zelfs vrije meningsuiting, een democratische debat, onderzoeksjournalisten en andere externe controleurs blijken voldoende te zijn. Wat is er nodig? Er zijn ook zogenaamde klokkenluiders nodig. Er zijn ambtenaren nodig, in de hele machinerie van de EU, in alle organen en op alle niveaus, die loyaal zijn, niet tegenover hun superieuren, maar tegenover de Europese burgers en belastingbetalers.</p>
      <p sl="sv">We hebben bekende klokkenluiders gehad, die over de hele wereld aandacht hebben gekregen: van Buitenen, Mart Andreasen, Hans-Peter Martin, enzovoort. De lijst is lang. Hoe is het gegaan met deze personen, die misstanden hebben onthuld en de aandacht hebben gevestigd op bedrog in het systeem? Over het algemeen hebben zij hun baan verloren. Op dit moment hebben we weer een voorbeeld van een dergelijke affaire, in het Comité van de regio’s. Daarom verzoek ik het Parlement om steun te verlenen aan amendement 2 op afdeling VII, paragraaf 12, van de heer Titford, de heer Bonde en mijzelf. Het moet afgelopen zijn met al deze toestanden.</p>
    </intervention>
    <intervention id="2-026" speaker_id="4439" name="Camre" is_mep="True" mode="spoken">
      <p sl="da">namens de UEN-Fractie. - Mijnheer de Voorzitter, we hebben hier een aantal zeer grondige en oordeelkundige verslagen, waarvoor ik de rapporteurs graag wil bedanken, hoewel ik in een aantal gevallen slechts uiting kan geven aan verbazing over het feit dat ze, na zo’n markante en precieze kritiek op volstrekt onaanvaardbare omstandigheden, eindigen met kwijting aan te bevelen – dus een decharge voor de administratie.</p>
      <p sl="da">Nu wil ik graag benadrukken dat dit natuurlijk niet de fout is van de heer Kallas. We hebben het hier over gebeurtenissen uit het verleden, van vóór deze Commissie. Het feit dat we anderen verantwoordelijk stellen voor het verleden, schept een zekere distantie tot de materie.</p>
      <p sl="da">De heer Wynn schrijft dat hij het teleurstellend vindt dat de Rekenkamer “geen redelijke zekerheid heeft verkregen dat de toezichtsystemen en -controles van belangrijke begrotingssectoren doeltreffend worden toegepast, zodat de risico’s met betrekking tot de wettigheid en regelmatigheid van de onderliggende verrichtingen worden beheerst”. Dat wil zeggen dat we opnieuw geen positieve betrouwbaarheidsverklaring hebben. We hebben dit probleem in de loop der jaren keer op keer bediscussieerd. We weten heel goed dat wij met veel landen zijn, met uiteenlopende administratieve culturen, maar als puntje bij paaltje komt, ontstaan de problemen doordat de opgestelde wetgeving ondoelmatig is en de gestelde doelen vaak helemaal niet bereikt worden. Integendeel, de procedure is opgesteld op een wijze die stimuleert tot bedrog en het omzeilen van regels; en het onvermogen om zich aan de begroting te houden, laat op vele terreinen zien dat het geplande beleid niet wordt gerealiseerd.</p>
      <p sl="da">Verder hebben we op een aantal gebieden nog steeds geen modern en aanvaardbaar boekhoudsysteem. Indertijd werd Marta Andreasen ontslagen omdat ze daarop wees, maar de toestand is nog steeds niet in orde.</p>
      <p sl="da">Toen ik het verslag las, moest ik onwillekeurig denken aan de tekst in het libretto van Andrew Lloyd Webbers opera Evita , over Evita Peron, de vrouw van de overleden Argentijnse president, generaal Peron. Het gaat over een liefdadigheidsfonds dat zij had opgericht, en in de tekst wordt gezegd: “A little of the cash has gone astray ”. Zo gaat het ook ongeveer in de EU. En de tekst van de opera zegt onder andere ook: “When the money keeps rolling out, you don’t keep books ”. Dat was in Argentinië in de jaren vijftig, maar nu is het dus de EU in het jaar 2005. Dat zou onaanvaardbaar zijn in de nationale staten en het zou ook hier onaanvaardbaar moeten zijn. Daarom zal ik in bepaalde gevallen tegen kwijting stemmen, maar vóór een aantal van de zeer verstandige amendementen.</p>
    </intervention>
    <intervention id="2-027" speaker_id="4238" name="Martin, Hans-Peter" is_mep="True" mode="spoken">
      <p sl="de">Mijnheer de Voorzitter, staat u mij toe dat ik mij in dit debat concentreer op de kwesties die het Parlement aangaan. Allereerst moet ik echter wederom constateren hoe jammer het is dat er een gentleman’s agreement tussen de Raad en het Parlement bestaat om geen controle op elkaar uit te oefenen. Als gevolg daarvan wordt dit Parlement steeds weer geconfronteerd met de zucht naar meer en meer. Dat is terugkijkend op 2003 het geval, maar dat geldt vooral ook voor de toekomst. Ik betreur in hoge mate dat het verslag van onze collega Juknevičienė in de Parlementaire commissie nog verder is uitgehold. Wat de reiskosten betreft, kunnen wij daardoor minder controle uitoefenen dan mogelijk zou zijn geweest. Met het luxueuze aanvullende pensioen voor afgevaardigden zijn er daarnaast nieuwe deuren geopend op het gebied van de pensioenregelingen. Via een aantal belangrijke amendementen probeert de liberale fractie dit nu weer in te perken. Daarbij gaat het echter uitsluitend om de formaliteiten die verband houden met het betalen van die pensioenen en niet om het schandaal dat dit pensioenstelsel eigenlijk is.</p>
      <p sl="de">In plaats dat er nu eindelijk eens een keer consequenties worden verbonden aan de situatie waarin wij ons bevinden, hebben zich gisteren wederom spookachtige gebeurtenissen in de Begrotingscommissie voorgedaan. Hierbij stond de vraag centraal wat wij met de 90 miljoen euro gaan doen, die het Parlement in 2006 ter beschikking staan. Niemand weet eigenlijk wat er met dat geld moet gebeuren, en toen is maar weer eens het idee geopperd om een televisiekanaal te beginnen voor het uitzenden van de debatten in het Parlement. De beste manier echter om met die 90 miljoen een voorlichtingscampagne te voeren, zou zijn ze terug te geven aan de belastingbetalers. Dat zou pas echt positieve berichten opleveren, en dan is het meteen ook afgelopen met de verdere verspilling van deze middelen.</p>
    </intervention>
    <intervention id="2-028" speaker_id="1882" name="Pomés Ruiz" is_mep="True" mode="spoken">
      <p sl="es">Mijnheer de Voorzitter, ik wil de heer Wynn graag begroeten en feliciteren met het uitmuntende werk dat hij heeft verricht voor dit verslag. Het is te merken dat hij zijn ervaring heeft gebruikt om ervoor te zorgen dat onze commissie haar werk dit jaar beter kon doen dan in andere jaren. Ik ben het met hem eens dat het schandalig is dat wij opnieuw van de Rekenkamer moeten horen dat de rekeningen van onze instelling, van de Europese Unie, niet betrouwbaar zijn. Het is een procedureel probleem en wij zijn het er hier allemaal over eens dat het systeem moet worden veranderd om uiteindelijk de Heilige Graal te zien: een algehele goedkeuring van onze rekeningen. Er ligt een probleem aan ten grondslag, namelijk de enorme hoeveelheid controles die tot inefficiënte bestedingen leiden.</p>
      <p sl="es">Zoals de heer Stubb - die in Finland de verantwoordelijkheid had voor de controle zoals ik die in Spanje had - al zei, zijn er meer controles in de Europese Unie dan in de lidstaten en in andere instellingen. Noodzakelijkerwijze is het zo dat meer controles enkel leiden tot slechtere bestedingen en tot het verlies van mogelijkheden, aangezien de functionarissen dan geen enkele verantwoordelijkheid meer willen nemen en de efficiëntie afneemt. Wij moeten ons afvragen hoeveel controle wij willen. Het is niet in het openbare belang om auto’s 20 kilometer per uur te laten rijden om ongelukken te voorkomen. Daarom moeten wij bekijken hoe wij voorrang kunnen verlenen aan het initiatief en moeten wij beter gaan nadenken over de efficiëntie van de controles.</p>
      <p sl="es">Met betrekking tot het verslag over de rekeningen van het Europees Parlement, wil ik de rapporteur graag bedanken voor zijn werk en zeggen dat wij, de Europese afgevaardigden, praktisch niets te zeggen hebben over ons Statuut. Wij kunnen niet beslissen waar wij wel of niet willen vergaderen. Wij zijn de gevangenen van de beslissing van de Raad en het is tijd dat deze een beslissing neemt. Het lijdt echter geen twijfel dat het beter is om alles bij het oude te laten zolang de Raad nog geen beslissing heeft genomen.</p>
      <p sl="es">Wij moeten een Statuut hebben met een gelijke financiële behandeling voor iedereen, een redenering die, laten wij dat niet vergeten, een wezenlijk onderdeel is van ons Statuut en de manier om verder te komen.</p>
      <p sl="es">Hartelijk dank voor de paar seconden extra die u me heeft gegeven, mijnheer de Voorzitter.</p>
    </intervention>
    <intervention id="2-030" speaker_id="28169" name="Mastenbroek" is_mep="True" mode="spoken">
      <p sl="en">Mijnheer de Voorzitter, ik dank de rapporteur, mevrouw Juknevičienė, voor het voortreffelijke werk dat zij heeft verricht voor de kwijting van het Parlement. Dit is een heel belangrijk onderwerp. De rapporteur wees erop dat er in de ALDE-Fractie stevig over dit verslag is gediscussieerd. Ik kan u verzekeren dat dat ook geldt voor mijn fractie. Als deze discussies iets bewijzen, dan is het wel dat het noodzakelijk is een enkel statuut voor de leden vast te stellen. Dat zou veel van de problemen waarover in het kader van deze kwijting is gesproken, oplossen. Ik roep de Raad dan ook op een compromis te sluiten. Het Parlement is hem daarin al voorgegaan.</p>
      <p sl="en">Ik wil graag ingaan op twee afzonderlijke vraagstukken. In de eerste plaats hebben de amendementen over het vrijwillige pensioenfonds, en in het bijzonder die over het geraamde tekort, bij mijn collega's tot veel discussie geleid. De meerderheid van mijn fractie heeft besloten de extra amendementen die zijn ingediend, niet te steunen, maar in plaats daarvan voor de kritische tekst die al in het verslag staat, te stemmen. Zelf steun ik deze amendementen echter wel, net als de rest van mijn delegatie. Ik vraag mijn collega's nogmaals dat ook te doen.</p>
      <p sl="en">Het tweede vraagstuk betreft de noodzaak van één werkplek voor dit Parlement. Mijns inziens raakt dit vraagstuk de kern van de geloofwaardigheid van dit Parlement. De hoeveelheid publieke middelen die jaarlijks aan deze spreiding over verschillende werkplekken wordt besteed, is gigantisch. Het publiek begrijpt noch steunt deze ondoelmatige werkwijze. Ik ben ervan overtuigd dat er één zetel moet komen. Ik ben ook van mening dat Brussel de meest logische keuze zou zijn, aangezien de andere instellingen daar al gevestigd zijn. Ik erken echter ook de historische waarde van Straatsburg, en ik begrijp het grote belang van dit Parlement voor de stad. Daarom roep ik de Raad en de Commissie op om Straatsburg een hoogwaardig alternatief voor de toekomst te bieden. Ik heb daar wel wat ideeën voor.</p>
      <p sl="en">Commissievoorzitter Barroso heeft een aantal ideeën geopperd en gesproken over de noodzaak van een Europees Instituut voor de technologie, als onderdeel van de Lissabon-agenda. Ik steun dat idee, en dit gebouw zou ideaal zijn als onderkomen voor een hoogwaardige universiteit en een technologisch onderzoekscentrum, waar de beste en knapste onderzoekers van Europa worden samengebracht ten behoeve van een ambitieuze toekomst van deze Unie, en niet ter ere van diens woelig verleden. Daarom verzoek ik dit Parlement de amendementen te steunen. Ik verzoek de Raad deze serieus te nemen en dit vraagstuk voor eens en voor altijd op te lossen.</p>
    </intervention>
    <intervention id="2-031" speaker_id="4554" name="Davies" is_mep="True" mode="spoken">
      <p sl="en">Mijnheer de Voorzitter, hoewel het Parlement steeds meer zeggenschap krijgt, laat het toch toe dat zijn reputatie en die van zijn leden door het slijk worden gehaald, want kennelijk is het niet in staat om ervoor te zorgen dat regelingen worden uitgevaardigd voor de betaling van onkosten en vergoedingen, regelingen die bij elk willekeurig particulier bedrijf volstrekt normaal zijn. Ik realiseer mij dat sommige problemen bij de totstandbrenging van hervormingen het gevolg zijn van onrechtvaardige regelingen met betrekking tot de bezoldiging van de leden. Dat kan echter geen excuus zijn voor het feit dat er op dit moment helemaal niets geregeld is voor de controle op de algemene onkostenvergoeding van de leden. Zoals de zaken er nu voor staan, is het mogelijk dat de leden die bij het vrijwillige pensioenfonds zijn aangesloten, hun privé-bijdragen uit de openbare middelen laten betalen, zonder dat zij dat hoeven terugbetalen.</p>
      <p sl="en">Als dergelijke praktijken inderdaad zouden voorkomen, zou dat volstrekt onacceptabel zijn. Het zou neerkomen op verduistering van openbare middelen. Ons aller goede naam en eer wordt aangetast door te suggereren dat dergelijke praktijken zouden bestaan, en wie weet bestaan ze ook wel. Wij moeten vandaag de kans aangrijpen om voor hervorming en transparantie te stemmen. Wij moeten zelf het initiatief nemen en ervoor zorgen dat dit Parlement hoge normen stelt voor heel Europa. Wij mogen niet wachten tot wij door de druk van een publiek schandaal tot veranderingen gedwongen worden.</p>
    </intervention>
    <intervention id="2-032" speaker_id="28264" name="Van Buitenen" is_mep="True" mode="spoken">
      <p sl="nl">Voorzitter, de interne accountant van de Commissie weet niet of de boekhouding volledig en juist is. Het boekhoudsysteem neemt niet automatisch alles mee. De interne accountantsdienst zegt letterlijk: belanghebbenden weten niet of de cijfers van de Commissie de werkelijkheid weergeven. Het Parlement heeft geen toegang gekregen tot belangrijke informatie die voor de kwijting nodig is. Er was slechts een samenvatting van het oorspronkelijke verslag van de toenmalige interne accountant Jules Muis. De heer Muis heeft de Commissie op 1 april 2004 verlaten. Hij vond geen gehoor voor zijn adviezen. De kabinetschef waarschuwde Muis zelfs met de woorden: "Wij weten hoe wij mensen zoals jou kunnen breken". Het eindverslag van de IAS over Eurostat was slechts ter inzage van drie leden van het Parlement. Aangezien er slechts één herkozen is, heeft nu nog slechts één lid toegang.</p>
      <p sl="nl">De Commissie begrotingscontrole accepteert die jaarrekening niet, omdat de rekenplichtige de cijfers niet ondertekent. In iedere andere onderneming zou dit betekenen dat deze jaarrekening geen basis kan vormen voor een kwijting. Rapporteur Wynn heeft deze tekortkoming terecht vastgesteld en wij hebben als volksvertegenwoordigers nu de plicht om de verlening van kwijting uit te stellen totdat de rekenplichtige durft te tekenen. De rekenplichtige uit 2002, mevrouw Andreasen, heeft juist over deze zaak een verzoekschrift bij het Parlement ingediend. Haar verzoekschrift is weliswaar ontvankelijk, maar het Parlement heeft haar nog steeds niet willen horen. Ook de Rekenkamer twijfelt aan de werking van de controles binnen de boekhouding van de Commissie en aan de rechtmatigheid van de uitgaven per lidstaat.</p>
      <p sl="nl">Mijn steun aan het verslag van collega Stubb hangt ervan af of de amendementen van de ID-Fractie met betrekking tot het Comité van de regio's worden aangenomen. De voormalige interne accountant en nu helaas klokkenluider, Robert McCoy, heeft als accountant zijn plicht gedaan, maar is kapot gemaakt. De door het Parlement gevraagde knieval is er niet gekomen en dit was een voorwaarde voor kwijting. Ook wordt in een amendement van de ID-Fractie zeer terecht gesteld dat OLAF verzuimd heeft zijn onderzoeksverslag aan de Belgische justitie te geven. Ook hier is de klokkenluider het recht onthouden om zijn verhaal in de Commissie begrotingscontrole te doen. Kunnen wij dan, in het licht van de behandeling van Andreasen, Muis en McCoy en alle anderen die ik niet heb genoemd, namens de burgers gewoon kwijting verlenen?</p>
    </intervention>
    <intervention id="2-033" speaker_id="28513" name="Bloom" is_mep="True" mode="spoken">
      <p sl="en">Mijnheer de Voorzitter, deze parlementaire Commissie begrotingscontrole heeft niet alleen geprobeerd om ernstige beschuldigingen van financiële malversaties aan het adres van het Comité van de regio's onder het tapijt te vegen, maar ook om, net als Pontius Pilatus, haar handen in onschuld te wassen en de zoveelste klokkenluider volledig in te kou te laten staan. Deze persoon ziet zich nu geconfronteerd met een schandalige en onrechtvaardige behandeling, omdat hij de moed had de waarheid te vertellen. Het is toch niet te geloven dat de heer Stubb een verslag heeft opgesteld, en zeer zeker een gevoelig rapport als dit, zonder met alle belangrijke spelers te hebben gesproken. Toch schijnt het dat hij de voormalige interne controleur van het Comité van de regio's niet heeft kunnen, of willen, spreken.</p>
      <p sl="en">Gezien dit verbijsterende verzuim hoeft het weinig verbazing te wekken dat het verslag van de heer Stubb zoveel regelrechte blunders bevat. In het oorspronkelijke ontwerpverslag stond dat de toenmalige interne controleur niet aan een intern onderzoek was onderworpen, ofschoon de secretaris-generaal van het Comité van de regio's schriftelijk had gezegd dat dat wel het geval was. De heer Stubb beweert dat: 'geen van de ambtenaren waarop het administratief onderzoek betrekking had, sinds de voltooiing van het rapport werd bevorderd.' Hij vertelt er echter niet bij dat een aantal van hen naar verluidt wel voor bevordering zijn voorgedragen. Het walgelijkst vind ik nog dat in het verslag wordt gesteld dat de voormalige intern controleur de verzekering heeft gekregen dat hij de ‘volledige steun en medewerking had van zowel de leden als het personeel van het Comité van de regio's’. De man mag sindsdien zijn kantoor helemaal niet meer in en is uit zijn baan weggetreiterd, alleen omdat hij de waarheid heeft verteld. Het verslag van de heer Stubb is door en door verrot, net als de instellingen van de EU die het betreft.</p>
    </intervention>
    <intervention id="2-034" speaker_id="28507" name="Mote" is_mep="True" mode="spoken">
      <p sl="en">Mijnheer de Voorzitter, de Commissie begrotingscontrole waarvan ik lid ben, doet weinig zinnigs op het gebied van de begroting en geeft ook weinig blijk van controle over wat dan ook. Ik wil dit Parlement graag even op een paar basale feiten wijzen. De inkomsten van de Europese Unie komen in een eindeloze stroom binnen: percentages van de BTW, de douaneheffingen en het BBP van de lidstaten. Deze geldstroom kan op geen enkele manier worden tegengehouden, laat staan teruggestuurd. Als het hier om een gekozen regering was gegaan, in plaats van om een bureaucratie, zou het gebruik van dit enorme bedrag, en zeker de verdeling ervan, veel kritischer worden onderzocht. Bovendien vereist een rekenplichtige democratie dat overschotten op de begroting aan de burgers worden terugbetaald in de vorm van belastingverlagingen.</p>
      <p sl="en">Volgens de Rekenkamer is er in de periode sinds het Verenigd Koninkrijk lid werd, zo'n 600 miljard euro in de EU verdwenen. Dat is ruim vier keer de totale netto bijdrage die mijn land aan de EU afdraagt. Deze problemen kunnen alleen adequaat worden opgelost wanneer en indien de lidstaten zelf een eigen, werkelijk onafhankelijke, volledige controleprocedure instellen voor het beheer van alle EU-middelen. De lidstaten zijn de betaalmeesters.</p>
    </intervention>
    <intervention id="2-035" speaker_id="4482" name="Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, allereerst wil ik de rapporteurs gelukwensen. Zij zijn zorgvuldig en stelselmatig te werk gegaan, hebben rekening gehouden met de standpunten en opmerkingen van de leden van onze commissie, en hebben uiteindelijk een tekst op tafel gelegd waarmee men het over het algemeen eens kan zijn. De bevoegde parlementaire commissie stelt dus voor kwijting te verlenen voor alle agentschappen. Haar opmerkingen moeten echter zorgvuldig bestudeerd worden, want ze zijn nuttig niet alleen voor het agentschappenbeleid van de Europese Commissie, maar ook voor de agentschappen zelf en hun dagelijks bestuur.</p>
      <p sl="el">Geachte collega’s, wij zijn het er allen over eens dat de agentschappen voldoende financiële middelen moeten hebben om goed te kunnen werken, dat ze moeten streven naar transparantie en efficiëntie en aan het werk van de centrale instellingen van de Europese Unie toegevoegde waarde moeten geven. Daarom heeft de Commissie begrotingscontrole niet alleen enkele specifieke opmerkingen gemaakt over bepaalde agentschappen, maar ook haar mening geven over de opstelling van een kader met bestuursvoorschriften dat gegrondvest moet zijn op gemeenschappelijke, geharmoniseerde richtsnoeren, richtsnoeren die de vrucht moeten zijn van een echte dialoog met de Europese Commissie.</p>
      <p sl="el">Volgens ons zou het zeer nuttig zijn indien een zorgvuldiger onderzoek werd ingesteld naar de synergie tussen enerzijds de activiteiten van bepaalde agentschappen en anderzijds de activiteiten van bepaalde afdelingen of directoraten van de Europese Commissie. Ons inziens moet gezorgd worden voor een betere communicatie en voor meer samenwerking, opdat overlapping bij de doelstellingen en de werkzaamheden wordt vermeden en complementariteit en Europese meerwaarde worden gegarandeerd.</p>
      <p sl="el">Wij gaan akkoord met de mening van de rapporteurs dat in bepaalde agentschappen het menselijk potentieel beter gebruikt moet worden, en dat tevens stelselmatige informatie moet worden verstrekt over de noodzakelijke toepassing van gendergelijkheid in de agentschappen. De agentschappen moeten een model worden voor onze activiteiten en onze beleidsvormen op het gebied van gendergelijkheid.</p>
      <p sl="el">Tot slot komen de agentschappen, dankzij hun gedecentraliseerd karakter, nauw met de burger in aanraking. Hun activiteiten moeten ook in de lidstaten van vestiging zichtbaar zijn.</p>
    </intervention>
    <intervention id="2-036" speaker_id="4447" name="Casaca" is_mep="True" mode="spoken">
      <p sl="pt">Mijnheer de Voorzitter, ook ik sluit mij aan bij de gelukwensen aan het adres van alle rapporteurs. Staat u het mij echter toe om met name de rapporteurs van de socialistische fractie in het zonnetje te zetten, ten eerste onze collega Wynn, die fantastisch werk heeft verricht en daarmee ongetwijfeld een stempel heeft gedrukt op heel het kwijtingsproces tot aan het einde van deze zittingsperiode, en voorts onze collega’s Ayala Sender en Xenogiannakopoulou, die samen met voorzitter Fazakas een hecht team hebben gevormd. De socialisten zijn zeer trots op dat team en het door hen verrichte werk.</p>
      <p sl="pt">Staat u het mij toe, mijnheer de commissaris, u te feliciteren met uw briljante betoog en de helderheid waarmee u hier de kwijtingsproblemen heeft behandeld. Ik moet u evenwel zeggen dat ik, uitgaande van een nota van onze collega Stubb, niet erg geïnteresseerd ben te weten welke wijn u op 12 december heeft gedronken. Ik ben echter uiterst geïnteresseerd te weten welke bedrijven financiële middelen hebben ontvangen van de communautaire begroting voor de afzet van dertigduizend ton vervalste boter met exportsubsidies en subsidies voor banketbakkerswaren. Het probleem is dat de Commissie mij zes jaar later nog steeds zegt die gegevens niet te kunnen verschaffen. Zij zouden vertrouwelijk zijn en derhalve kunnen de afgevaardigden en de publieke opinie deze informatie niet krijgen. Dat schijnt mij het grote probleem te zijn waar wij mee te kampen hebben.</p>
    </intervention>
    <intervention id="2-037" speaker_id="28139" name="Schlyter" is_mep="True" mode="spoken">
      <p sl="sv">Mijnheer de Voorzitter, in de meeste talen bestaan spreekwoorden waarin wordt gezegd dat men eerst zijn eigen huis moet schoonmaken voordat men dat van anderen kan eisen.</p>
      <p sl="sv">Daarom is het van belang dat wij orde op zaken stellen in onze vergoedingen. Reiskostenvergoedingen zijn nadrukkelijk niet bedoeld om salarisverschillen te vereffenen. Het zijn zuivere reiskostenvergoedingen, die moeten worden betaald op grond van de werkelijke kosten. Als wij salarissen willen vereffenen, moeten we een extra begrotingspost hebben, waarover in het openbaar verantwoording wordt afgelegd. Mijn collega, de heer Staes, heeft de problemen met het pensioenfonds en het aanvullend pensioen uitgelegd. Dat zou men zelf moeten financieren, waarbij de tekorten moeten worden gedekt door degenen die eraan deelnemen. Het is oneerlijk dat de belastingbetalers moeten opdraaien voor de verliezen wanneer de aandelenspeculatie mislukt, en dat de deelnemers de winst opstrijken als die speculatie succes heeft.</p>
      <p sl="sv">Onze algemene reiskostenvergoeding is genereus. Wil men het hele bedrag krijgen, dan moet men verantwoording afleggen van het gebruik. Zij die daar niet in slagen, moeten een lagere vergoeding krijgen. Weliswaar kost die verantwoording tijd, maar dat is een goede investering in een grotere geloofwaardigheid van het Parlement. Tijdens de verkiezingscampagne ontdekte ik dat het gedeelte met informatie over de regels voor onze vergoedingen verdwenen was van de openbare website. Omdat die informatie niet geheim is, moet ze onmiddellijk weer openbaar worden gemaakt. Het gaat hier om een gebied waarover de kiezers het meest frequent vragen stellen. Ik hoop op steun voor amendement 6 van de rapporteur en de overige amendementen die de tekst sterker maken.</p>
    </intervention>
    <intervention id="2-038" speaker_id="28126" name="Fjellner" is_mep="True" mode="spoken">
      <p sl="sv">Mijnheer de Voorzitter, er zijn vele zaken die ik naar voren zou willen brengen in verband met dit onderwerp, met de kwijting voor de begroting 2003. Het gaat onder andere om de gebreken in het boekhoudsysteem, de onwil van de lidstaten om ten onrechte uitbetaalde middelen terug te vorderen, excessen bij de vergoedingen aan Parlementsleden of bij het Europees Ontwikkelingsfonds. Vanwege de beperkte tijd die ik ter beschikking heb, zal ik mij toespitsen op een klein maar principieel belangrijk - en vanuit het perspectief van de burgers volstrekt onbegrijpelijk - deel van de EU-begroting: de subsidies voor de tabaksteelt.</p>
      <p sl="sv">Elk jaar worden de belastingbetalers van Europa gedwongen om bijna 10 miljard Zweedse kronen te betalen aan subsidies voor de tabaksteelt. Dat is een verschrikkelijke verspilling en een zeer stuitende manier om met het belastinggeld van de burgers om te gaan. Tot overmaat van ramp is de door de EU gesubsidieerde tabak van zo’n beroerde kwaliteit dat geen enkele Europese producent hem wil gebruiken. In plaats daarvan gebruikt men juist deze tabak om tabaksproducenten in arme landen weg te concurreren.</p>
      <p sl="sv">De steun voor tabakstelers komt in een nog vreemder daglicht te staan als men beseft dat de Commissie nu een campagne tegen roken heeft gelanceerd, waarvan de kosten op 700 miljoen Zweedse kroon worden berekend. Dat zou ik wel het toppunt van huichelarij willen noemen. Bij de behandeling van de kwijtingverlening aan de Commissie kan het Parlement duidelijk maken dat de steun voor tabak moet worden afgeschaft. Helaas heeft de heer Lundgren van de Zweedse partij Junilistan met zijn beslissende stem in de Commissie begrotingscontrole er echter voor gezorgd dat we vandaag een parlementaire situatie hebben waarin het Europees Parlement de meest schandalige landbouwsubsidies juist lijkt te verdedigen. Ik waardeer het dat de heer Lundgren gisteren openlijk heeft geconstateerd dat hij een fout heeft gemaakt. Het probleem is echter dat het kwaad reeds is geschied. Ondanks de belofte van Junilistan van vóór de Europese verkiezingen om zich in te spannen voor een geleidelijk afschaffing van de steun voor tabaksteelt, is tot nu toe het meest blijvende resultaat van de verkiezing van Junilistan in het Parlement dat deze partij juist heeft bijgedragen tot het overleven van de tabakssubsidies.</p>
      <p sl="sv">Ik hoop en geloof dat het Parlement in de plenaire vergadering al het mogelijke doet om de blunder van de heer Lundgren te corrigeren en voor een advies stemt waarin staat dat het Parlement de tabakssubsidies afgeschaft wil zien.</p>
    </intervention>
    <intervention id="2-039" speaker_id="2048" name="Bösch" is_mep="True" mode="spoken">
      <p sl="de">Mijnheer de Voorzitter, de algemeen rapporteur, de heer Wynn, heeft een essentieel punt aangekaart: de kwestie van de medeverantwoordelijkheid van de lidstaten. Wij weten dat ongeveer 80 procent van de middelen uit de Europese begroting via de lidstaten wordt besteed. In dit verband wil ik nog op een ander aspect wijzen, waaraan in een onlangs gepubliceerd verslag van de Rekenkamer aandacht is besteed.</p>
      <p sl="de">Tussen 1971 en september 2004 heeft er in de landbouwsector voor ongeveer 3,1 miljard euro aan onregelmatigheden plaatsgevonden. Op dit moment, na ongeveer dertig jaar, is circa 20,2 procent daarvan van de begunstigden teruggevorderd. Voorts is 5 procent voor rekening van het EOGFL gekomen en 144 miljoen voor rekening van de lidstaten. Dat betekent dat 70 procent - 2,2 miljard euro - nog steeds achterstallig is en niet geïnd wordt. Dat brengt ons bij het punt dat de lidstaten gewoon te weinig aandacht besteden aan de Europese begroting, aan de middelen die via Europa weer naar de lidstaten terugstromen. Ik betwijfel of een statement van de ministers van Financiën in dit verband de geëigende oplossing is.</p>
      <p sl="de">De Commissie begrotingscontrole heeft samen met het Parlement met enig succes de invoering van de zogenaamde N+2-regel bij de structuurfondsen erdoor weten te drukken. Wij zullen er uiteindelijk niet onderuit kunnen om ook voor de terugvorderingen een dergelijke regel in te voeren.</p>
    </intervention>
    <intervention id="2-040" speaker_id="1917" name="Ferber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, geachte collega’s, ik wil allereerst de rapporteurs voor de gepresenteerde kwijtingsverslagen bedanken. Hieruit blijkt dat het Europees Parlement zijn taak uiterst serieus neemt en zorgvuldig controleert of de vele middelen - die voor bijna 95 procent in de vorm van subsidies worden verstrekt, hetgeen meteen de problematiek van de begroting van de EU illustreert - op een juiste wijze worden besteed. Ik wil met nadruk de heer Wynn bedanken, omdat hij een aantal voorstellen heeft gedaan die ook goed uitvoerbaar zijn. Ik kan u alleen maar verzoeken, mijnheer de commissaris, om deze dingen ook daadwerkelijk uit te voeren. Uw voorgangster was erg bedreven in het aankondigen van maatregelen. Als ik echter kijk naar wat zij in 2000 al aan maatregelen had beloofd, en vervolgens naar wat u nog allemaal dient te voltooien, mijnheer Kallas, dan moet ik constateren dat er op dit vlak nog veel verbeterd kan worden.</p>
      <p sl="de">Het accounting -systeem - om een concreet voorbeeld te geven - stond al bij de ambtsaanvaarding van mevrouw Schreyer op de agenda, en thans komt u de eer toe om dit systeem eindelijk om te zetten. Ik hoop dat u dat dan ook snel zult doen. Het verslag bevat goede suggesties voor de wijze waarop u dat zou kunnen doen.</p>
      <p sl="de">Het is echter niet de rol van de kwijtingsverslagen om over alle problemen op aarde een oordeel te vellen. Ik wil daarover het volgende opmerken, ook in de richting van een aantal collega’s uit mijn eigen fractie. In het kader van de tabaksverordening dienen wij niet te beoordelen of het rechtmatig is om premies te betalen, maar of alles rechtmatig is betaald. Dat zijn de spelregels, of je het daarmee eens bent of niet.</p>
      <p sl="de">Dan de kwijting van het Parlement. Ik betwijfel of het nu wel een van de grootste problemen in deze wereld is of er in de kantoren gerookt wordt of niet. Dat is niet van invloed op de begroting, en dit dient dan ook in een ander kader opgelost te worden. Wij moeten ons concentreren op de dingen die wel verband houden met de begroting, en met geld en verdwenen geld. De heer Bösch heeft al wat punten genoemd, punten waarvoor nog veel moet gebeuren. Ik rond nu af, want anders ontneemt de Voorzitter mij het woord. Nogmaals dank aan alle rapporteurs.</p>
    </intervention>
    <intervention id="2-041" speaker_id="21918" name="dos Santos" is_mep="True" mode="spoken">
      <p sl="pt">Mijnheer de Voorzitter, drie opmerkingen in telegramstijl. De eerste opmerking betreft de jaarlijkse betrouwbaarheidsverklaring die de lidstaten moeten voorleggen. Daarmee ben ik het volledig eens, daar die verklaring een concrete invulling is van het principe van gedeeld beheer, dat al op opportune wijze is gedefinieerd.</p>
      <p sl="pt">De tweede opmerking gaat over de eigen middelen, waar de heer Wynn in zijn verslag mijns inziens een terechte opmerking over maakt. Hij zegt dat de Commissie zich bezig moet houden met criteria voor de standaardisering en berekening van de nationale rekeningen van alle lidstaten.</p>
      <p sl="pt">Tot slot de derde opmerking, die te maken heeft met de manier waarop eventuele technische onregelmatigheden openbaar worden gemaakt aan de publieke opinie. Daardoor worden de mensen soms ontvankelijk gemaakt voor het idee dat er sprake is van onregelmatigheden en fraude bij de besteding van de communautaire middelen.</p>
      <p sl="pt">Op de allerlaatste plaats zou ik iets willen zeggen over de uitvoering van de begroting van de agentschappen. Die komt mij correct voor, hoewel ik het betreur dat er niets wordt gezegd over het Agentschap voor de maritieme veiligheid, en met name over de fase van concretisering en tenuitvoerlegging van de plannen voor dat agentschap.</p>
    </intervention>
    <intervention id="2-042" speaker_id="1419" name="Elles" is_mep="True" mode="spoken">
      <p sl="en">Mijnheer de Voorzitter, ik sluit mij aan bij de gelukwensen aan het adres van onze rapporteurs, en in het bijzonder van de heer Wynn, met hun verslagen over de kwijting voor de uitvoering van de begroting. Ik kan mij nog goed herinneren dat het eerste kwijtingsverslag van de heer Wynn uit 1994 en mijn eigen verslag uit 1996 tot een heel ander soort kwijtingsdebat hebben geleid dan het debat dat wij hier vandaag voeren.</p>
      <p sl="en">Zoals de heer Wynn al aangaf, zullen de aanbevelingen van zijn verslag, als ze worden aanvaard en uitgevoerd, ongetwijfeld een belangrijke stap zijn in de richting van een betrouwbaarheidsverklaring, een DAS, en dat is iets wat de meesten onder ons hier in dit Parlement willen. Daarmee zou ook zeker het beheer van de middelen door de Europese instellingen aan geloofwaardigheid winnen. Daarmee zouden echter ook alle betrokkenen gedwongen worden meer verantwoordelijkheid te nemen, met inbegrip van de hoofdrekenplichtige die de verantwoordelijkheid op zich zal moeten nemen voor het ondertekenen van de rekeningen De commissaris heeft aangegeven dat hij daar in beginsel wel voor voelt, maar ik wil toch een klemmend beroep op u allen doen om voor amendement 4 te stemmen. Het is van groot belang dat commissarissen persoonlijke verantwoordelijkheid op zich nemen en ervoor zorgen dat de directoraten-generaal de middelen waarvoor zij verantwoordelijk zijn, doeltreffend beheren. Wij moeten er ook voor zorgen dat klokkenluiders, die informatie naar buiten brengen over de wijze waarop het communautaire beleid wordt uitgevoerd, adequaat worden beschermd.</p>
      <p sl="en">Bovenal is nodig dat het door mevrouw Andreasen genoemde gedeelde beheer beter wordt uitgevoerd. Gedeeld beheer is pas echt beheer als er sprake is van een goed kader voor interne controle, zodat er in de lidstaten op een fatsoenlijke manier verantwoording over het geld wordt afgelegd. Daarom maken wij ons als conservatieven sterk voor grotere betrokkenheid van de lidstaten bij de manier waarop dit moet gebeuren.</p>
      <p sl="en">Ik rond af met de opmerking dat wij bijzonder ingenomen zijn met het idee om in juli met voorstellen te komen, zodat wij hopelijk aan het eind van dit jaar een interinstitutioneel akkoord kunnen sluiten. Dit zijn echter alleen nog maar voornemens, en daarom zullen de conservatieven toch tegen de kwijting stemmen. Wij moeten namelijk constateren dat er voor het tiende achtereenvolgende jaar geen positieve betrouwbaarheidsverklaring is afgegeven.</p>
    </intervention>
    <intervention id="2-043" speaker_id="4412" name="Mathieu" is_mep="True" mode="spoken">
      <p sl="fr">Mijnheer de Voorzitter, geachte collega's, het lijkt mij noodzakelijk er nog eens op te wijzen wat een kwijting is. Aan de hand van een kwijting moeten we kunnen vaststellen dat de Europese begroting goed is uitgevoerd en moeten we garanties kunnen geven over de betrouwbaarheid van de rekeningen en over de regelmatigheid en wettigheid van de verrichtingen. Daarnaast moeten we aan de hand van een kwijting kunnen beoordelen welke vooruitgang er is geboekt in de tenuitvoerlegging van de aanbevelingen van de vorige kwijting.</p>
      <p sl="fr">Staat u mij dan ook toe dat ik mijn verbazing uitspreek over de vorm en de inhoud van dit verslag, met name wat de afdeling van het Europees Parlement betreft. Ik begrijp niet waarom de rapporteur en de indieners van bepaalde amendementen zo'n onaangename toon aanslaan jegens alle leden van deze instelling. De lijst met verwijten geeft namelijk bedekt aan dat er sprake is van een zekere oneerlijkheid, en daar kan ik absoluut niet achter staan. Ik vind niet dat wij op die manier de Europese Parlementsleden met schande mogen overladen. Ik voeg daar aan toe dat het ondenkbaar is om de huidige regels voor de vergoedingen te veranderen zolang er geen gemeenschappelijk statuut voor de Europese afgevaardigden is vastgesteld. Is deze kwijting trouwens wel het aangewezen instrument om het gebruik van tabak en sigaretten in onze gebouwen aan de orde te stellen? Hoewel ik moet toegeven dat dit een reëel probleem is, is het hier volstrekt irrelevant.</p>
      <p sl="fr">Tot slot en bovenal: wat te zeggen van het feit dat de zetel van het Europees Parlement in Straatsburg eens te meer ter discussie wordt gesteld? Ik wil er om te beginnen op wijzen dat het Parlement niet bevoegd is op dit gebied, in tegenstelling tot hetgeen in het vandaag gepresenteerde verslag wordt beweerd. Om politieke redenen heeft de Europese Raad van Edinburgh in 1992 met eenparigheid van stemmen van de staatshoofden en regeringsleiders besloten om Straatsburg aan te wijzen als zetel van het Europees Parlement. Bovendien is dit besluit in het aan het Verdrag van Amsterdam toegevoegde protocol nr. 12 vermeld, opdat het gewaarborgd wordt door de Verdragen.</p>
      <p sl="fr">Een jaar geleden was er een soortgelijk voorstel ingediend om de zetel van het Parlement in Straatsburg op te heffen en alles over te hevelen naar Brussel. In hun grote wijsheid hadden de leden van het Europees Parlement dit voorstel toen tijdens de plenaire zitting verworpen. Bovendien hebben ook de leden van de Conventie hier bij de beraadslagingen over het Grondwettelijk Verdrag op gewezen. De kwijting voor het begrotingsjaar 2003 mag niet door de tegenstanders van Straatsburg worden aangegrepen om opnieuw te proberen de zetel van het Parlement te veranderen. Deze kwestie is niet aan de orde en valt buiten onze juridische bevoegdheden.</p>
    </intervention>
    <intervention id="2-044" speaker_id="2171" name="Morgan" is_mep="True" mode="spoken">
      <p sl="en">Mijnheer de Voorzitter, ik was verantwoordelijk voor het advies van de Commissie regionale ontwikkeling over deze kwijting. De Rekenkamer heeft een betrekkelijk positieve gezondheidsverklaring afgelegd over de interne organisatie en administratie van de structuurfondsen, maar dat geldt niet voor de lidstaten.</p>
      <p sl="en">Een van de fundamentele problemen van dit hele systeem wordt gevormd door de gedeelde verantwoordelijkheid. Als de lidstaten hun werk niet goed doen, krijgt de Commissie de schuld. Pas als dat probleem is opgelost, zullen we op dit punt vooruitgang kunnen boeken. Daarom heb ik voorgesteld het interinstitutioneel akkoord pas te ondertekenen als de lidstaten ermee instemmen dat zij jaarlijkse betrouwbaarheidsverklaringen ondertekenen. Ik vind het jammer dat sommige andere partijen in dit verslag niet op deze situatie vooruit hebben willen lopen. Ik hoop dat zij meer ruggengraat zullen tonen op het moment dat het interinstitutioneel akkoord moet worden ondertekend.</p>
      <p sl="en">Het is ook belangrijk dat er meer preventieve maatregelen komen om een einde te maken aan fraude en wanbeheer. Het is van essentieel belang dat de Commissie meer gebruik gaat maken van de Rekenkamer en die om advies vraagt over de ontwikkeling van haar beleid. Kan de commissaris toezeggen dat de Commissie in de toekomst de Rekenkamer structureel om advies zal vragen tijdens de ontwikkeling van haar beleid? Juist nu, met de nieuwe zevenjarige programma's voor de deur, hebben we daar een uitstekende gelegenheid voor.</p>
    </intervention>
    <intervention id="2-045" speaker_id="photo_generic" name="Kallas" is_mep="True" mode="spoken">
      <p sl="en">vice-voorzitter van de Commissie . - Mijnheer de Voorzitter, ik wil u allen hartelijk dankzeggen voor uw bijdragen en voor de bijzonder constructieve en plezierige sfeer waarin u deze toch niet direct aantrekkelijke onderwerpen bespreekt. Deze onderwerpen worden nog onaantrekkelijker als er iets verkeerd gaat, dus als wij deze zaken op een positieve manier kunnen benaderen, zal dat tot een rustige en kalme bespreking leiden.</p>
      <p sl="en">Ik wil opmerken dat er unieke vaart zit in dit proces. Wij hebben goede gesprekken gevoerd met de Raad. De Raad heeft zich bereid verklaard om over deze vraagstukken betreffende de gedeelde verantwoordelijkheid te praten, al is het nog te vroeg om de details vast te stellen. Wij hebben ook vruchtbare gesprekken gevoerd met de Rekenkamer en ook die is bereid om met ons te spreken over alle methodologische kwesties en over de vraag van de betrouwbaarheid van de audit-bewijsstukken. Het punt is dat, als wij deze zomer met een aantal voorstellen komen, dat nog niet automatisch betekent dat wij dit jaar ook een positieve betrouwbaarheidsverklaring, een DAS, krijgen. Het zal dan echter niet lang meer duren voordat dat wel zal gebeuren. De vaart die wij momenteel hebben, is dus uniek en ik hoop dat onze voorstellen voor de invulling van de details en de oplossingen die wij zullen aandragen, aan de verwachtingen zullen voldoen. Ik ben het helemaal eens met de opmerking van de heer Elles. De discussie zoals die vandaag is gevoerd, is een uitstekende aanpak en getuigt van een positieve instelling, maar de details moeten ook op een goede manier worden ingevuld.</p>
      <p sl="en">Wij moeten ook antwoorden vinden op de vraag naar vereenvoudiging die hier en daar opgaat, want onze grote bezorgdheid over serieuze financiële controle en toezichtmechanismen heeft wel tot een gigantische hoeveelheid regels, documenten en aanvragen geleid. Zoals één geachte afgevaardigde al zei, betekent deze enorme hoeveelheid regels nog niet dat wij op een volstrekt wettige en correcte manier aan de vereisten van al die documenten kunnen voldoen. Wij verkwisten nog steeds geld en er is nog steeds geen sprake van serieuze controle.</p>
      <p sl="en">Wij moeten programma's uitvoeren en besluiten ten uitvoer leggen. Daarbij mag het niet zo zijn dat wij, als gevolg van de enorme berg documenten, of doordat wij ons moeten houden aan allerlei bureaucratische regels, lange vertragingen oplopen. Het is dan ook duidelijk dat met name op het punt van de kwijting de controle- en toezichtsystemen dienen te worden versterkt, maar tegelijkertijd moeten wij ons ook serieus bezighouden met de vraag hoe wij de besluitvorming dynamisch kunnen houden, zodat wij geen systeem krijgen waarin controle onmogelijk is.</p>
      <p sl="en">Ik hoop dat wij elkaar spoedig weer zullen ontmoeten en zullen kunnen spreken over voorstellen voor de totstandbrenging van een betrouwbaarder en transparanter controle- en kwijtingsysteem voor de Gemeenschapsbegroting.</p>
    </intervention>
    <intervention id="2-046" speaker_id="1405" name="De Voorzitter" is_mep="True" mode="spoken">
      <p sl="nl">De gecombineerde behandeling is gesloten.</p>
      <p sl="nl">De stemming vindt om 12.00 uur plaats.</p>
    </intervention>
  </section>
  <section id="creitem7" title="Millennium-ontwikkelingsdoelstellingen (MOD)">
    <intervention id="2-048" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0075/2005) van mevrouw Kinnock, namens de Commissie ontwikkelingssamenwerking, over de rol van de EU bij het bereiken van de millennium-ontwikkelingsdoelstellingen (MOD) (2004/2252(INI)).</p>
    </intervention>
    <intervention id="2-049" speaker_id="2123" name="Kinnock" is_mep="True" mode="spoken" role="rapporteur">
      <p sl="en">Mijnheer de Voorzitter, de Millenniumverklaring die in 2000 door de wereldleiders werd aangenomen, is een ongekende verklaring van solidariteit. Deze toont aan dat de wereld vastbesloten is om de millenniumdoelstellingen voor ontwikkeling (MOD) werkelijk te halen. Hiermee zouden 500 miljoen mensen uit extreme armoede worden bevrijd, en zou het leven worden gered van dertig miljoen kinderen, die anders voor hun vijfde levensjaar zouden sterven, en van meer dan twee miljoen moeders, die anders de zwangerschap of bevalling niet zouden overleven. Hiermee zouden honderden miljoenen vrouwen en meisjes in het genot kunnen komen van onderwijs en miljoenen toegang krijgen tot zuiver water en sanitaire voorzieningen. De wereld beschikt over de technologieën, de beleidsmogelijkheden en de financiële middelen om de belofte en de visie van de MOD te realiseren.</p>
      <p sl="en">Wat de hulp betreft, wordt in MOD8 de noodzaak benadrukt van een aanzienlijke verhoging van de officiële ontwikkelingshulp (OOH). Slechts vier lidstaten hebben de doelstelling van 0,7 procent reeds bereikt. Andere hebben tijdschema’s vastgelegd. Intussen zijn Oostenrijk, Duitsland, Griekenland, Italië en Portugal nog ver van de doelstelling verwijderd. In het huidige tempo zal Duitsland zijn doelstelling pas in 2087 bereiken. Italië, een van de rijkste landen ter wereld en lid van de G8, geeft slechts een armzalige 0,17 procent van zijn BBP aan hulp. De ministers van Financiën en de ministers van Buitenlandse Zaken moeten ervoor zorgen dat de directe jaarlijkse doelstellingen nauwkeurig worden gecontroleerd. Ik verzoek de commissaris op dat gedeelte van onze resolutie te reageren. De financiële vooruitzichten lijken erop te wijzen dat de uitgaven voor ontwikkeling nog verder onder druk zullen komen te staan, zowel door andere uitgavencategorieën, als binnen de categorie buitenlandse betrekkingen zelf. Hierdoor wordt de waarschijnlijkheid dat wij voldoende zullen bijdragen om aan de MOD te voldoen, steeds kleiner.</p>
      <p sl="en">De Commissie moet blijven werken aan de verbetering van de kwaliteit en de doeltreffendheid van onze hulp. Daarbij moet zij de MOD als instrument gebruiken om ons beleid te sturen. De lidstaten moeten op een zinvolle manier met de Commissie samenwerken en hun acties met haar coördineren, en wel in sterker mate dan tot nu toe het geval was. Daarbij moet het vooral gaan om de vraag hoe de hulp het best kan worden aangewend om de MOD te verwezenlijken.</p>
      <p sl="en">Op het punt van de ondraaglijk hoge schuldenlast hebben de meeste EU-lidstaten zich bereid verklaard de bilaterale schulden van de armste landen in de wereld kwijt te schelden. Ook hier moeten wij vrees ik een uitzondering maken voor Italië, dat aan de schandpaal moet worden genageld als een land dat op dit punt bijzonder weinig vooruitgang boekt.</p>
      <p sl="en">Wat de handel betreft, sta ik volledig achter het advies van de Commissie internationale handel. Daarin wordt uiting gegeven aan een aantal van onze zorgen over de rol van de Europese Unie als het grootste handelsblok ter wereld, over onze rol met betrekking tot markttoegang, capaciteitsopbouw en andere handelsaspecten en de handelsliberalisering.</p>
      <p sl="en">De wijze waarop de Europese Unie onderhandelingen voert, roept soms de vraag op of men zich wel voldoende realiseert waar het bij de ontwikkelingsdoelstellingen, waarnaar zo vaak wordt verwezen, nu werkelijk om gaat. Dit geldt zowel voor de WTO-onderhandelingen als de onderhandelingen in het kader van de Economische Partnerschapsovereenkomsten (EPO). Ik kan bevestigen dat men in de ACS-landen heel graag het gevoel zou krijgen dat zij meer worden geraadpleegd en dat er bij het DG Handel meer begrip komt voor de ontwikkelingsaspecten, waaraan zij zoveel prioriteit zeggen te geven.</p>
      <p sl="en">Wat het gemeenschappelijk landbouwbeleid betreft, moeten de lidstaten dringend de praktijken aanpakken die leiden tot lage prijzen op de wereldmarkt, verstoring van de markten in de arme landen en ondermijning van de kansen voor de boeren daar om geld te verdienen.</p>
      <p sl="en">De amendementen betreffende het handels- en het landbouwbeleid, waarover wij later zullen stemmen, zijn in alle gevallen misplaatst en bevatten in een aantal gevallen volstrekt onrealistische voorstellen.</p>
      <p sl="en">Verder moet het Parlement mijns inziens de amendementen 10 tot 16 verwerpen. Daarin komen onaanvaardbaar conservatieve standpunten tot uiting over een aantal essentiële aspecten van de MOD. Als wij het overkoepelend doel van de armoedebestrijding willen realiseren, moeten wij duidelijk prioriteit blijven geven aan de beschikbaarheid van voldoende condooms voor de behandeling van seksueel overdraagbare ziekten en de toegang tot veilige en legale abortus. Vorig jaar stierven 530.000 vrouwen tijdens zwangerschap of bevalling; meer dan drie miljoen baby's werden dood geboren, en vier miljoen kinderen haalden hun eerste verjaardag niet. Wij moeten de reële behoefte aan betere toegang tot goede, begripvolle opvang na een abortus juist ondersteunen. Ook is er behoefte aan betere toegang tot de hoogwaardigste en veiligste diensten die in de betreffende landen binnen de geldende wetgeving beschikbaar en toegestaan zijn.</p>
      <p sl="en">Gisteren nog rapporteerde de WHO dat jaarlijks 78.000 vrouwen sterven als gevolg van onveilige abortussen. Miljoenen vrouwen nemen in hun wanhoop hun toevlucht tot onveilige abortus. Ik ben het absoluut oneens met diegenen die menen dat vrouwen een besluit tot zwangerschapsbeëindiging lichtvaardig opnemen. Ik ben er vast van overtuigd dat dat niet het geval is, en ook nooit het geval zal zijn. Vrouwen hebben krachtens de wet het recht te kiezen voor een kwalitatief goede, begripvolle zorg bij abortus en in de periode daarna. Vrouwen hebben het recht om zelf te kiezen.</p>
      <a text="(Applaus)"/>
    </intervention>
    <intervention id="2-050" speaker_id="photo_generic" name="Michel" is_mep="True" mode="spoken">
      <p sl="fr">lid van de Commissie . - Mijnheer de Voorzitter, dames en heren, vanzelfsprekend staat de Commissie bijzonder positief tegenover het verslag van mevrouw Kinnock over de rol van de Europese Unie bij het bereiken van de millenniumdoelstellingen voor ontwikkeling (MOD). Ik wil mevrouw Kinnock en de Commissie ontwikkelingssamenwerking graag gelukwensen met dit verslag, dat de discussies en onderhandelingen over de maatregelen die nodig zijn om de MOD te verwezenlijken, zou moeten bevorderen.</p>
      <p sl="fr">In uw verslag, mevrouw Kinnock, wordt terecht onderstreept hoe belangrijk het is dat de regeringen strategieën uitvaardigen voor de verwezenlijking van de millennium-ontwikkelingsdoelstellingen. Er wordt tevens onderstreept dat het ontwikkelingsbeleid van de Europese Unie, waarvan de voornaamste doelstelling de vermindering van de armoede moet zijn, verankerd moet zijn in de Millenniumverklaring en de MOD.</p>
      <p sl="fr">In het syntheseverslag van de Europese Unie over de MOD wordt aangegeven welke vooruitgang er in dit opzicht is geboekt. De Europese Unie heeft meermalen benadrukt dat de evaluatie van de millenniumdoelstellingen tijdens de top van de Verenigde Naties in september 2005 van cruciaal belang is om de voortgang bij het streven naar de MOD's te versnellen. Met het oog op de bijdrage van de Europese Unie aan deze top heeft de Raad de Commissie in november 2004 verzocht specifieke en ambitieuze voorstellen uit te werken voor de activiteiten die moeten worden ondernomen om met name de ontwikkeling te financieren, samenhang te brengen in het ontwikkelingsbeleid en prioriteit toe te kennen aan Afrika.</p>
      <p sl="fr">De Commissie zal vandaag een aantal mededelingen goedkeuren, als antwoord op het verzoek van de Raad. In dit brede beleidspakket wordt een balans opgemaakt van de bijdrage van de Unie aan de ontwikkeling, en wordt vastgesteld welke maatregelen moeten worden genomen om de verwezenlijking van de MOD te versnellen.</p>
      <p sl="fr">In veel opzichten komen uit uw verslag en uit onze mededelingen dezelfde zorgen en dezelfde aanbevelingen naar voren. Ik wil graag enkele conclusies uit uw verslag opnoemen die voor ons erg belangrijk zijn, en die tevens kernpunten zijn van het mededelingenpakket dat wij presenteren.</p>
      <p sl="fr">Om te beginnen is het, zoals ook u al onderstreepte, van essentieel belang dat wij de ontwikkelingshulp blijven verhogen. In dit opzicht stelt de Commissie nieuwe overgangsdoelstellingen voor 2010 voor. Naast de kredieten voor officiële ontwikkelingshulp moeten er nieuwe, extra financieringsbronnen worden overwogen.</p>
      <p sl="fr">Ik ben ook blij met de aandacht die u besteedt aan een samenhangend beleid op ontwikkelingsgebied. Het is namelijk van essentieel belang te onderzoeken hoe andere beleidsterreinen dan ontwikkelingshulp een bijdrage kunnen leveren aan het verwezenlijken van de millenniumdoelstellingen. In de mededeling over een samenhangend ontwikkelingsbeleid worden maar liefst elf prioritaire gebieden aangewezen, waarvoor met name de uitdaging om synergie tot stand te brengen met de doelstellingen van het ontwikkelingsbeleid, relevant is. Dit geldt bijvoorbeeld voor de handel - dat spreekt voor zich -, maar ook voor onderzoek, milieu, landbouw, visserij, enzovoort. Er kan een belangrijke synergie met deze verschillende beleidsterreinen worden ontwikkeld.</p>
      <p sl="fr">Talrijke aanbevelingen uit uw verslag zijn opgenomen in het syntheseverslag van de Europese Unie over de millenniumdoelstellingen, zoals - u hebt dit terecht genoemd - de bijzondere aandacht voor onderwijs van meisjes en de noodzaak om te voorzien in de behoeften van de meest kwetsbare groepen, met name kinderen, wezen, jonge vrouwen en ouderen.</p>
      <p sl="fr">Om te kunnen reageren op de uitdagingen waaraan Afrika het hoofd moet bieden, is het van essentieel belang dat de partners op ontwikkelingsgebied dit continent prioriteit geven. De Europese Unie moet meer doen - en wil dat ook - om Afrika in staat te stellen de millenniumdoelstellingen te verwezenlijken. Onze aandacht dient primair naar Afrika uit te gaan en het is van levensbelang dat de financiële middelen voor steun aan Afrika bezuiden de Sahara worden verhoogd. De Europese Unie moet ervoor zorgen dat een belangrijk deel van de extra officiële ontwikkelingshulp naar Afrika gaat. Ook onze voorstellen voor een samenhangend beleid moeten in eerste instantie op het Afrikaanse continent van toepassing zijn.</p>
      <p sl="fr">Tot slot, naast al onze bestaande programma's - met name in het kader van de Overeenkomst van Cotonou - stelt de Commissie nieuwe verplichtingen voor op een aantal terreinen, die duidelijk als katalysator kunnen werken. Ik denk hierbij aan de governance , de koppeling van netwerken en rechtvaardigheid.</p>
      <p sl="fr">Het tempo in de voorbereidingen op de top van New York wordt opgevoerd. Ik wil u overigens graag bedanken voor uw bijdrage, en ik vertrouw erop dat ik met u kan blijven samenwerken, zodat het Europese standpunt overeenkomt met de uitdaging om de millenniumdoelstellingen te verwezenlijken.</p>
      <p sl="fr">Mevrouw Kinnock, dan wil ik nu nader ingaan op de mededelingen die ik zo dadelijk aan het College van commissarissen zal voorleggen. Tijdens het voorbereidingsproces op de top in september is duidelijk geworden welke vooruitgang er in tal van arme landen is geboekt en hoe belangrijk de inspanningen zijn die de internationale gemeenschap - en met name de Europese Unie - heeft verricht om de millenniumdoelstellingen te bereiken. Alle verslagen - zoals het verslag van de secretaris-generaal en het verslag van het millenniumproject dat opgesteld is onder leiding van professor Sachs - tonen eveneens aan dat de doelstellingen die voor 2015 zijn vastgesteld, nog gehaald kunnen worden als wij dat willen. Zoals u reeds opmerkte, vraagt dit echter een bijzonder grote investering van de ontwikkelingslanden, net als - uiteraard - van de donorlanden. De Europese Unie, die de voornaamste internationale donor en de belangrijkste handelspartner van de arme landen is, heeft dus een bijzondere verantwoordelijkheid jegens de eigen burgers. Zij verwachten dat wij op internationaal niveau het voorbeeld geven, omdat dit vanuit het oogpunt van menselijke solidariteit noodzakelijk is, maar het is ook in ons eigen belang. Als wij willen dat de wereld stabieler en veiliger wordt, moeten we op grotere schaal in ontwikkeling investeren. De Unie heeft ook een verantwoordelijkheid jegens de partners die Europa vaak als voorbeeld beschouwen. Kijkt u bijvoorbeeld maar naar de Afrikaanse Unie, die de Europese Unie als referentiepunt heeft genomen. De voorstellen die ik vanmiddag zal verdedigen, beantwoorden mijns inziens aan deze uitdaging.</p>
      <p sl="fr">Deze voorstellen concentreren zich rond drie essentiële onderdelen: ten eerste de financiering van de ontwikkeling en de doeltreffendheid van de steun; ten tweede de samenhang tussen de beleidsvormen onderling, en ten derde prioriteitverlening aan Afrika bezuiden de Sahara.</p>
      <p sl="fr">Wat de financiering betreft - en ik beantwoord hiermee uw vraag - is de Europese Unie haar verplichtingen nagekomen. In 2006 zal de EU-steun waarschijnlijk hoger uitvallen dan de gemeenschappelijke doelstelling van 0,39 procent van het bruto nationaal inkomen van de lidstaten. Het is duidelijk dat deze inspanning moet worden voortgezet, en ik stel de lidstaten dan ook voor om een nieuwe individuele, tussentijdse doelstelling vast te stellen van minimaal 0,51 procent in 2010, hetgeen overeenkomt met een collectieve inspanning van 0,56 procent. Op die manier zou het percentage van 0,7 procent in 2015 kunnen worden gehaald. Dit percentage is al lang geleden door de Verenigde Naties vastgesteld en wordt door de deskundigen van het millenniumproject als een noodzakelijke voorwaarde beschouwd om de MOD te verwezenlijken. In termen van jaarlijkse ontwikkelingshulp zou dit neerkomen op een toename van maar liefst 20 miljard euro per jaar in 2010, waarbij de steun van de Europese Unie van 46 miljard in 2006 naar 66 miljard in 2010 zou gaan.</p>
      <p sl="fr">Bij wijze van aanvulling moeten daarnaast nieuwe financieringsbronnen worden aangemoedigd. Ik vergat te zeggen dat ik de nieuwe lidstaten zal voorstellen om voor 2010 een percentage van 0,17 procent te realiseren. We maken hierbij een onderscheid, omdat zij een veel langere weg moeten afleggen. Hierdoor zouden we in 2015 op 0,7 procent moeten kunnen uitkomen. Nieuwe, extra financieringsbronnen moeten dus worden aangemoedigd. Dit mag echter in geen geval een voorwendsel zijn om de verplichtingen van de Europese Unie voor 2010 uit te stellen of te verminderen.</p>
      <p sl="fr">Het tweede aspect - en een andere belangrijke taak - is de verbetering van de doeltreffendheid van de steun. Er is de afgelopen jaren substantiële vooruitgang geboekt in het beheer van de communautaire steun. Voor de Europese Unie is de voornaamste uitdaging momenteel de tenuitvoerlegging van de beloftes die zij heeft gedaan voor een betere coördinatie van het beleid, voor complementariteit in de praktijk en voor harmonisatie van de procedures. Europa moet veel meer zijn dan simpelweg de som van de individuele begrotingen van onze lidstaten.</p>
      <p sl="fr">Het tweede onderdeel is het gebruik van de begrotingssteun - waaraan ik voorrang wil geven - hoewel dit de doeltreffendheid van de steun sterk ten goede zou komen. Het is echter niet alleen een kwestie van geld. De werkelijke uitdaging waar wij voor staan, is dat de mondialisering in dusdanige banen wordt geleid dat er een vorm van solidariteit ontstaat die de grondslag kan vormen voor een wereldwijd sociaal contract. Dit brengt niet alleen een verhoging van de officiële ontwikkelingshulp met zich mee, maar ook een globaal overheidsbeleid dat het mogelijk maakt de winst die de mondialisering oplevert, op een rechtvaardiger manier te verdelen.</p>
      <p sl="fr">Evenzo stemt de Commissie er tot mijn vreugde voor het eerst mee in om de samenhang ter sprake te brengen en om op andere beleidsterreinen dan ontwikkelingshulp maar liefst elf gebieden aan te wijzen die gerelateerd zijn aan ontwikkeling en daarvoor een toegevoegde waarde kunnen opleveren. Ik denk dat dit belangrijk is. Het is de eerste keer dat het College deze uitdaging aanneemt, en ik vind dat dit wel eens benadrukt mag worden.</p>
      <p sl="fr">Het derde onderdeel van onze voorstellen houdt in dat er prioriteit moet worden verleend aan Afrika. Hier zijn drie redenen voor. Afrika bezuiden de Sahara is de regio met de grootste achterstand. Europa is een partner van gewicht en Afrika is een geopolitieke partner die steeds belangrijker zal worden. De Verenigde Staten en China zien dit al in, en dat verklaart hun toegenomen belangstelling voor dit deel van de wereld.</p>
      <p sl="fr">Ik stel voor onze actie te versterken op de gebieden die duidelijk een katalysatoreffect hebben. In dit opzicht onderscheiden we drie hoofdlijnen: ten eerste moeten we op het gebied van de governance steun geven aan het doorvoeren van de hervormingen die uit het Afrikaans peer review-mechanisme naar voren zijn gekomen. Daarnaast moeten wij opnieuw financiële middelen toewijzen aan de vredesfaciliteit, om de operaties van de Afrikaanse Unie en de subregionale organisaties op het gebied van conflictpreventie te ondersteunen.</p>
      <p sl="fr">Deze eerste hoofdlijn zou ik willen kwalificeren als de politieke lijn, in de algemene betekenis van het woord. De tweede hoofdlijn is de economische lijn. Er dient steun te worden gegeven aan de infrastructuren en de koppeling van netwerken, op basis van de strategieën van de Afrikaanse Unie en het NEPAD (nieuw partnerschap voor de ontwikkeling van Afrika), teneinde de onderlinge handel in het Zuiden te bevorderen. Wat mij in feite voor ogen staat is, dat de belangrijke trans-Afrikaanse netwerken echt van de grond moeten worden geholpen, net als we dat in Europa met de grote trans-Europese netwerken hebben moeten doen. Wij moeten van de totstandbrenging en uitvoering van deze belangrijke trans-Afrikaanse netwerken een prioritaire en concrete doelstelling maken. Dat is de economische lijn. Ik denk hierbij aan alle vormen van infrastructuur en aan alles wat met communicatie en technologische overdracht te maken heeft, om een paar dingen te noemen.</p>
      <p sl="fr">De derde hoofdlijn is de sociale lijn. Hier draait het natuurlijk om een beleid dat op rechtvaardigheid is gericht. De Europese Unie moet maatregelen ontwikkelen die de Afrikaanse landen aanmoedigen en steunen bij hun inspanningen om de sociale cohesie, de werkgelegenheid en de milieubescherming te bevorderen. Meer in het bijzonder denk ik hierbij aan onderwijs, gezondheidszorg en cultuur. Tijdens mijn hoorzitting heb ik al gezegd dat cultuur een veel belangrijkere factor voor ontwikkeling is dan men denkt, en ik dit aspect grondig zou willen uitdiepen.</p>
      <p sl="fr">Met dit pakket mededelingen proberen wij de lidstaten te verenigen rond een Europese visie, rond een visie die de Unie in staat stelt invloed uit te oefenen, en die haar de geloofwaardigheid en de zichtbaarheid verschaft die nodig zijn om een doeltreffende bijdrage te kunnen leveren aan de top in september 2005. Momenteel bezoek ik alle hoofdsteden om de nationale parlementen en de lidstaten voor deze kwestie te mobiliseren.</p>
      <p sl="fr">Ik hoop dat deze drie mededelingen in september tot een compleet nieuwe opzet van het ontwikkelingsbeleid zullen leiden, dat - zoals ik al zei - de vorm moet krijgen van een nieuwe verklaring over ontwikkelingsbeleid, een verklaring die ik wil omzetten in een gemeenschappelijke Europese ontwikkelingsstrategie. Ik zie absoluut niet in waarom we datgene wat we op het gebied van een gemeenschappelijke veiligheidsstrategie hebben bereikt, ook niet zouden kunnen doen op het gebied van de ontwikkeling. Ik zou ook met een echt actieplan voor Afrika willen komen, gebaseerd op de zojuist genoemde, drie hoofdlijnen.</p>
      <p sl="fr">Mijnheer de Voorzitter, mevrouw Kinnock, geachte leden van het Parlement, deze reactie wilde ik u graag geven. Ik hoop dat ik volledig ben geweest. Als er nog andere vragen zijn, of als ik een vraag per ongeluk niet heb behandeld, dan kunt u mij deze gerust alsnog stellen. Ik ga er dan natuurlijk graag op in.</p>
    </intervention>
    <intervention id="2-052" speaker_id="4559" name="Martens" is_mep="True" mode="spoken">
      <p sl="nl">namens de PPE-DE-Fractie. - Voorzitter, geachte commissaris, wij spreken dus over de millennium-ontwikkelingsdoelstellingen, het hart, het uitgangspunt en het doel van het ontwikkelingsbeleid van de Europese Unie. Centraal staat het bestrijden van armoede. In het verslag wordt terecht de nadruk gelegd op drie punten waarop de Europese Unie echt beter moet kunnen presteren: het nakomen van de beloften, het vergroten van de samenhang tussen de beleidsterreinen en het efficiënter inzetten van middelen. Ik ben blij dat de commissaris daar ook in zijn bijdrage uitvoerig aandacht aan heeft besteed. Immers, de toezegging om 0,7 procent van het bruto nationaal product te reserveren voor ontwikkelingshulp wordt nog steeds slechts door vijf lidstaten nagekomen. De samenhang tussen de beleidsterreinen, alsmede onze hulp aan ontwikkelingslanden bij de opbouw van hun lokale en regionale economieën is weinig geloofwaardig als we deze tegelijkertijd via ons landbouw- en handelsbeleid om zeep zouden helpen. Ik ben blij dat de commissaris zich daar ook sterk op richt. Ten derde, het efficiënt inzetten van middelen. Wij kunnen veel meer bereiken als wij inderdaad werken met meer efficiëntie en ook meer gebruik maken van de mogelijke 'quick wins', zoals het verspreiden van muskietennetten in het kader van de malariabestrijding.</p>
      <p sl="nl">Graag wil ik nog enkele punten van belang onderstrepen die ook in het verslag aan de orde komen. Het belang van onderwijs aan meisjes. Het kan niet vaak genoeg onderstreept worden dat meisjes en vrouwen vaak buitenproportioneel lijden onder de armoede, onder de problemen en zeker ook onder het gebrek aan toegang tot onderwijs. Bovendien heeft de opleiding van meisjes, zoals blijkt uit onderzoek, een positieve uitwerking op de hele samenleving en dus ook op armoedebestrijding als zodanig.</p>
      <p sl="nl">Ten tweede, het belang van diversificatie bij het verbouwen van producten, en van een stevige positie van het midden- en kleinbedrijf met het oog op een stabiele economie. Ten derde, de noodzaak van de zogeheten speciale en differentiële behandeling van arme landen. Dat zal ook een belangrijk punt binnen de WTO zijn. Ten vierde, de beschikbaarheid van en toegang tot basisgezondheidszorg, die een voorwaarde vormt voor de verwezenlijking van het gezondheidsbeleid. Tot slot is er capaciteitsversterking nodig op alle terreinen.</p>
      <p sl="nl">Kortom, Voorzitter, er is veel te doen en gelukkig doet Europa ook veel. Als grootste donor - de commissaris zei het al - ligt er voor Europa een grote uitdaging om ook de grootste speler te zijn als het gaat om visie, samenhang en daadkracht.</p>
    </intervention>
    <intervention id="2-053" speaker_id="4480" name="Van den Berg" is_mep="True" mode="spoken">
      <p sl="nl">namens de PSE-Fractie. - Voorzitter, er ligt een enorme verantwoordelijkheid voor de wereldleiders om die afspraken van 2000 ook daadwerkelijk inhoud te geven, te weten halvering van de armoede, kinderen naar school en ziektes uitbannen. Als je naar Afrika kijkt, moet je zeggen dat er op al die punten een dramatische situatie heerst, want in plaats van dichterbij die doelen op weg naar 2015 te komen, verwijderen we ons ervan. Als het zo doorgaat zijn we er nog in geen honderd jaar. En dat geeft een beeld van onvermogen van het wereldleiderschap, vooral waar het Afrika betreft. Het recente rapport van Geoffrey Sachs maakt duidelijk dat dat niet nodig zou moeten zijn. Met voldoende geld, goede stelling van prioriteiten en voldoende campagnematige focus kan bijvoorbeeld malaria uitgebannen worden, kunnen kinderen naar school, meisjes voorop, en kan de armoede gehalveerd worden.</p>
      <p sl="nl">In september - de commissaris heeft het al gezegd - kunnen op de VN-top millenniumzaken gedaan worden. Daarom is het natuurlijk uiterst belangrijk dat wat we daar afspreken door Commissie en Raad vertaald wordt in Europese doelstellingen voor de EU. Dat kunnen we doen, zoals de commissaris zei, middels de financiering op het niveau van de lidstaten, maar ook door de meerjarenfinanciering hier in het Parlement en in de Raad voldoende prioriteit te geven en dat hard te maken binnen het percentage voor die sociale uitgaven van de millenniumdoelstellingen, waaronder vooral die 20 procent voor basisonderwijs en basisgezondheidszorg. De huidige cijfers - 2 procent voor onderwijs, 6 procent voor gezondheidszorg, ook in de EOF-cijfers - zijn schrikbarend.</p>
      <p sl="nl">Ik roep Commissie en Raad op om samen met de Europese Parlement deze eisen echt op te nemen zodat we een confrontatie kunnen vermijden en samen de schouders eronder kunnen zetten. Alleen met keiharde afspraken zijn wij bereid ruimte aan de Commissie te geven bij de uitvoering. Eerst moeten die afspraken duidelijk en goed worden vastgelegd, want die huidige 2 procent en 6 procent zijn echt onvoldoende. Dan zouden we nog honderd jaar moeten wachten en dat willen we niet!</p>
    </intervention>
    <intervention id="2-054" speaker_id="4338" name="Cornillet" is_mep="True" mode="spoken">
      <p sl="fr">namens de ALDE-Fractie. - Mijnheer de Voorzitter, ik wil commissaris Michel bedanken voor het gunstige onthaal dat hij het verslag van mevrouw Kinnock heeft bereid. Mijns inziens is het belangrijk dat de Commissie en het Parlement hun standpunten op elkaar afstemmen en een gezamenlijke visie uitdragen.</p>
      <p sl="fr">Zoals u hebt gezegd, is de Europese Unie met 55 procent van de wereldwijde officiële ontwikkelingshulp de belangrijkste donor. We hebben dus de eerste plaats zien te behouden, en beloftes nakomen is iets dat in politiek opzicht goed scoort. Ik heb goede nota genomen van de trapsgewijze verhogingen die u voorstelt; de doelstellingen mogen dan prijzenswaardig zijn, ze zijn inderdaad ook haalbaar. Mevrouw Kinnock heeft deze doelstellingen uitgebreid opgesomd, dus ik zal ze hier niet herhalen. Alles in aanmerking genomen is 0,7 procent haalbaar, en volgens de trapsgewijze verhogingen waar u op hebt gewezen, gaan we in 2010 naar 0,51 procent, om in 2015 op 0,7 procent uit te komen.</p>
      <p sl="fr">Ik wil er alleen even op wijzen dat de door u genoemde verhoging van 20 miljard euro per jaar nagenoeg neerkomt op anderhalf Europees Ontwikkelingsfonds per jaar, terwijl het EOF een programma van vijf jaar is. In feite gaat het dus om een aanzienlijke hoeveelheid geld die besteed zou kunnen worden, als wij ons hiervoor willen inzetten.</p>
      <p sl="fr">Daarom wil ik uw aandacht vragen voor vier puntjes, die ik kort zal behandelen. Ten eerste moet de absolute noodzaak om de verschillende beleidsvormen te coördineren - die u hebt geïllustreerd met uw elf gebieden - ook voor de landbouwsubsidies gelden, zodat wij niet met de ene hand afbreken wat we met de andere hand geven. Maar ook tussen de Europese landen moet er sprake zijn van coördinatie, om te voorkomen dat landen met elkaar gaan concurreren, zoals we soms in de praktijk zien.</p>
      <p sl="fr">Ten tweede moeten wij de partners verantwoordelijkheidsgevoel bijbrengen. Dit betekent natuurlijk dat er voorwaarden moeten worden gesteld ten aanzien van goed bestuur en controle op de begrotingssteun, hetgeen een goed nieuw instrument lijkt te zijn. Zoals u hebt onderstreept, mijnheer de commissaris, dient er tot slot een wisselwerking te zijn met grote regionale projecten, met name voor de grote trans-Afrikaanse netwerken. Wij hebben reeds de mogelijkheid om het resterende bedrag van het EOF te gebruiken om een deel van deze grote netwerken te financieren.</p>
      <p sl="fr">Ten derde: de controle van de overheidsgelden. Het is absoluut noodzakelijk dat het geld van de Europese belastingplichtigen in alle openheid wordt besteed. Om nog meer geld te kunnen vragen, moeten wij herkenbare en aantoonbare doelstellingen hebben voor onze vrienden in de Europese landen die hiervoor staatsgelden afstaan.</p>
      <p sl="fr">Ten vierde: de positie van de particuliere sector. Zonder politieke veiligheid, zonder rechtszekerheid, zonder infrastructuur en zonder de markt kunnen wij niets bereiken. De officiële ontwikkelingshulp kan niet in de plaats komen van een ontwikkeling waarbij de particuliere sector is betrokken. Laten wij daarom voorbeeldige donors, maar ook heldere partners zijn.</p>
    </intervention>
    <intervention id="2-055" speaker_id="28412" name="Joan i Marí" is_mep="True" mode="spoken">
      <p sl="en">namens de Verts/ALE-Fractie . - Mijnheer de Voorzitter, als wij de honger in de wereld willen uitroeien, zullen er in de Europese Unie veel dingen moeten veranderen. Het gemeenschappelijk landbouwbeleid, dat niet bepaald nauwkeurig is als het gaat om de toewijzing van middelen, heeft de zaken er in Europa en in veel ontwikkelingslanden, in het bijzonder in de ACS-landen, niet bepaald eenvoudiger op gemaakt. Enerzijds moet Europa ervoor zorgen dat het gemeenschappelijk landbouwbeleid niet wordt gebruikt om de winsten van de grote producenten te vergroten en de kleine producenten in het nauw te drijven, en anderzijds moeten wij voorkomen dat de productsubsidies van de EU voor de ontwikkelingslanden en de ACS-landen een obstakel vormen. Theoretisch gezien kan de EU, door haar landbouwbeleid te wijzigen, ertoe bijdragen dat er een einde komt aan de armoede en de honger in de wereld. Betere omstandigheden in de ontwikkelingslanden kunnen zeker voordelen opleveren voor zowel Europa als de hele wereld, maar dan moeten wij eerst ook een einde maken aan de discriminatie waarvan in de EU heel duidelijk sprake is en die ertoe leidt dat de grote producenten worden bevoordeeld, terwijl ieder jaar kleine producenten en duizenden boeren de landbouw moeten verlaten.</p>
    </intervention>
    <intervention id="2-056" speaker_id="4453" name="Morgantini" is_mep="True" mode="spoken">
      <p sl="it">namens de GUE/NGL-Fractie. - Mijnheer de Voorzitter, geachte collega’s, in het rigoureuze en algemeen aanvaarde verslag van mevrouw Kinnock staat dat voor de verwezenlijking van de Millennium-ontwikkelingsdoelstellingen een systeemverandering noodzakelijk is, een verandering waarbij de regeringen van het Noorden en het Zuiden van de wereld en de internationale financiële organisaties betrokken moeten worden. Men moet de regels van de internationale handel omkeren, opgelegde handelsovereenkomsten en willekeurige liberalisatie tegengaan, en in plaats daarvan steun geven aan een billijke handel en een cultuur van de rechten, van het recht op toegang tot onderwijs, water, voedsel en gezondheidszorg. Juist vandaag begint de Global Week of Action voor de verwezenlijking van die rechten en het besturen van de internationale handel. Er zitten in ons Parlement mensen die daarop met klem aandringen.</p>
      <p sl="it">Het is niet de eerste keer dat de Verenigde Naties en de internationale gemeenschap zich hebben voorgenomen een programma op touw te zetten voor de uitroeiing van de armoede. Vijftien jaar lang zijn de beloften echter niet gestand gedaan, en het doel om 0,7 procent van het BBP van de ontwikkelde landen ter beschikking te stellen van de arme landen, ligt nog heel ver in het verschiet. Mevrouw Kinnock heeft gelijk als zij zegt dat het beleid van mijn land, Italië, een schande is. Ik ben dezelfde mening toegedaan, maar mijns inziens is ook de deelname van Groot-Brittannië aan de oorlog in Irak een schande.</p>
      <p sl="it">De EU en de lidstaten mogen zich niet aan hun verantwoordelijkheden en morele plichten onttrekken. Men moet spreken over alternatieve financieringsbronnen. Men moet beletten dat boekhoudtrucjes worden toegepast, dat de veiligheidsuitgaven worden meegerekend in de ontwikkelingsuitgaven, dat de begrotingscijfers worden opgeblazen door maatregelen voor schuldenkwijtschelding, ofschoon schuldenkwijtschelding noodzakelijk is.</p>
      <p sl="it">Men doet aan serieuze ontwikkelingssamenwerking als men de landen infrastructuren en instrumenten verschaft waarop zij hun economische en sociale ontwikkeling kunnen grondvesten en bevorderen. Mensenrechten, gendergelijkheid, milieu, rechten van het kind: wij kennen de thema’s.</p>
    </intervention>
    <intervention id="2-057" speaker_id="28355" name="Janowski" is_mep="True" mode="spoken">
      <p sl="pl">namens de UEN-Fractie. - Mijnheer de Voorzitter, dames en heren mijnheer de commissaris, wij bespreken vandaag een kwestie die ons het ware gezicht toont van de wereld waarin wij leven. Er worden pogingen ondernomen om de gapende kloof tussen de levensomstandigheden van de mensen op aarde te overbruggen. Dit is tegelijkertijd een praktijkexamen over de kennis van de betekenis van het woord “naaste”, zowel met betrekking tot het individu als met betrekking tot de volkeren. In dit verband wil ik verwijzen naar een persoonlijkheid wiens nagedachtenis het Europees Parlement gisteren heeft geëerd, namelijk Johannes Paulus II. Deze had een grote gevoeligheid voor deze problematiek en deed een beroep op het geweten van de wereld. Het programma van de millennium-ontwikkelingsdoelstellingen, dat zoals bekend in het jubeljaar 2000 werd aangenomen, is zijn naam waardig, want de strijd van de mens tegen de armoede is al sinds duizenden jaren aan de gang.</p>
      <p sl="pl">De in het programma opgenomen doelstellingen moeten doeltreffend en zo snel mogelijk worden verwezenlijkt. Ik wil daarom mevrouw Kinnock bedanken voor haar verslag over de rol van de Europese Unie in de verwezenlijking van deze doelstellingen. Overigens kan ik er niet mee instemmen dat de maatregelen van punt 15 op een lijn worden gesteld met vooruitgang. Het betreft hier immers de bevordering van abortus onder de dekmantel van de formulering “reproductieve gezondheid”.</p>
      <p sl="pl">Ik beschik over te weinig spreektijd om globaal op deze uiterst belangrijke problematiek te kunnen ingaan. Daarom wil ik mij beperken tot enkele overwegingen. Er wordt soms gezegd dat mensen arm zijn omdat zij dom zijn, en daar wordt aan toegevoegd dat mensen dom zijn omdat zij arm zijn. Deze vicieuze cirkel van machteloosheid moet absoluut worden doorbroken. Arme landen en regio’s moeten worden geholpen met enorme investeringen in het onderwijs. Hiervan is weliswaar sprake in de tweede doelstelling met betrekking tot het basisonderwijs, maar ik ben van mening dat dit lang niet ver genoeg gaat. In deze landen en regio’s zijn goede middelbare en hogere scholen nodig. Deze scholen zijn daar zo hard nodig omdat er in die landen een categorie van goed opgeleide mensen moet ontstaan die hun landgenoten willen helpen. Wij moeten heel goed luisteren naar de behoeften van de lokale gemeenschappen en de mensen niet het geluk opdringen volgens de ideeën van iemand anders, hoe nobel die ook mogen zijn. Anders bouwen wij huizen op zand en handelen wij als iemand die vissen geeft, maar niet leert hoe te vissen.</p>
      <p sl="pl">Tot slot wil ik nog een punt aanstippen. De oplossing van deze problemen vereist voldoende middelen. Het gaat hierbij om veel geld, maar niet om zoveel dat de rijkere landen, waaronder de Europese Unie, dit niet zouden kunnen opbrengen. De momenteel beschikbare middelen zijn verre van toereikend.</p>
      <p sl="pl">Daarom wil ik het Parlement wijzen op een mogelijkheid voor het bijeenbrengen van aanzienlijke middelen ten behoeve van deze universele doelstelling: de invoering van een belasting op valutatransacties. Ik denk daarbij aan de zogenaamde Tobinbelasting.</p>
    </intervention>
    <intervention id="2-058" speaker_id="1956" name="Vanhecke" is_mep="True" mode="spoken">
      <p sl="nl">Voorzitter, het spreekt vanzelf dat geen zinnig mens er iets op tegen kan hebben dat alles wordt gedaan om de armoede en de honger in de wereld tegen 2015 structureel en echt terug te dringen. Om dat daadwerkelijk te doen, zullen we toch wel een beetje verder moeten kijken dan de eenzijdige maatregelen van onderhavig verslag. Dan zullen we vooral moeten toegeven dat de massale ontwikkelingshulp van de afgelopen dertig jaar in Afrika uiteindelijk, alles welbeschouwd, maar zeer weinig zoden aan de dijk heeft gezet.</p>
      <p sl="nl">De gunstige infrastructurele en handelsstartpositie van zwart Afrika in de jaren zestig bijvoorbeeld is kapot gemaakt door algemene corruptie, door etnische conflicten en door de vernietigende ideologische scherpslijperij van de heersende elites. Hoe komt het bijvoorbeeld dat Zimbabwe in een paar decennia is omgetoverd van de graanschuur en voorraadschuur van heel zuidelijk Afrika tot een vreselijk hongerland. Laten we dus maar de moed hebben om de twee voornaamste hinderpalen voor de blijvende ontwikkeling van arme landen te noemen en dat zijn corruptie en slecht bestuur. Dat is niet onze schuld!</p>
    </intervention>
    <intervention id="2-059" speaker_id="23894" name="Záborská" is_mep="True" mode="spoken">
      <p sl="fr">Mijnheer de Voorzitter, geachte collega's, de millenniumdoelstellingen houden ons allen bezig. Ontwikkeling mag dan een algemeen begrip zijn voor de algehele bevordering van het welzijn en de waardigheid van mensen, de manieren om dit te verwezenlijken kunnen in één woord worden samengevat: solidariteit. Het is in dat opzicht opmerkelijk dat de Europese Unie meer dan vijftig procent van de wereldwijde ontwikkelingshulp inbrengt.</p>
      <p sl="fr">Eerbiediging van de culturele verscheidenheid en van tradities wordt door de Europese Unie echter niet aangemoedigd in haar externe betrekkingen, ofschoon dit toch een essentieel aspect is van de Europese integratie. De financiële steun verhult dat het in feite om geopolitieke macht en culturele invloed draait, en het komt soms voor dat de Europese Unie stemmen koopt van de ontwikkelingslanden in de Algemene Vergadering van de Verenigde Naties. Voor het nemen van gemeenschappelijke besluiten is het echter noodzakelijk dat iedereen gehoord en gerespecteerd wordt, temeer als wij richtsnoeren willen vaststellen die betrekking hebben op fundamentele morele en culturele waarden. De volkeren van de Verenigde Naties die in de inleiding van het Handvest worden genoemd, hebben er recht op dat hun waardigheid en hun tradities worden geëerbiedigd, ongeacht hun economische niveau. Wat de mensenrechten betreft, is het van essentieel belang dat deze worden versterkt door ze van een solide ethische basis te voorzien, omdat het anders slecht gefundeerde, broze rechten blijven. In dit opzicht dient opnieuw te worden bevestigd dat de mensenrechten door niemand worden gecreëerd of toegekend, maar dat ze inherent zijn aan de menselijke aard.</p>
      <p sl="fr">De ontwerpresolutie waarover wij gaan stemmen, laat zien welk verschil in opvatting er bestaat over de rijkdom die het gezin in de ontwikkelingslanden en in de Europese Unie vertegenwoordigt. Is het niet uiterst discutabel als wij zulke belangrijke uitdagingen als de millenniumdoelstellingen voor onze eigen doelen zouden aanwenden? Zolang donoren de culturele achtergrond van de ontwikkelingslanden niet volledig eerbiedigen, kan er geen sprake zijn van werkelijke vrede.</p>
    </intervention>
    <intervention id="2-060" speaker_id="4242" name="Scheele" is_mep="True" mode="spoken">
      <p sl="de">Mijnheer de Voorzitter, ik ben ervan overtuigd dat met het verslag van mevrouw Kinnock een uitstekende bijdrage wordt geleverd aan de inspanningen van het Europees Parlement om de vooruitgang in de richting van de millennium-ontwikkelingsdoelstellingen te toetsen en om na te gaan of, en in hoeverre, wij erin zullen slagen die doelstellingen te verwezenlijken. De mogelijkheden om deze doelstellingen daadwerkelijk te verwezenlijken, zijn, gezien de penibele situatie, bijzonder klein. In het verslag van mevrouw Kinnock wordt aangegeven welke beleidsveranderingen noodzakelijk zijn om een kans te maken deze doelen alsnog te bereiken.</p>
      <p sl="de">Staat u mij toe om nader in te gaan op het beleid inzake schuldenlastverlichting, en op het verslag waarover wij morgen zullen stemmen. Wat het beleid inzake schuldenlastverlichting betreft - en wellicht dat sommige collega’s in dit Parlement dit nog niet hebben opgemerkt - moet worden vastgesteld dat tweederde van de ontwikkelingslanden meer aan schulddelging uitgeeft dan aan sociale voorzieningen. Het moge duidelijk zijn dat dit geen positief effect heeft op het verwezenlijken van de ontwikkelingsdoelstellingen.</p>
      <p sl="de">Dat betekent niet alleen dat wij op veel beleidsterreinen wijzigingen moeten doorvoeren, maar ook dat wij het huidige bedrag voor hulp moeten verdubbelen. Dit bedrag dient vervolgens minstens tien jaar op dit niveau te worden gehouden. Daarom loven de lidstaten die de drempel van 0,7 procent al hebben gehaald.</p>
      <p sl="de">Het verslag van mevrouw Kinnock onderstreept nog eens de noodzaak om die drempel van 0,7 voor bilaterale ontwikkelingshulp ook daadwerkelijk te halen. Ik vind het jammer dat wij op dit punt niet aan naming en shaming mogen doen, maar in de toelichting van mevrouw Kinnock worden in ieder geval wel die landen genoemd die ver van die 0,7 procent verwijderd zijn, namelijk Oostenrijk, Duitsland, Griekenland, Italië en Portugal. Ik doe het volgende verzoek aan de Europese Commissie: onderzoekt u de mogelijkheden om voor alle lidstaten een tijdschema vast te leggen, of druk op de lidstaten uit te oefenen, zodat deze doelstelling alsnog gerealiseerd wordt.</p>
    </intervention>
    <intervention id="2-061" speaker_id="28268" name="Budreikaitė" is_mep="True" mode="spoken">
      <p sl="lt">Mijnheer de Voorzitter, dames en heren, wat het thema van de verwezenlijking van de millennium-ontwikkelingsdoelstellingen betreft, is voorgesteld de hulp aan ontwikkelingslanden voor een periode van ten minste tien jaar te verdubbelen, alle schulden tot 2015 kwijt te schelden en nieuwe aanvullende hulpbronnen aan te boren via de invoering van nieuwe belastingen voor de EU-lidstaten.</p>
      <p sl="lt">Er is echter heel weinig gesproken over de efficiëntie van de hulp. Zolang er geen voorwaarden worden opgelegd - zoals een doelmatige besteding van verstrekte leningen, gunstige randvoorwaarden voor sociale en economische ontwikkeling en vereisten inzake de eerbiediging van democratie en mensenrechten - zullen de regeringen van de ontwikkelingslanden er niet toe worden aangemoedigd verantwoordelijkheid te aanvaarden voor de sociale en economische ontwikkeling van hun landen, en rekenschap af te leggen tegenover hun burgers.</p>
      <p sl="lt">Wij zouden ons moeten bezinnen op het EU-beleid voor hulp aan ontwikkelingslanden en maatregelen moeten treffen, waarbij we ons niet louter mogen richten op de millenniumdoelstellingen, maar moeten zoeken naar wegen om in de ontwikkelingslanden economische groei en vooral investeringen, met name in kleine en middelgrote ondernemingen, te bevorderen. Zo stellen we de mensen daar in staat om de ontwikkeling van hun land en staat naar een hoger plan te tillen. Dank u wel.</p>
    </intervention>
    <intervention id="2-062" speaker_id="28161" name="Auken" is_mep="True" mode="spoken">
      <p sl="da">Mijnheer de Voorzitter, de millenniumdoelstellingen moeten worden bereikt, en ze zijn goed beschreven door mevrouw Kinnock, waarvoor ik haar dank zeg. We moeten echter onder ogen zien dat het voorlopig waarschijnlijk niet mogelijk zal zijn om de totale begroting op 0,7 procent van het BNP van de lidstaten te krijgen. Daarom moeten we tegelijkertijd ook kijken naar andere financieringsbronnen.</p>
      <p sl="da">Een van de voorstellen die zijn gedaan en waar werkelijk perspectief in zit, is het invoeren van een heffing op vliegtuigbrandstof. Die brandstof behoort tot de stoffen die het meest bijdragen tot het broeikaseffect. Een dergelijke heffing zal geld verschaffen voor de armen - als men het geld daarvoor gebruikt, natuurlijk - en is bovendien in overeenstemming met de Overeenkomst van Kyoto. Diverse regeringen hebben zich op zijn zachtst gezegd aarzelend opgesteld tegenover het voorstel, onder meer mijn eigen Deense regering. Ik hoop echter zeer dat het Europees Parlement mee wil helpen om deze ontwikkeling steun in de rug te geven.</p>
      <p sl="da">Ik wil nog een andere voor de hand liggende bron noemen, namelijk de enorme bedragen die naar onze landbouwsubsidies gaan en die vernietigende gevolgen hebben voor de ontwikkelingslanden. Op zijn minst moet de schadelijke exportsteun zo snel mogelijk worden afgebroken.</p>
    </intervention>
    <intervention id="2-063" speaker_id="28248" name="Zimmer" is_mep="True" mode="spoken">
      <p sl="de">Mijnheer de Voorzitter, ik steun het verslag van mevrouw Kinnock, maar wil tegelijkertijd op de constatering van Geoffrey Sachs wijzen, dat een krachtenbundeling van de EU centraal moet staan bij het verwezenlijken van de millenniumdoelstellingen. Daartoe is het noodzakelijk serieuze pogingen te ondernemen om die drempel van 0,7 procent van het BNP voor ontwikkelingshulp te halen en niet verder te verlagen. Bovendien dient de volledige schuld van de armste landen kwijtgescholden te worden. Daarom roep ik de Raad op om deze week de kans te benutten en de goudreserves van het IMF te gebruiken voor het verlichten van de schuldenlast.</p>
      <p sl="de">In de tweede plaats heeft de Commissie erop gewezen dat er voor Afrika jaarlijks 25 miljoen Amerikaanse dollar extra nodig is om de existentiële problemen van dit continent op te lossen. Ik zou zowel het IMF als de Wereldbank willen verzoeken om eindelijk ook eens te gaan zoeken naar een oplossing van deze existentiële problemen, met name nu Paul Wolfowitz het presidentschap van de Wereldbank bekleedt.</p>
    </intervention>
    <intervention id="2-064" speaker_id="4276" name="Wijkman" is_mep="True" mode="spoken">
      <p sl="sv">Mijnheer de Voorzitter, doordat mijn vliegtuig vertraagd was, heb ik het grootste deel van het debat niet kunnen volgen, maar ik ken natuurlijk de argumenten en ik wil om te beginnen mevrouw Kinnock gelukwensen met haar uitstekende verslag.</p>
      <p sl="sv">De millenniumdoelstellingen zijn primair een morele kwestie. De enorme verschillen in levensstandaard die er in de wereld van vandaag bestaan, worden steeds absurder. We hebben tegenwoordig zowel de kennis als de middelen om de armoede uit te roeien, en het valt niet te verdedigen dat we onze inspanningen niet opvoeren. Ik verwelkom dit verslag, dat een aantal constructieve voorstellen bevat die hopelijk van invloed zullen zijn op het werk van de Commissie in de komende maanden. De millenniumdoelstellingen zijn zeker niet makkelijk te realiseren. Er zijn niet alleen meer inspanningen nodig in de geïndustrialiseerde landen, maar ook van de kant van de begunstigden. Er moet een rechtvaardiger handelsstelsel komen, en het ernstige probleem van de corruptie moet hard worden aangepakt. Er is meer geld nodig, maar ook een effectievere hulp. De gebrekkige coördinatie van de activiteiten van de donoren is een groot probleem. Op dezelfde manier is het een groot probleem dat er in de EU tot nu toe geen dialoog tussen de lidstaten en de Commissie is geweest over de vraag wie wat moet doen.</p>
      <p sl="sv">Ook de inhoud is natuurlijk van centraal belang. Laat ik volstaan met een gebied te noemen dat te vaak wordt veronachtzaamd binnen de ontwikkelingssamenwerking: het beheer van de natuurlijke hulpbronnen. De arme meerderheid op het platteland is geheel afhankelijk van wat de natuur oplevert. Daarom heeft een ontwikkeling waarbij bossen, weilanden, cultuurgrond en drinkwaterbronnen worden gedecimeerd en kwalitatief worden aangetast, zeer ernstige gevolgen. Een uitvoerige analyse hiervan, het zogenaamde millennium assessment , is vorige week gepresenteerd. Het is deprimerende lectuur. De vernietiging van de natuurlijke hulpbronnen neemt over vrijwel de hele wereld versneld toe en vormt een grote hindernis voor het bereiken van de millenniumdoelstellingen. Ik ga ervan uit dat dit aspect van de ontwikkelingssamenwerking aanzienlijk meer aandacht krijgt in het komende werk van de Commissie.</p>
      <p sl="sv">Ik wil mevrouw Kinnock nogmaals bedanken.</p>
    </intervention>
    <intervention id="2-065" speaker_id="1289" name="De Rossa" is_mep="True" mode="spoken">
      <p sl="en">Mijnheer de Voorzitter, ik ben bijzonder ingenomen met het verslag van mevrouw Kinnock. Het biedt een alomvattende, praktische en zeker ook pragmatische aanpak van een bijzonder ernstige en afschuwelijke situatie. Ik ben ook blij met het voornemen van de commissaris om een gemeenschappelijke ontwikkelingsstrategie op te stellen. Ik wil hem dringend verzoeken daarbij ook de nationale parlementen en anderen in de lidstaten te betrekken. Ik weet heel zeker dat hij overweldigende steun zal krijgen voor zijn aanpak van dit probleem.</p>
      <p sl="en">De statistieken over armoede en sterfte zijn bepaald schrikbarend. Met iedere tik van deze elektronische klok hier voor mij sterft er een kind nodeloos. Iedere minuut die deze klok wegtikt, sterven drie vrouwen nodeloos tijdens zwangerschap of bevalling. Toch zijn er hier mensen die willen dat dit Parlement tegen een resolutie stemt die vrouwen het recht geeft om zelf te kiezen als het gaat om hun eigen gezondheid, om het soort anticonceptie dat zij al dan niet willen gebruiken, of om het al of niet toevlucht nemen tot abortus.</p>
      <p sl="en">Ik verzoek dit Parlement dringend de amendementen waarin hiervoor wordt gepleit, te verwerpen. Het is niet de taak van dit Parlement om vrouwen in de ontwikkelingslanden voor te schrijven hoe zij met hun eigen behoeften op het gebied van hun gezondheid moeten omgaan.</p>
    </intervention>
    <intervention id="2-066" speaker_id="4241" name="Van Hecke" is_mep="True" mode="spoken">
      <p sl="nl">Voorzitter, ik zal mij in een korte tussenkomst beperken tot één aspect in dit verband. Het is volgens mij een belangrijk aspect, namelijk de rol van de internationale handel, van de eerlijke handel bij het nastreven van de millennium-ontwikkelingsdoelstellingen. Niemand heeft, denk ik, meer te winnen bij het stimuleren van de wereldhandel dan de derde wereld. Als Afrika ten zuiden van de Sahara zijn aandeel in de wereldhandel met 1 procent zou kunnen verhogen, dan zou het 60 miljard meer inkomsten hebben via de export. Na everything but arms zou de Europese Unie als grootste handelsblok ter wereld een nieuw signaal moeten kunnen geven dat het menens is, door een datum vast te leggen waarop alle exportsubsidies voor landbouwproducten worden opgeheven. Het is toch niet langer aanvaardbaar dat iedere koe per dag 2 dollar krijgt, terwijl de helft van de wereldbevolking met minder moet zien te overleven. Het afschaffen van deze onrechtvaardige landbouwsubsidies zou in elk geval de geloofwaardigheid van het EU-beleid ter zake versterken.</p>
    </intervention>
    <intervention id="2-067" speaker_id="4524" name="Lucas" is_mep="True" mode="spoken">
      <p sl="en">Mijnheer de Voorzitter, ik wil mevrouw Kinnock gelukwensen met haar voortreffelijke verslag. Het doet mij veel genoegen het advies van de Commissie internationale handel te mogen inleiden, een advies dat unaniem is goedgekeurd en ongewijzigd door de Commissie ontwikkelingssamenwerking is overgenomen. Daaruit blijkt dat er een steeds groeiende eensgezindheid is over het feit dat de handel weliswaar een rol moet spelen bij de uitroeiing van de armoede, maar dat de huidige ontwikkelingen en instellingen op het gebied van handelsbeleid dringend aan hervorming toe zijn, als men daarmee werkelijk de armoede wil uitroeien en duurzame ontwikkeling wil verwezenlijken.</p>
      <p sl="en">In ons advies nemen wij nota van het recente verslag van de UNCTAD en andere instellingen, dat aantoont dat ongelimiteerde en uitgebreide liberalisering van de handel niet automatisch leidt tot een significante vermindering van de armoede, met name in Afrika bezuiden de Sahara. Ik citeer uit het UNCTAD-verslag over de minst ontwikkelde landen van 2004, waarin staat: ‘De ontwikkelingen die na de liberalisering in gang zijn gezet, wijzen niet in de richting van een substantiële en duurzame vermindering van de armoede. Per saldo lijken de vooruitzichten voor armoedevermindering juist te zijn verslechterd.’ Ons eerste punt in dit advies is dan ook dat wij de Commissie en de Raad vragen van deze analyse nota te nemen en het handelsbeleid dienovereenkomstig aan te passen.</p>
      <p sl="en">Om te beginnen kunnen zij dat gewijzigde handelsbeleid dan toepassen op de voorstellen van de EU voor de economische partnerschapsovereenkomsten. Er komen immers weer steeds meer aanwijzingen dat, als men van de economische partnerschapsovereenkomsten werkelijke ontwikkelingsinstrumenten wil maken, zij niet-wederkerige markttoegang moeten bieden zolang als dat voor de ontwikkelingslanden nodig is. Ik ben ingenomen met de recente verklaringen van mijn eigen regering in het Verenigd Koninkrijk, die naar het zich laat aanzien mogelijk maken dat de armste landen zoveel tijd wordt gegarandeerd als zij nodig hebben. Pas daarna zal sprake zijn van wederkerigheid. Ik verzoek de Raad dringend dat standpunt over te nemen. Ik wil er wel op wijzen dat dit alleen geloofwaardig is als ook artikel 24 van de GATT-Overeenkomst in die zin wordt aangepast.</p>
      <p sl="en">Tot slot roepen wij de Raad en de Commissie op om het bijna vergeten vraagstuk van de grondstoffenprijzen aan te pakken. Vreemd genoeg komt dit vraagstuk op de WTO-agenda niet voor. Volgens Oxfam zouden de ontwikkelingslanden in 2002 243 miljard dollar meer hebben verdiend indien de reële prijzen van tien belangrijke grondstoffen op het niveau van 1980 waren gebleven. Dat is bijna vijf keer zoveel als het jaarlijkse mondiale budget voor hulp. Als wij ook maar enige kans willen maken om de MOD te halen, zullen er op dit gebied zeer dringend maatregelen moeten worden getroffen.</p>
    </intervention>
    <intervention id="2-068" speaker_id="photo_generic" name="Michel" is_mep="True" mode="spoken">
      <p sl="fr">lid van de Commissie . - Mijnheer de Voorzitter, dames en heren, om te beginnen wil ik alle sprekers - of althans de meeste sprekers - bedanken voor hun commentaar. Ik denk dat het merendeel van uw opmerkingen weerspiegeld wordt in de mededelingen die ik de Commissie hoogstwaarschijnlijk over enkele minuten zal vragen aan te nemen, en die ik zojuist in hoofdlijnen heb besproken.</p>
      <p sl="fr">Wat de overige opmerkingen betreft: deze zullen voor het grootste deel aan de orde komen in de verklaring over het ontwikkelingsbeleid die ik heb aangekondigd, en naar ik hoop zullen er dan ook beslissingen over worden genomen. Hierover vinden momenteel op brede schaal discussies, raadplegingen en debatten plaats, die in september in een verklaring zouden moeten uitmonden.</p>
      <p sl="fr">Ik wil nog even ingaan op een wezenlijk onderwerp, namelijk de liberalisering van de markten; een kwestie die door de vorige spreekster werd aangesneden en waarover ik u als liberaal beslist zal verrassen. Ook ik denk dat de liberalisering van de markten alleen positieve effecten kan hebben als er een staat is die ervoor kan zorgen dat de regels van het spel worden nageleefd. Naar mijn mening ging men er in de jaren 90 ten onrechte van uit dat volledige liberalisering van de markten, zelfs daar waar een staat ontbrak, iedereen vanzelf rijkdom zou opleveren. Ik ben het grotendeels eens met de beperkingen die u aan de liberalisering van de markten stelt.</p>
      <p sl="fr">De komende weken en maanden zullen hierover nog vergelijkbare discussies worden gevoerd. Toch wil ik deze gelegenheid nu aangrijpen om u te vragen of het niet hoog tijd is om in actie te komen. Er zijn namelijk al tal van onderzoeken, raadplegingen en bevindingen geweest. We kunnen er natuurlijk mee doorgaan en ons bezinnen op en discussiëren over concepten, categorieën en principes: dat is allemaal erg belangrijk, maar ik wil graag dat het bij mijn beleid in de allereerste plaats om de uitvoering en de concrete resultaten draait. Daarom doe ik een beroep op u: als u concrete ideeën heeft voor een efficiënte tenuitvoerlegging van ons ontwikkelingsbeleid, dan houd ik mij natuurlijk aanbevolen! Overigens heb ik vandaag tijdens de betogen al een aantal concrete voorstellen gehoord.</p>
      <p sl="fr">Ik wil de rechtmatigheid van bepaalde voorschriften die het aspect "ontwikkeling" regelen, geenszins betwisten, maar ik moet u zeggen dat sommige van deze voorschriften het in hun strikt technocratische toepassing praktisch onmogelijk maken om bepaalde doelstellingen te verwezenlijken. Over deze kwestie zou ik graag van tijd tot tijd met u willen kunnen discussiëren. Ik beloof u in ieder geval dat ik u de komende weken een aantal voorstellen zal voorleggen om efficiënter te kunnen worden: ervoor zorgen dat er samenhang komt tussen de verschillende beleidsvormen, is inderdaad een manier om efficiënter te worden; een goed beheerde begrotingssteun kan - indien sectorgericht - er natuurlijk ook voor zorgen dat wij efficiënter worden; een betere coördinatie en grotere harmonisatie van de voorschriften tussen staten onderling, eveneens. En dat zijn slechts enkele voorbeelden. Mijnheer de Voorzitter, dames en heren, ik dank u voor al uw opmerkingen en overwegingen. Ik beloof u dat ik hiervan optimaal gebruik zal maken.</p>
    </intervention>
    <intervention id="2-069" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem8" title="Strijd tegen malaria">
    <intervention id="2-071" speaker_id="28387" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de strijd tegen malaria.</p>
    </intervention>
    <intervention id="2-072" speaker_id="photo_generic" name="Michel" is_mep="True" mode="spoken">
      <p sl="fr">lid van de Commissie . - Mijnheer de Voorzitter, geachte afgevaardigden, malaria is nog steeds een ziekte die nauw samenhangt met armoede. Ieder jaar sterft er ruim een miljoen mensen nadat ze deze ziekte hebben gekregen; meestal gaat het om kinderen onder de vijf jaar. Hierdoor is malaria nog steeds de belangrijkste doodsoorzaak onder kinderen in Afrika. Hoewel malaria ook in andere continenten voorkomt, wordt vooral Afrika door deze ziekte getroffen.</p>
      <p sl="fr">Het Wereldfonds voor de bestrijding van HIV/aids, tuberculose en malaria, waaraan de Europese Unie de grootste bijdrager is, heeft de financiële middelen die de landen ter beschikking worden gesteld, de afgelopen jaren verveelvoudigd. Toch schiet de financiering voor de bestrijding van malaria nog steeds tekort. Ondanks deze inspanningen op mondiaal niveau, en ondanks de inspanningen die de landen in het Zuiden zich getroosten, zal in 2007 het jaarlijkse tekort aan financiële middelen wereldwijd waarschijnlijk oplopen tot 2,6 miljard dollar. Aangezien de landen die het hardst door deze de ziekte worden getroffen, tevens tot de armste landen behoren, zullen de benodigde financiële middelen grotendeels van externe partners moeten komen, opdat de landen de ziekte kunnen bestrijden en de zesde millennium-ontwikkelingsdoelstelling kunnen verwezenlijken. De Europese Unie moet haar bijdrage dus verhogen, zowel door middel van bilaterale programma's als via het Wereldfonds.</p>
      <p sl="fr">Wij beschikken niettemin over doeltreffende instrumenten om malaria te bestrijden. In 2001 heeft de Commissie een beleid en een actieprogramma opgesteld voor de bestrijding van de drie voornaamste armoedegerelateerde ziekten, namelijk HIV/aids, malaria en tuberculose. In 2004 heeft de Commissie de balans van haar werkzaamheden gepresenteerd, waaruit onder andere blijkt dat zij haar financiële bijdrage voor de bestrijding van deze ziekten heeft verviervoudigd. In deze bijdrage is met name een hogere bedrag voor onderzoek opgenomen. Voor de periode 2003-2006 draagt de Commissie jaarlijks een bedrag van 259 miljoen euro aan het Wereldfonds bij. Deze bijdrage moet het Wereldfonds in staat stellen steun te geven aan de programma's die de landen hebben ingediend voor de productie van met insecticide geïmpregneerde, en blijvend effectieve bednetten en voor de productie van geneesmiddelen. Daarnaast heeft de Commissie een nieuw beleidskader goedgekeurd om de strijd tegen deze ziekten na 2007 voort te zetten. Dit beleid zal worden uitgevoerd in samenwerking met de lidstaten van de Europese Unie, met multilaterale partners zoals de Wereldgezondheidsorganisatie, het programma "Roll Back Malaria " en met de landen in het Zuiden, met inbegrip van de Afrikaanse Unie, het maatschappelijk middenveld en de particuliere sector.</p>
      <p sl="fr">De belangrijkste activiteiten blijven in hoofdzaak onveranderd. Er wordt sterk de nadruk gelegd op preventiemaatregelen, zoals met name bednetten die met insecticide zijn behandeld en die een blijvende bescherming bieden en de introductie van nieuwe malariamedicijnen zoals combinatiebehandelingen op basis van artemisinine in landen waar resistentie bestaat tegen de huidige geneesmiddelen.</p>
      <p sl="fr">De Commissie blijft tevens investeren in het onderzoek naar en de ontwikkeling van preventieve vaccins, diagnoseapparatuur en nieuwe curatieve geneesmiddelen. Om ervoor te zorgen dat de mensen die dit nodig hebben op een rechtvaardige manier toegang krijgen tot deze nieuw ontwikkelde apparatuur en geneesmiddelen, moeten de sociale sectoren natuurlijk versterkt worden, met name de gezondheidszorg. Dit vereist een grotere investering en een uitbreiding van de personele middelen in de gezondheidsdiensten.</p>
    </intervention>
    <intervention id="2-073" speaker_id="2012" name="Fernández Martín" is_mep="True" mode="spoken">
      <p sl="es">namens de PPE-DE-Fractie. - Mijnheer de Voorzitter, ik ben blij met deze verklaring van de Commissie over malaria, aangezien de Commissie drie jaar geleden bij de goedkeuring van onze bijdrage aan het budget voor het Wereldfonds voor de bestrijding van aids, tuberculose en malaria, had ingestemd met ons verzoek om het Parlement regelmatig te informeren, iets wat de vorige Commissie niet altijd heeft gedaan. Ik ben er ook blij mee omdat in de strijd tegen deze armoedegerelateerde, besmettelijke ziektes alle aandacht vaak gericht is op aids, terwijl tuberculose en malaria jaarlijks meer slachtoffers eisen en er meer mogelijkheden zijn op succes bij de uitroeiing van deze ziektes.</p>
      <p sl="es">Nog maar een paar jaar geleden leek malaria in veel landen bijna te zijn uitgeroeid; nu is het de meest voorkomende doodsoorzaak in Afrika bezuiden de Sahara, en raken mensen besmet in regio’s waar de ziekte al was uitgebannen. In recente cijfers worden de directe en indirecte jaarlijkse slachtoffers van malaria geschat op meer dan drie miljoen. Het is goed dat de Commissie het debat over de nationale protocollen voor de behandeling van malaria bevordert, maar dat is niet het belangrijkste als het doel is om nieuwe therapeutische combinaties in te voeren zoals artemisinine en andere soorten chemische geneesmiddelen. Met insecticide behandelde muskietennetten en intermitterende preventieve behandelingen dragen op significante wijze bij aan de vermindering van het ziekte- en sterftecijfer, maar op dit moment worden er alleen in Vietnam en een enkel Latijns-Amerikaans land bemoedigende resultaten behaald. In Afrika slaapt minder dan 10 procent van de kinderen die gevaar lopen onder muskietennetten, en het systematische gebruik van muskietennetten beschermt slechts 1 procent van de risicobevolking.</p>
      <p sl="es">De Commissie zou als leidend lid van het VN-fonds voor de bestrijding van deze ziektes meer aandacht moeten besteden aan malaria, en gezien de ervaringen zou zij hetzelfde moeten doen met het zesde en zevende kaderprogramma voor onderzoek en technologische ontwikkeling, waarbinnen wij 400 miljoen euro hebben uitgetrokken voor onderzoek naar deze ziektes. Zo kan een groter aantal mensen genezen worden voor minder geld, hoewel dat minder oplevert voor de farmaceutische industrie.</p>
    </intervention>
    <intervention id="2-074" speaker_id="4480" name="Van den Berg" is_mep="True" mode="spoken">
      <p sl="nl">namens de PSE-Fractie . - Met een dodental van 2 miljoen mensen per jaar, 3.000 kinderen per dag en Afrika als brandhaard is die noodzaak van de bestrijding van malaria evident. Het is natuurlijk op zichzelf rampzalig te bedenken dat we én de kennis én de middelen hebben en dat die situatie nog steeds voortduurt. De medicatie is voorhanden en de ziekte is geneesbaar. Eenvoudige, geïmpregneerde bednetten zijn de meest effectieve en goedkope manier om de besmetting tegen te gaan. Maar de werkelijkheid is dat slechts 2 procent van de kinderen in Afrika onder die netten ligt. En de kern zijn de bottlenecks in de organisatie en de distributie. Geoffrey Sachs heeft ons nog een keer met de neus op de feiten gedrukt. De middelen zijn er, nu nog de politieke wil. Hij zegt "quick win" maar ik zeg: dat wordt alleen structurele winst als je ook echt campagnematig te werk gaat en duidelijke prioriteiten stelt. We hebben eerder wereldwijd aangetoond dat we dat kunnen. Bij polio bijvoorbeeld zijn we erin geslaagd die ziekte voor ongeveer 99 procent uit te roeien.</p>
      <p sl="nl">Belangrijk is nu om geen concurrentie te krijgen tussen verschillende armoedegerelateerde ziektes, maar de basisgezondheidsvoorzieningen in Afrika gezamenlijk in hun totaliteit aan te pakken. Natuurlijk - zoals de commissaris zei - de meest kwetsbare gebieden waar geen basisvoorzieningen en geen regionale structuren zijn, en waar een slechte hygiëne heerst, vormen de eerste prioriteit. We moeten niet vergeten dat 50 procent van de bevolking van Afrika overigens in stedelijke gebieden leeft, dus het probleem is niet alleen ruraal, het doet zich zeker ook voor in de stad, en de stad heeft weer een andere organisatievorm nodig. Het zijn steeds lokale organisatoren, het zijn steeds die basisgezondheidsvoorzieningen, het zijn steeds die bottlenecks die in die systemen tot problemen leiden en ik hoop dat de commissaris in staat is op dat punt met zijn strategie ervoor te zorgen dat het verandert. Die lokale mensen zullen graag meewerken, voorzitter, want dat zijn de mensen natuurlijk wier ouders gewoon kinderen hebben die door malaria zullen sterven. Zij weten hoe ernstig dit is en ze zullen zeker daaraan hun volle medewerking geven.</p>
    </intervention>
    <intervention id="2-075" speaker_id="23864" name="Savi" is_mep="True" mode="spoken">
      <p sl="et">namens de ALDE-Fractie. - Mijnheer de Voorzitter, commissaris, nu de enorme hulpstromen voor de slachtoffers van de tsoenami - die aantonen dat de globaliserende wereld in staat is om op grote schaal middelen te mobiliseren voor een gemeenschappelijke zaak en daarbij ook nog positieve resultaten te boeken - langzamerhand beginnen af te nemen, zullen we moeten beseffen dat er elke maand ‘tsoenamis’ plaatsvinden. Die zijn weliswaar kleiner van omvang, maar de hulp die voor de slachtoffers daarvan beschikbaar wordt gesteld, is duidelijk onvoldoende.</p>
      <p sl="et">Commissaris, ieder jaar sterven er drie miljoen mensen aan malaria en iedere maand veroorzaakt deze ziekte de dood van 150.000 onschuldige kinderen, waarvan de meeste hun vijfde verjaardag niet halen. Het is een feit dat malaria een bedreiging vormt voor 40 procent van de wereldbevolking, die leeft in extreem arme gebieden. 90 procent van de malariadoden valt in het gebied ten zuiden van de Sahara. Vooral kinderen zijn het slachtoffer. In deze gebieden sterft iedere dertig seconden een kind aan malaria. Iedere minuut waarin wij niets ondernemen, sterven er twee kinderen aan deze ziekte.</p>
      <p sl="et">Er valt in de wereld weinig goeds te melden over de ontwikkelingen op malariagebied. Jeffrey Sacks, het hoofd van het Millenniumproject van de Verenigde Naties, verkondigde onlangs dat als we twee tot drie miljard dollar zouden uittrekken voor malariabestrijding de drie miljoen malariaslachtoffers kunnen worden gered. Dat geld zou nodig zijn voor de aanschaf of subsidiëring van muskietennetten en insecticiden en voor de oplossing van immunisatieproblemen.</p>
      <p sl="et">Tegelijkertijd tekende Jeffrey Sacks aan dat Europa nu op mondiaal niveau initiatieven moet ontplooien, aangezien de Europese Unie de grootste donor ter wereld is en tot 2020 gebonden is aan de overeenkomst van Cotonou.</p>
      <p sl="et">Met het oog op al deze feiten was ik van plan een mondelinge vraag te stellen aan de Commissie - ik begrijp niet waarom een en ander niet succesvol is verlopen.</p>
      <p sl="et">Aangezien er de laatste jaren aanzienlijke vorderingen zijn gemaakt bij de behandeling van malaria, zou de Commissie kunnen vaststellen welke speciale initiatieven de Europese Unie moet nemen om deze pandemie een halt toe te roepen, waarbij men zich hoofdzakelijk dient te richten op malariapreventie. Ten tweede vraag ik mij af of wij niet eens moeten nadenken over de vraag hoe we de steun uit de publieke sector voor de ontwikkeling van malariavaccins zouden kunnen aanvullen met meer investeringen uit de particuliere sector.</p>
      <p sl="et">Dank u wel.</p>
    </intervention>
    <intervention id="2-076" speaker_id="28321" name="Hassi" is_mep="True" mode="spoken">
      <p sl="fi">namens de Verts/ALE-Fractie. - Mijnheer de Voorzitter, meer dan een miljoen mensen sterft jaarlijks aan malaria, en minstens vijfhonderd miljoen mensen lopen de ziekte op, vooral in Afrika. De ziekte treft vooral kinderen en zwangere vrouwen.</p>
      <p sl="fi">De strijd tegen malaria hangt samen met de strijd tegen armoede, maar wij mogen niet vergeten dat de bedreiging van malaria waarschijnlijk toeneemt met de verandering van het klimaat. Men vreest dat de malariamug zich door de opwarming van de aarde naar bijvoorbeeld de zuidelijke delen van Europa en de Verenigde Staten zou kunnen verspreiden. De strijd tegen klimaatverandering is daarom ook de strijd tegen malaria.</p>
      <p sl="fi">De laatste tijd wordt gesproken over de rol van DDT in de strijd tegen malaria. Het gebruik van DDT ter bestrijding van malaria is toegestaan, maar wij mogen onze ogen niet sluiten voor de schadelijke effecten ervan. DDT is schadelijk voor de menselijke voortplanting, verstoort de ontwikkeling van kinderhersenen, tast het zenuwstelsel aan en vermindert onze immuniteit tegen ziekten. Wij moeten dus al het mogelijke doen om het gebruik te bevorderen van minder gevaarlijke middelen ter bestrijding van malaria, zoals haar natuurlijke vijanden en klamboes die met DDT en insecticiden zijn geïmpregneerd.</p>
    </intervention>
    <intervention id="2-077" speaker_id="4346" name="Martínez Martínez" is_mep="True" mode="spoken">
      <p sl="es">Mijnheer de Voorzitter, ik sta achter hetgeen de commissaris in zijn verklaring heeft gezegd. Dit debat gaat in mijn ogen over een enorm schandaal dat zich afspeelt in de wereld en in onze maatschappijen. De cijfers die mijn collega’s hebben genoemd, liegen er niet om: dagelijks sterven er 3.000 kinderen, met name in de landen ten zuiden van de Sahara, aan een ziekte die nauwkeurig in kaart is gebracht en die wij gemakkelijk kunnen voorkomen en behandelen.</p>
      <p sl="es">Bij het aangaan van de uitdaging die deze ziekte voor ons vormt, zetten de Europese Unie en het ontwikkelde noorden over het algemeen hun coherentie, hun geloofwaardigheid en natuurlijk hun waardigheid op het spel. Ik denk dan ook dat wij, als wij niet in staat zijn om dit probleem efficiënt aan te pakken, geen enkel moreel gezag hebben om te praten over waarden of mensenrechten en om, concreet gezegd, in Genève een land als Cuba aan te spreken op zijn mensenrechten, een land dat deze ziekte op eigen bodem heeft uitgeroeid en dat meer artsen in Afrika ten zuiden van de Sahara heeft die deze ziekte bestrijden dan de 25 lidstaten van de Europese Unie gezamenlijk.</p>
    </intervention>
    <intervention id="2-078" speaker_id="28306" name="Gomes" is_mep="True" mode="spoken">
      <p sl="pt">Ik ben blij met de verklaring van commissaris Michel om de kredieten voor de bestrijding van malaria te verhogen. Deze ziekte houdt rechtstreeks verband met armoede en laat een stijging zien van de kindersterfte. Maar wij willen meer! Wij wensen dat de Commissie een mondiaal programma voor de strijd tegen malaria lanceert en leidt, zoals professor Jeffrey Sachs heeft gesuggereerd. Wij weten immers dat het gebrek aan politieke wil en aan een adequate financiering met overheidsgeld de verklaring is waarom er nog steeds geen vaccin is en waarom er zelfs nog niet overal geïmpregneerde muskietennetten zijn.</p>
      <p sl="pt">De Europese Unie kan verschil maken bij de strijd tegen de armoede, indien zij fondsen werft en projecten leidt met strategische doelstellingen en effecten. Dat is het geval met dit project betreffende de fase die voorafgaat aan de uitroeiing van malaria. Op die manier zal de Europese Unie een beslissende bijdrage leveren aan het bereiken van de millenniumdoelstellingen, die meer zijn dan alleen doelstellingen; het zijn verbintenissen die door de Unie en de lidstaten dienen te worden nagekomen.</p>
    </intervention>
    <intervention id="2-079" speaker_id="28369" name="Berlinguer" is_mep="True" mode="spoken">
      <p sl="it">Mijnheer de Voorzitter, geachte collega’s, het Wereldforum van de wetenschap heeft aangetoond dat aan negentig procent van alle ziekten in de wereld slechts tien procent van het onderzoek is gewijd. Dat zijn de ziekten van de armen. Daar is geen markt voor en dus houdt de wetenschap zich er niet mee bezig. Wij moeten vooral de prioriteiten van het wetenschappelijk onderzoek omdraaien, en de ziekten met de meeste slachtoffers onder de wereldbevolking voorrang geven. Als Europa en de wereld hieraan geen bijdrage leveren, zullen mensen aan malaria blijven sterven, en zullen de millenniumdoelstellingen, commissaris Michel, niet worden bereikt.</p>
    </intervention>
    <intervention id="2-080" speaker_id="4338" name="Cornillet" is_mep="True" mode="spoken">
      <p sl="fr">Mijnheer de Voorzitter, inhakend op een idee van een collega uit onze fractie, wil ik enkel zeggen dat we nu in praktijk kunnen brengen wat ik zojuist heb gezegd over de millenniumdoelstellingen. Het malariavraagstuk biedt hiertoe een unieke kans. Het optreden van de Europese Unie moet absoluut duidelijk zijn, zodat de mensen in de lidstaten trots kunnen zijn. Zij financieren namelijk via de belastingen de steun van de Unie.</p>
      <p sl="fr">We hebben een unieke kans om het malariaprobleem aan te pakken en te laten zien dat de Europese Unie haar verantwoordelijkheid neemt. De nodige wetenschappelijke, logistieke en financiële middelen zijn voorhanden. Nu kunnen we laten zien hoezeer we betrokken zijn bij ontwikkelingshulp en bij het vergroten van het geluk in de wereld.</p>
      <p sl="fr">Ik wil u, mijnheer de commissaris, dan ook vriendelijk verzoeken om na te denken over niet zozeer de vraag of wij een van belangrijkste actoren zijn - want dat zijn wij mijns inziens al - maar over de mogelijkheid dat wij, indien nodig, als enige moeten optreden.</p>
    </intervention>
    <intervention id="2-081" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mijnheer de Voorzitter, ik heb zo-even de vooruitzichten van de Europese Unie besproken. De meeste sprekers hebben hieraan hun steun gegeven en ik wil beginnen met hen hiervoor te bedanken. Het is duidelijk dat de strijd tegen malaria de steun van Europa meer verdient dan ooit. Deze ziekte moet overal ter wereld, en zeker in onze dialoog met de getroffen landen, een politieke prioriteit blijven. Daar streeft de Commissie naar. Zoals ik in mijn eerste interventie al zei, vereist de bestrijding van malaria inspanningen en middelen op verschillende politieke terreinen. Ik denk hierbij aan onderzoek, handel en natuurlijk ontwikkelingssamenwerking en humanitaire hulp.</p>
      <p sl="fr">De Commissie zal een actieplan presenteren om de strijd tegen malaria, tuberculose en HIV/aids voort te zetten via extern optreden. We zullen hierbij nauw samenwerken met de Raad, de lidstaten, met u en met onze strategische partner, de WHO. Europa moet de getroffen landen blijven ondersteunen, zodat zij de millenniumdoelstellingen kunnen halen, met name de doelstellingen voor malaria. U kunt erop rekenen dat deze strijd voor de Europese Unie een politieke prioriteit is.</p>
    </intervention>
    <intervention id="2-082" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <a text="(De vergadering wordt om 12.00 uur onderbroken en om 12.05 uur hervat)"/>
    </intervention>
  </section>
  <section id="creitem9" title="Stemmingen">
    <intervention id="2-085" speaker_id="1264" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Voor uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem10" title="Verkiezing van een ondervoorzitter">
    <intervention id="2-087" speaker_id="1264" name="De Voorzitter" is_mep="True" mode="spoken">
      <p sl="nl">Aan de orde is de verkiezing van een nieuwe ondervoorzitter overeenkomstig de artikelen 12, 14 en 17 van ons Reglement, aangezien de heer Costa is benoemd tot lid van de Portugese regering. Voor zover ik weet is de heer dos Santos de enige kandidaat.</p>
      <p sl="nl">In ons Reglement staat dat, indien er slechts een post vacant is en er eveneens slechts een kandidaat is, hij of zij bij acclamatie gekozen kan worden. Zijn er bezwaren? Dat is niet het geval. Dan is de heer dos Santos bij dezen gekozen als onze nieuwe ondervoorzitter.</p>
      <a text="(Applaus)"/>
      <p sl="nl">Ik zie uit naar een goede en collegiale samenwerking. Morgenavond zit u de nachtzitting voor, mijnheer dos Santos.</p>
    </intervention>
  </section>
  <section id="creitem11" title="Staatssteun met regionaal oogmerk"/>
  <section id="creitem12" title="Gemeenschappelijke nomenclatuur van territoriale eenheden voor de statistiek (NUTS) vanwege de toetreding"/>
  <section id="creitem13" title="Aanwijzing van Europol als het centraal orgaan voor de bestrijding van euro-valsemunterij"/>
  <section id="creitem14" title="Europese Politieacademie (EPA)"/>
  <section id="creitem15" title="Korte vaart">
    <intervention id="2-094" speaker_id="1" name="Jarzembowski" is_mep="True" mode="spoken">
      <p sl="de">Mijnheer de Voorzitter, staat u mij toe om dit amendement over te nemen, want dit was het amendement dat gisteravond onderwerp van het debat was. Wij hebben hier van 22.00 tot 22.30 uur over gediscussieerd, en naar mijn idee is iedereen eensgezind voorstander van dit amendement. Daarom zou ik dit mondelinge amendement graag willen overnemen.</p>
    </intervention>
    <intervention id="2-095" speaker_id="1264" name="De Voorzitter" is_mep="True" mode="spoken">
      <p sl="nl">Kunt u het mondelinge amendement misschien voorlezen? Goed, dan zal ik het doen. Het luidt: “overwegende dat de korte vaart, die meer dan 40 procent van het intracommunautaire verkeer vertegenwoordigt, een integraal onderdeel van het Europese vervoerssysteem vormt omdat het gaat om transport van goederen en passagiers over zee of over de binnenwateren tussen Europese havens onderling of tussen Europese havens en havens in niet-Europese landen met een kustlijn langs omsloten zeeën die aan Europa grenzen,”</p>
      <a text="(Het Parlement neemt het mondeling amendement aan)"/>
    </intervention>
  </section>
  <section id="creitem16" title="Toelatingsprocedures voor onderzoekers van derde landen: specifieke procedure - vergemakkelijking van de toelating - eenvormige visa"/>
  <section id="creitem17" title="Gevaarlijke stoffen"/>
  <section id="creitem18" title="Procedurele rechten in strafprocedures">
    <intervention id="2-100" speaker_id="4504" name="Buitenweg" is_mep="True" mode="spoken" role="rapporteur">
      <p sl="en">Mijnheer de Voorzitter, amendement 51 is geen typisch amendement van de Verts/ALE-Fractie. Het is een compromisamendement. Ik verzoek u dit amendement als eerste in stemming te brengen. Ook wil ik één wijziging voorstellen in de Engelse tekst van dit amendement, zoals in de stemlijst al staat aangegeven, namelijk om het woordje should te vervangen door shall . De tekst luidt dan als volgt: ‘De voorgestelde bepalingen hebben niet tot doel afbreuk te doen aan de bijzondere maatregelen die in de nationale wetgevingen van toepassing zijn in het kader van de bestrijding van bepaalde ernstige en complexe vormen van criminaliteit, in het bijzonder het terrorisme.’ De volgende zin wordt dan toegevoegd: ‘Alle maatregelen moeten in overeenstemming zijn met het Europees Verdrag tot bescherming van de rechten van de mens en het Handvest van de grondrechten van de Europese Unie.’</p>
    </intervention>
  </section>
  <section id="creitem19" title="Kwijting 2003: Afdeling III van de algemene begroting"/>
  <section id="creitem20" title="Kwijting 2003: Afdeling I van de algemene begroting"/>
  <section id="creitem21" title="Kwijting 2003: Afdelingen II, IV, V, VI, VII, VIII van de algemene begroting"/>
  <section id="creitem22" title="Kwijting 2003: Gedecentraliseerde agentschappen"/>
  <section id="creitem23" title="Kwijting 2003: zesde, zevende, achtste en negende Europees Ontwikkelingsfonds"/>
  <section id="creitem24" title="Millennium-ontwikkelingsdoelstellingen (MOD)">
    <intervention id="2-109" speaker_id="2206" name="Rack" is_mep="True" mode="spoken">
      <p sl="de">Mijnheer de Voorzitter, staat u mij toe om een algemene opmerking te maken over de agenda. De agenda van vandaag is namelijk typerend voor de wijze waarop dit Parlement zijn werkzaamheden regelt. Wij hebben alle wetgevingsvoorstellen die vandaag in stemming zijn gebracht, gisteravond zonder publiek bediscussieerd. Vandaag overdag, op prime time en in aanwezigheid van onze toehoorders, debatteren wij uitsluitend over resolutieteksten en soortgelijke zaken. Dat vind ik niet juist.</p>
      <a text="(Applaus)"/>
    </intervention>
    <intervention id="2-110" speaker_id="1264" name="De Voorzitter" is_mep="True" mode="spoken">
      <p sl="nl">Mijnheer Rack, uw boodschap is duidelijk. Ik moet wel zeggen dat het natuurlijk de Conferentie van Voorzitters is die hierover beslist, en er zullen nu eenmaal dingen tijdens de nachtzittingen gedaan moeten worden. Ik beschouw uw opmerking echter als belangrijk en ik zal het de volgende keer als het hierover gaat ter sprake brengen.</p>
    </intervention>
  </section>
  <section id="creitem25" title="Stemverklaringen">
    <intervention id="2-113" speaker_id="4461" name="Queiró" is_mep="True" mode="written">
      <p sl="pt">Vanwege de uitbreiding past de Europese Unie haar structuren aan de nieuwe realiteit aan, wat de nodige tijd zal vergen. Het lijkt misschien niet erg belangrijk, omdat vele wijzingen slechts aanpassingen zijn van formele of administratieve aard, maar toch zijn al die wijzigingen de vertaling in de werkelijkheid van de grondige verandering die de Unie heeft ondergaan, waarbij zelfs het concept Unie opnieuw is gedefinieerd. Daarom geef ik graag mijn stem aan dit verslag.</p>
    </intervention>
    <intervention id="2-114" speaker_id="5570" name="Ribeiro e Castro" is_mep="True" mode="written">
      <p sl="pt">Het gaat hier om de wijziging van Verordening nr. 1059/2003 in verband met de meest recente uitbreiding. Deze verordening van het Europees Parlement en de Raad betreft de opstelling van een gemeenschappelijke nomenclatuur van territoriale eenheden voor de statistiek (NUTS). Deze nomenclatuur beoogt de territoriale eenheden op een eenvormige manier in te delen bij de opstelling van regionale statistieken in de Europese Unie.</p>
      <p sl="pt">De uitbreiding van de Europese Unie heeft de kans geboden om de doorvoering van de noodzakelijke wijzigingen, ter verbetering van de effectiviteit van het systeem, te vergemakkelijken. In dat verband wijs ik op de nieuwe definitie van de tabel met de bestaande bestuurlijke eenheden en op de bepaling met betrekking tot een categorie van kleinere bestuurlijke eenheden.</p>
      <p sl="pt">Deze laatste wijziging maakt het mogelijk een einde te maken aan het gebrek aan homogeniteit, die tot nu toe de classificatie van NUTS kenmerkte. Dit leidde er bijvoorbeeld toe dat de regio Brussel en heel het grondgebied van Zweden op hetzelfde niveau stonden.</p>
      <p sl="pt">Ik ben het eens met de rapporteur als hij stelt dat het goed zou zijn bepaalde zaken beter weer te geven. Daarbij doel ik met name op zijn mening dat het nu niet gepast is de voorgestelde rechtsgrondslag voor deze verordening te wijzigen, en op zijn verzoek aan de Commissie om over dit onderwerp een mededeling te produceren.</p>
    </intervention>
    <intervention id="2-116" speaker_id="1892" name="Coelho" is_mep="True" mode="written">
      <p sl="pt">Het vervalsen van de euro is op schrikbarende wijze toegenomen. De euro is een van de grote doelwitten van criminele organisaties. De georganiseerde misdaad werkt uiterst geraffineerd en profiteert zowel van het ontbreken van binnengrenzen in de Europese Unie als van de gebrekkige technische en operationele middelen van sommige lidstaten.</p>
      <p sl="pt">Er bestaat behoefte aan gezamenlijke, homogene en effectieve antwoorden, waarvoor nauwe samenwerking met Europol vereist is.</p>
      <p sl="pt">Het voorstel van zes lidstaten om Europol aan te wijzen als centraal orgaan van de Europese Unie voor de bestrijding van euro-valsemunterij is echter niet realistisch, gezien de beperkingen van Europol bij de uitoefening van die functies.</p>
      <p sl="pt">In weerwil van de goede bedoelingen lost dit voorstel de eigenlijke problemen in verband met de structuur van Europol niet op. Europol zou gecommunautariseerd moeten worden, communautaire financiering moeten ontvangen, een rechtsgrondslag moeten hebben die eenvoudiger te wijzigen valt - door gebruik te maken van de gekwalificeerde meerderheid en de medebeslissingsprocedure - en onder democratische controle moeten staan van het EP en het Hof van Justitie.</p>
      <p sl="pt">Ik steun dit verslag, want in de huidige situatie is een adequate bescherming van de euro alleen mogelijk door de bevoegdheden van de bestaande centrale nationale bureaus voor de bescherming van de euro te handhaven. Deze bureaus en Europol zullen nauw moeten samenwerken en informatie moeten uitwisselen.</p>
    </intervention>
    <intervention id="2-117" speaker_id="1403" name="Martin, David" is_mep="True" mode="written">
      <p sl="en">Het doet me deugd dat Europol is aangewezen als de centrale instantie die vervalsing van euro’s moet bestrijden. Dit probleem kunnen we alleen collectief op doeltreffende wijze aanpakken en niet als individuele lidstaten.</p>
      <p sl="en">Om de huidige neerwaartse trend in de statistieken met betrekking tot valsemunterij, zoals de daling van het aantal valse vijftig en honderd eurobiljetten van respectievelijk 5 procent en 38 procent, vast te houden, moeten we verdere maatregelen treffen om tot een passend collectief wettelijk kader te komen, waarbinnen het vervalsen van de euro duidelijk kan worden gecriminaliseerd en de informatie kan worden gecentraliseerd om de fraudebestrijding effectiever te maken.</p>
    </intervention>
    <intervention id="2-118" speaker_id="5570" name="Ribeiro e Castro" is_mep="True" mode="written">
      <p sl="pt">Gezien de waarde van de euro, het gebied zonder grenzen waar de euro wettig betaalmiddel is en het steeds grotere belang dat economieën van derde landen aan de euro als referentiemunt toekennen, is de euro vandaag een van de meest begeerde valuta’s van valsemunters. Zij gebruiken steeds geraffineerdere technieken en methoden, die de opsporingscapaciteiten van de afzonderlijke lidstaten vaak overtreffen.</p>
      <p sl="pt">Daaruit blijkt hoe noodzakelijk het is om voortdurend te studeren op de best mogelijke manier om de euro te beschermen en de euro-valsemunterij op Europese schaal efficiënt te bestrijden.</p>
      <p sl="pt">Bijgevolg kan Europol een belangrijke rol spelen bij de verzameling en verspreiding van informatie, waarmee de efficiëntie van de nationale diensten voor de bestrijding van deze vorm van misdaad kan worden verbeterd. Om Europol in staat te stellen om deze rol te vervullen, moet haar capaciteit voor interactie gestroomlijnd en haar operationeel vermogen verbeterd worden. De rapporteur heeft een goed overzicht gegeven van de bestaande beperkingen van Europol op juridisch en begrotingsvlak, en daarom valt terecht te betwijfelen of Europol, als de genoemde wijzigingen uitblijven, wel tegen die taak is opgewassen.</p>
      <p sl="pt">Ik heb voorgestemd.</p>
    </intervention>
    <intervention id="2-120" speaker_id="2229" name="Posselt" is_mep="True" mode="spoken">
      <p sl="de">Mijnheer de Voorzitter, ik ben blij met het verslag-Demetriou over de Europese Politieacademie (EPA). Ik heb ook vóór dit verslag gestemd, hoewel ik het eigenlijk nog niet ver genoeg vind gaan. Ik had immers de eer om in 1998 het initiatief te nemen tot de Europese Politieacademie, aan welk initiatief later - op de Top van Tampere - vervolg werd gegeven. De EPA is in eerste instantie opgezet als een netwerk van nationale academies en middels dit verslag wordt de definitieve stap gezet op weg naar de institutionalisering van de Europese Politieacademie.</p>
      <p sl="de">Desondanks moet mij van het hart dat wij wel op de ingeslagen weg door moeten gaan, opdat deze academie als instelling een daadwerkelijke ondersteuning wordt van de nationale en Europese politieopleidingen. Dat is vanaf het begin ook de bedoeling van het Parlement geweest: het gezamenlijk opleiden van politiemensen uit alle landen op basis van Europese normen.</p>
    </intervention>
    <intervention id="2-121" speaker_id="1892" name="Coelho" is_mep="True" mode="written">
      <p sl="pt">Politiesamenwerking is essentieel om de Europese burgers een hoog niveau van veiligheid in de ruimte van vrijheid, veiligheid en rechtvaardigheid te kunnen bieden. Daarom is de voortdurende ontwikkeling van de politiediensten belangrijk, en dienen er op Europees niveau gezamenlijke kwaliteitsnormen en methoden te komen.</p>
      <p sl="pt">De balans na drie jaar EPA is echt positief te noemen. Er is aanzienlijke vooruitgang geboekt, niettegenstaande de moeilijkheden ten gevolge van het ontbreken van een rechtspersoonlijkheid, een permanente zetel en een door de lidstaten gefinancierde begroting. In 2004 zijn er besluiten genomen aangaande de vestigingsplaats en de rechtspersoonlijkheid.</p>
      <p sl="pt">Dit voorstel is erop gericht de EPA om te vormen tot een orgaan van de Unie, met een eigen rechtspersoonlijkheid en statuut. De academie krijgt bredere bevoegdheden en de financiering zal communautair zijn. De EPA krijgt een zelfstandige vestiging en eigen personeel en organen (onderworpen aan het statuut van de EU). Stemming met eenparigheid van stemmen wordt vervangen door stemming met een gewone meerderheid. Voorts zijn er regelingen getroffen voor het gebruik van alle officiële talen en de toegang tot documenten.</p>
      <p sl="pt">Ik steun het verslag-Demetriou en de door de rapporteur voorgestelde amendementen, waarmee men het risico van centralisering van het systeem wil verkleinen. Wel wil ik nog benadrukken dat de opleiding op de EPA een aanvulling moet zijn op de nationale opleidingen en dat het belangrijk is het netwerk van nationale opleidingsinstituten te handhaven.</p>
    </intervention>
    <intervention id="2-122" speaker_id="1403" name="Martin, David" is_mep="True" mode="written">
      <p sl="en">Ik verwelkom het initiatief om een Europese Politieacademie op te richten als onderdeel van de Europese Unie.</p>
      <p sl="en">Ik ben vooral blij dat het Verenigd Koninkrijk de eer krijgt onderdak te bieden aan de Europese Politieacademie.</p>
    </intervention>
    <intervention id="2-123" speaker_id="28583" name="Pafilis" is_mep="True" mode="written">
      <p sl="nl">De oprichting en opwaardering van de Europese Politieacademie heeft tot doel de nationale rechtshandhavingsautoriteiten van elk land de mogelijkheid te bieden zich sneller aan te passen, opdat zij de volksbewegingen kunnen aanpakken, die een bedreiging vormen voor het beleid van de EU. Dit maakt deel uit van de meer algemene poging om de repressieve mechanismen van elke EU-lidstaat klaar te stomen voor de zogenaamde strijd tegen het terrorisme. Het doel is de politie een uniforme ‘opleiding’ te geven, opdat zij in staat is efficiënter te waken over de belangen van het kapitaal, en volksstrijd en volksdemonstraties te voorkomen en te onderdrukken. Daarvoor is het noodzakelijk soevereine rechten over te dragen, want anders kan men het nieuwe, en zoveelste, repressiemechanisme niet inzetten bij de verdediging van het gemeenschappelijk belang van de plutocratie van elk land. Dit mechanisme vereist evenwel een uitgebreide jurisdictie, een rechtspersoonlijkheid en mogelijkheden tot inmenging in de binnenlandse aangelegenheden van alle landen.</p>
      <p sl="nl">Tegelijkertijd wil men de politie scholen in het beheer van ‘niet-militaire crises’, dat wil zeggen in de aanpak van volksdemonstraties, ook in landen buiten de EU.</p>
      <p sl="nl">Wij stemmen tegen het verslag over de oprichting van de Europese Politieacademie. Het doel daarvan is namelijk niet de bestrijding van de misdaad, maar de onderdrukking van de volksbeweging.</p>
    </intervention>
    <intervention id="2-124" speaker_id="5570" name="Ribeiro e Castro" is_mep="True" mode="written">
      <p sl="pt">Dit Commissievoorstel is onder de huidige omstandigheden erg belangrijk. De misdaad neemt overal in Europa toe, en een efficiëntere EPA kan ervoor zorgen dat de burgers zich veiliger voelen.</p>
      <p sl="pt">De Commissie burgerlijke vrijheden, justitie en binnenlandse zaken en de Begrotingscommissie hebben hun amendementen met eenparigheid van stemmen goedgekeurd. Daarmee is het oorspronkelijke voorstel aanzienlijk verbeterd.</p>
      <p sl="pt">Na in 2004 een rechtspersoonlijkheid verkregen te hebben, dient de Europese Politieacademie verder te evolueren. Deze maatregelen - een voldoende bemand secretariaat, volledige financiering uit de begroting van de Gemeenschap en de aanstelling van ambtenaren afkomstig uit de nationale politiediensten - voldoen daaraan.</p>
      <p sl="pt">Het verslag van onze collega Demetriou geeft goede antwoorden op de problemen die ik het meest relevant acht.</p>
      <p sl="pt">Ik heb voorgestemd.</p>
    </intervention>
    <intervention id="2-126" speaker_id="photo_generic" name="Goudin en Lundgren" is_mep="True" mode="written">
      <p sl="nl">De leden van de Zweedse partij Junilistan hebben besloten om zich te onthouden van stemming over dit verslag. Dit verslag is een initiatiefverslag, dat voornamelijk gebaseerd is op de mededeling van de Commissie over de korte vaart. Het Europees Parlement had dit document helemaal niet hoeven te produceren. Wij begrijpen dat de Commissie behoefte heeft aan een evaluatie van de zeevaartactiviteiten, om te kunnen onderzoeken hoe de interne markt beter kan worden ontwikkeld, maar dat het Europees Parlement zonodig een verslag hierover moest schrijven, begrijpen wij niet: dit is totaal overbodig.</p>
    </intervention>
    <intervention id="2-127" speaker_id="4461" name="Queiró" is_mep="True" mode="written">
      <p sl="pt">Men zal begrijpen dat ik mij als Portugees, en als ondervoorzitter van de Vervoerscommissie, intensief bezighoud met de toekomst van het zeevervoer. Ik heb al de gelegenheid gehad om te zeggen dat ik geloof in de positieve aspecten van de groei van het vervoer van passagiers en goederen over zee en de binnenwateren. Evenals de mededeling van de Commissie en dit verslag ben ik van mening dat daarvoor op verschillende niveaus gehandeld moet worden: stroomlijning van de bureaucratie en vereenvoudiging van de administratieve handelingen, naast het werken aan infrastructuur.</p>
      <p sl="pt">Daarom heb ik voorgestemd.</p>
    </intervention>
    <intervention id="2-128" speaker_id="5570" name="Ribeiro e Castro" is_mep="True" mode="written">
      <p sl="pt">Net als de binnenvaart - de veiligste en milieuvriendelijkste vorm van vervoer, die ongeveer 7 procent van het goederenvervoer in de oude vijftien lidstaten voor zijn rekening neemt - moet ook de korte vaart meer aandacht en promotie krijgen.</p>
      <p sl="pt">Ik juich dit voorstel toe, dat een concrete stap is in de richting van de geambieerde “snelwegen op zee”. Het in gezamenlijk overleg nemen van maatregelen op het vlak van het zeevervoer, havenbeleid en intermodaal vervoer, met als doel de rol van havens als draaischijf in het vervoersnetwerk te versterken, zijn naast het vereenvoudigen van de administratieve en douaneformaliteiten belangrijke aspecten.</p>
      <p sl="pt">Ik meen dat de investeringen in deze sector nog in hun kinderschoenen staan, daar het hier gaat om een waardevol instrument voor de middellange en de lange termijn. Zoals het verslag zegt, kan alleen het vervoer van massatonnages de aanzienlijke investeringen voor het creëren van frequente, op tijd varende lijndiensten rendabel maken. Daarom is het van belang de havenfaciliteiten te verbeteren en de mogelijkheden voor de toepassing van nieuwe technologieën te benutten.</p>
      <p sl="pt">In de lijn van het in het Witboek van 2001 aangekondigde project is het van belang ertoe bij te dragen dat de snelwegen op zee, op dezelfde basis als de autosnelwegen en de spoorwegen, deel uit gaan maken van de trans-Europese vervoersnetwerken.</p>
    </intervention>
    <intervention id="2-130" speaker_id="1892" name="Coelho" is_mep="True" mode="written">
      <p sl="pt">Dit voorstel bevat een pakket maatregelen die een bijdrage dienen te leveren aan het verwezenlijken - in het kader van de Europese onderzoeksruimte - van de doelstelling van Lissabon, op grond waarvan de Europese Unie tot het jaar 2010 de meest concurrerende kenniseconomie in de wereld moet worden.</p>
      <p sl="pt">De goedkeuring van dit rechtsinstrument is met name belangrijk omdat voor het bereiken van de Lissabondoelstelling Europa tot 2010 700.000 onderzoekers extra nodig zal hebben. Derhalve is het van wezenlijk belang om met een specifieke, vereenvoudigde procedure de toelating en mobiliteit van onderdanen van derde landen voor onderzoeksdoeleinden te regelen, zodat de arbeidsmarkt van de Unie aantrekkelijk wordt voor onderzoekers uit de hele wereld.</p>
      <p sl="pt">Hoewel het streven dus is de toelating en mobiliteit van de onderzoekers te bevorderen, zijn aan de andere kant begeleidende maatregelen essentieel om een braindrain ten nadele van de minder ontwikkelde landen te vermijden.</p>
      <p sl="pt">Het is ook van fundamenteel belang de nodige voorzorgsmaatregelen te nemen op het vlak van immigratie door de kanalen voor legale immigratie op gecontroleerde wijze te openen. Daaraan moeten verschillende parameters ten grondslag liggen, al naargelang de categorieën immigranten en de behoeften van de desbetreffende lidstaat.</p>
    </intervention>
    <intervention id="2-131" speaker_id="1403" name="Martin, David" is_mep="True" mode="written">
      <p sl="nl">Ik verwelkom dit verslag als een stap in de richting van de doelstellingen van de strategie van Lissabon. Beleidsterreinen die volgens het verslag-Kok voorrang moeten krijgen, zijn het aantrekkelijker maken van Europa voor onderzoekers en wetenschappers en het als topprioriteit bestempelen van onderzoek en ontwikkeling.</p>
      <p sl="nl">Deze Commissievoorstellen bevorderen de vorming van een Europese onderzoeksruimte, gericht op het wegnemen van de barrières tussen nationale onderzoekssystemen en op het verbeteren van de mobiliteit van onderzoekers. Ze bevorderen aldus de verplaatsing van kennis en de vorming van netwerken tussen wetenschappers.</p>
      <p sl="nl">Als we de doelstelling van Barcelona om 3 procent van het BBP van de lidstaten in onderzoek en technologieontwikkeling te investeren, willen halen, is het van belang dat onderzoekers van buiten de EU hierbij betrokken worden. De EU zal namelijk tot 2010 700.000 onderzoekers moeten hebben aangetrokken, en ze kan dit aantal niet zelf opbrengen.</p>
      <p sl="nl">Daarom is het van belang dat we de barrières die wetenschappers ervan weerhouden naar de EU te komen, wegnemen. Ik realiseer me echter dat er sprake moet zijn van een evenwicht tussen het stimuleren van de Europese onderzoeksruimte enerzijds en immigratie en veiligheid anderzijds. Daarom kan ik me wel vinden in het idee om onderzoekers in te delen in de categorie hoog opgeleide migranten …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="2-132" speaker_id="4461" name="Queiró" is_mep="True" mode="written">
      <p sl="pt">Als Europa de meeste concurrerende economie wil worden, dan moet het op ondubbelzinnige wijze investeren in onderzoek. Dat betekent zowel investeren in materiële zaken als in mensen. Daarom dient het vergemakkelijken, bureaucratisch stroomlijnen, vereenvoudigen en ook het bevorderen van de komst van onderzoekers uit derde landen naar de lidstaten gesteund te worden. Wij juichen de voorstellen dan ook toe, maar wij moeten wel voor ogen houden dat het wegzuigen van menselijk kapitaal uit ontwikkelingslanden moeilijk begrepen kan worden als een vorm van hulp of samenwerking. Daarom dient dergelijk beleid altijd weldoordacht en evenwichtig te zijn.</p>
      <p sl="pt">Als wij kijken naar de Portugese wetgeving, dan zien wij dat het in mijn land onmogelijk is een verblijfstitel te verstrekken op grond van de voorwaarden van de richtlijn. Daarom is er een uitzondering voor een periode van twee jaar voorzien. Ik doe derhalve een oproep tot de regering van mijn land de nodige veranderingen door te voeren, want anders zal Portugal niet alleen op onvolledige wijze kunnen profiteren van dit beleid om onderzoekers aan te trekken maar uiteindelijk daadwerkelijk schade kunnen oplopen.</p>
    </intervention>
    <intervention id="2-133" speaker_id="5570" name="Ribeiro e Castro" is_mep="True" mode="written">
      <p sl="pt">De Europese onderzoeksruimte is een uiterst gewichtige factor geworden voor het nieuwe strategische doel dat de Europese Unie zich voor het komend decennium heeft gesteld, te weten de meest concurrerende en dynamische kenniseconomie van de wereld te worden.</p>
      <p sl="pt">Om dit doel te halen heeft Europa voor het jaar 2010 700.000 extra onderzoekers nodig. Daarmee zal het doel van 3 procent van BBP van de lidstaten voor onderzoek en technologische ontwikkeling kunnen worden bereikt.</p>
      <p sl="pt">De noodzaak meer onderzoekers aan te trekken dient beantwoord te worden met een reeks convergerende maatregelen. Zo moeten bijvoorbeeld meer jongeren worden gewonnen voor de exacte wetenschappen, de carrièremogelijkheden voor onderzoekers in de Europese Unie worden verbeterd en meer mogelijkheden worden geboden voor scholing en mobiliteit. Daar de Europese Unie dat aanzienlijk aantal onderzoekers waarschijnlijk niet op eigen grondgebied zal weten te vinden, moeten er tegelijkertijd maatregelen getroffen worden om meer onderzoekers uit derde landen aan te trekken.</p>
      <p sl="pt">Tot slot juich ik het toe dat het voorstel gezinshereniging belangrijk acht. Door het veronachtzamen van de gezinnen van de onderzoekers in de Europese ruimte wordt een sterke rem gezet op hun mobiliteit en kunnen zij er zelfs toe worden gebracht een andere loopbaan te kiezen.</p>
      <p sl="pt">Ik heb voorgestemd.</p>
    </intervention>
    <intervention id="2-135" speaker_id="5570" name="Ribeiro e Castro" is_mep="True" mode="written">
      <p sl="pt">Ik steun deze ontwerpresolutie van de Commissie milieubeheer, volksgezondheid en voedselveiligheid over het voorstel voor uitvoeringsmaatregelen, dat “de bij het basisbesluit verleende uitvoeringsbevoegdheden overschrijdt”, meer in het bijzonder bij de beperking van het gebruik van bepaalde gevaarlijke stoffen in elektrische en elektronische apparatuur.</p>
      <p sl="pt">Alles wijst er inderdaad op dat de Commissie niet in overeenstemming heeft gehandeld met de bepalingen van richtlijn 2002/95/EG. Daarom is het verzoek aan de Commissie om haar ontwerpbeschikking te heroverwegen teneinde de communautaire wettigheid te herstellen, volledig gepast.</p>
      <p sl="pt">Ik heb voorgestemd.</p>
    </intervention>
    <intervention id="2-137" speaker_id="1164" name="Gollnisch" is_mep="True" mode="spoken">
      <p sl="fr">Of het nu gaat om juridische bijstand, vertaling en vertolking, mededeling van de rechten, bescherming van verdachten of consulaire bijstand, deze vijf procedurele waarborgen binnen het recht van verdediging zijn vastgelegd in het Groenboek van de Commissie en vormen de wettelijke basis voor strafprocedures. Niemand kan ontkennen dat de huidige situatie onbevredigend is.</p>
      <p sl="fr">Ik zal een voorbeeld geven. Momenteel wordt hier in de Elzas al vijf maanden een man vastgehouden. Volgens artikel 9 van de Verklaring van de rechten van de mens en van de burger, van 26 augustus 1789, wordt eenieder echter onschuldig geacht zolang het tegendeel niet is bewezen. Mijnheer Lezeau wordt ervan beschuldigd racistische graffiti te hebben aangebracht op het kerkhof van Herrlisheim. Hij moet vanuit zijn cel zijn onschuld aantonen. De grote moeilijkheid hierbij is dat de officier van justitie van Colmar, mijnheer Schultz, direct een vermoeden van schuld heeft vastgesteld, op basis van bespottelijke elementen.</p>
      <p sl="fr">Indien dit verslag een eind zou kunnen maken aan dergelijke schandalige en onrechtvaardige situaties, zouden we ermee in kunnen stemmen. Ik vrees echter dat daar niets van terechtkomt en dat dit verslag slechts bijdraagt aan de totstandkoming van een gemeenschappelijk Europees rechtsgebied. Het is nog maar de vraag of in dat rechtsgebied de vrijheden beter worden gegarandeerd.</p>
    </intervention>
    <intervention id="2-138" speaker_id="photo_generic" name="Goudin en Lundgren" is_mep="True" mode="written">
      <p sl="nl">Dat de EU gemeenschappelijke minimumnormen moet definiëren voor fundamentele gemeenschappelijke procedurele rechten voor verdachten van misdrijven, lijkt lofwaardig. Het voorstel maakt echter deel uit van de oprichting van een gemeenschappelijk strafrechtsstelsel. Garanties voor deze minimumrechten zijn al vastgelegd in het Europees Verdrag tot bescherming van de rechten van de mens en de fundamentele vrijheden, dat door alle lidstaten is ondertekend.</p>
      <p sl="nl">Het is twijfelachtig of het subsidiariteitsbeginsel in acht is genomen en in hoeverre er een rechtsgrondslag in het Verdrag is voor harmonisering van de strafrechtsstelsels van de lidstaten. Er zal bovendien juridische onzekerheid ontstaan over de vraag in hoeverre het Europese Hof van Justitie het interpretatievoorrecht heeft.</p>
      <p sl="nl">De Zweedse partij Junilistan stemt daarom tegen dit voorstel.</p>
    </intervention>
    <intervention id="2-139" speaker_id="4461" name="Queiró" is_mep="True" mode="written">
      <p sl="pt">Het besef dat de criminaliteit op efficiënte wijze bestreden dient te worden - een gevolg van de specifieke strijd tegen het terrorisme - heeft het voordeel dat er op elk moment - met redelijk grote meerderheden - wordt gestreefd naar oplossingen die een evenwicht vormen tussen het efficiënt bestrijden van de criminaliteit en de plicht de rechten, vrijheden en garanties van de betrokkenen in een strafproces, met name van degenen die verdacht worden van criminele handelingen, te eerbiedigen.</p>
      <p sl="pt">Aan de andere kant mag de noodzaak vertrouwen te wekken, wederzijds besluiten te erkennen en vooral dus de lidstaten te laten samenwerken, de uitoefening van de soevereiniteit door de lidstaten niet in de weg staan, met name niet op zo’n speciaal terrein als het strafrecht. Daar er oplossingen gevonden zijn die mijn zorgen volledig wegnemen - met name via het mondelinge amendement van de rapporteur op amendement 51 - heb ik kunnen voorstemmen.</p>
    </intervention>
    <intervention id="2-140" speaker_id="5570" name="Ribeiro e Castro" is_mep="True" mode="written">
      <p sl="pt">Het Europees Parlement had al een aanbeveling aangenomen over het Groenboek over procedurele waarborgen voor verdachten in strafprocedures in de Europese Unie, waarin de belangrijkste elementen van deze materie staan.</p>
      <p sl="pt">Collega Buitenweg vraagt met haar voorstellen de Commissie ook de overige maatregelen van het Groenboek in haar voorstellen op te nemen.</p>
      <p sl="pt">Volgens mij zijn er met name twee redenen voor het ontstaan van dit verslag. De eerste reden heeft van doen met de convergentie tussen dit voorstel en de geest die het Handvest van de grondrechten beheerst, met name de artikelen 47 en 48. De tweede reden is het doel de regelgeving voor procedurele aangelegenheden in strafzaken meer te harmoniseren.</p>
      <p sl="pt">Ook het voorstel om een reeks definities van de belangrijkste termen en een schriftelijke “verklaring van rechten” van de verdachte op te nemen is interessant.</p>
      <p sl="pt">Daar ik het eens ben met de voorstellen van de rapporteur en meen dat de Commissie een zeer beperkt pakket met te eerbiedigen minimumrechten heeft ingediend, heb ik voorgestemd.</p>
    </intervention>
    <intervention id="2-142" speaker_id="4517" name="Heaton-Harris" is_mep="True" mode="spoken">
      <p sl="en">Mijnheer de Voorzitter, dit is de tiende keer dat de Europese Rekenkamer geen positieve betrouwbaarheidsverklaring - DAS - afgeeft voor de rekeningen van de Commissie. We hebben onlangs gezien hoe klokkenluiders hun baan zijn kwijtgeraakt. Het handvest dat de heer Kinnock voor klokkenluiders heeft opgesteld, werkt gewoon niet. We beschikken niet over fatsoenlijke ijkpunten van de Rekenkamer, zodat de Commissie begrotingscontrole niet kan beoordelen of er ten aanzien van de rekeningen van de Commissie sprake is van vooruitgang. Bovendien wordt de verantwoordelijkheid nog verder afgeschoven, hoewel die volgens de Verdragen bij de Commissie ligt. De Commissie wijst altijd naar de lidstaten en zegt dat het geld daar zoek raakt en dat dit niet haar probleem is.</p>
      <p sl="en">Tot besluit nog dit: het Parlement heeft oogkleppen op. Het wil de Commissie niet in de problemen brengen terwijl de mensen in mijn kiesdistrict - in Leicester, Lincoln, Louth, Rushcliffe, Nottingham - mij schrijven met de vraag wat we aan de boekhoudkundige problemen van de Commissie gaan doen. Het Parlement heeft ervoor gekozen niets te doen. Daarom heb ik tegen de kwijtingen gestemd.</p>
    </intervention>
    <intervention id="2-143" speaker_id="1419" name="Elles" is_mep="True" mode="written">
      <p sl="en">Ik en mijn Britse conservatieve collega’s hebben tegen de verslagen van het Parlement over de kwijting voor de uitvoering van de algemene begroting gestemd, omdat de Rekenkamer voor het tiende achtereenvolgende jaar geen positieve betrouwbaarheidsverklaring voor de rekeningen van de EU heeft kunnen afgeven. De conservatieven zijn van mening dat dit probleem met spoed door de Commissie moet worden aangepakt, met nultolerantie ten aanzien van alle gevallen van wanbeheer en fraude. Daarbij moet de aandacht worden toegespitst op drie hoofdgebieden:</p>
      <p sl="en">1. De boekhoudsystemen moeten worden verbeterd. Er moet nauwlettend op worden toegezien dat het nieuwe systeem voldoet aan de beloofde standaard van wereldklasse voor financiële verslaggeving.</p>
      <p sl="en">2. Klokkenluiders moeten worden aangemoedigd met hun verhaal naar buiten te komen. Daarom moeten alle klokkenluiders eerlijk behandeld worden en dat moet ook zichtbaar zijn.</p>
      <p sl="en">3. De Rekenkamer maakte zich vooral zorgen over de 80 procent van de begroting die in de lidstaten wordt uitgegeven. De Commissie is verantwoordelijk voor de uitgave van alle EU-fondsen maar in werkelijkheid wordt de bevoegdheid gedelegeerd aan tot betaling gemachtigde agentschappen in de lidstaten. De doelstelling moet zijn dat de lidstaten verantwoordelijk zijn voor deze uitgaven.</p>
    </intervention>
    <intervention id="2-145" speaker_id="5570" name="Ribeiro e Castro" is_mep="True" mode="written">
      <p sl="pt">Ik ben verheugd over de steun in de vakcommissies voor dit kwijtingsvoorstel. Het is inderdaad de Europese Commissie die in eerste instantie toe moet zien op de uitvoering van de algemene begroting. Uit het uitstekende verslag van collega Wynn kan worden geconcludeerd dat het niveau van de uitvoering van de begroting in 2003 globaal genomen goed was, hoewel - zoals de rapporteur laat zien - er een zorgwekkend verschil bestaat tussen de beschikbaar gestelde middelen en de benutting van die gelden.</p>
      <p sl="pt">Ik vind het bijzonder terecht dat een alarmsignaal wordt afgegeven, zodat er in het kader van de nieuwe financiële vooruitzichten voor de periode 2007-2013 een beter evenwicht wordt gevonden tussen beleidsformulering en verslaglegging door de Commissie over haar eigen beleidsvoering. Daarom is het ook zo belangrijk dat tevens een begin wordt gemaakt met de heroverweging van de verdeling van de bevoegdheden binnen de Commissie (“governance set-up”) en de administratieve processen.</p>
      <p sl="pt">Onverminderd de verantwoordelijkheid van de lidstaten voor de uitvoering van elke begroting - waar ik het nadrukkelijk mee eens ben - dienen bepaalde organisatorische en bureaucratische aspecten gecorrigeerd te worden die de uitvoering belemmeren (flagrante gevallen zijn onderzoek en consumentenbescherming) en die mede geleid hebben tot het laagste uitvoeringsniveau (68 procent) in zo’n belangrijke sector als de ruimte van vrijheid, veiligheid en rechtvaardigheid.</p>
      <p sl="pt">Ik steun in het bijzonder het voorstel van de Rekenkamer voor een communautair kader voor interne controle en de invoering van “één enkel auditmodel” («single audit»). Tot slot juich ik het accent toe dat dit verslag legt op de sector ontwikkelingssamenwerking.</p>
    </intervention>
    <intervention id="2-146" speaker_id="28139" name="Schlyter" is_mep="True" mode="written">
      <p sl="nl">Er is een nieuwe Commissie, die nauwelijks verantwoordelijk kan worden gesteld voor wat de oude Commissie heeft gedaan. De follow-up en het terugvorderen van ten onrechte betaalde middelen vormen echter nog steeds een probleem voor de nieuwe Commissie, en in dat verband zijn meer maatregelen nodig.</p>
      <p sl="nl">De belangrijkste reden om kwijting te weigeren, is dat niet alle leden van de parlementaire commissie alle gevraagde documenten hebben gekregen die ze nodig hadden om het werk van de Commissie te kunnen onderzoeken.</p>
    </intervention>
    <intervention id="2-148" speaker_id="2073" name="Howitt" is_mep="True" mode="spoken">
      <p sl="en">Mijnheer de Voorzitter, ik vind het heel jammer dat het Parlement vóór de kwijting heeft gestemd ondanks het feit dat er een vordering is ingesteld tegen een van zijn voormalige leden wegens het onterecht innen van onkostenvergoedingen. Ik ga er in deze toespraak niet verder op in of het voormalige Britse conservatieve Parlementslid, de heer Khanbhai, onterecht onkosten heeft gedeclareerd. Ik merk evenwel op dat de quaestoren al in juli 2004 tot de conclusie waren gekomen dat dit het geval was. Het is nu april 2005, dat wil zeggen bijna tien maanden later, en er is nog steeds geen cent terugbetaald. Deze slepende kwestie brengt dit Parlement in opspraak. Ik hoop dat deze zaak zal zijn geregeld als we volgend jaar over de kwijting voor de uitvoering van de begroting van het Parlement spreken.</p>
    </intervention>
    <intervention id="2-149" speaker_id="2294" name="Stenzel" is_mep="True" mode="spoken">
      <p sl="de">Hartelijk dank, mijnheer de Voorzitter. Staat u mij toe om namens de ÖVP-delegatie ook het woord te voeren over het verslag-Juknevičienė. Wij wilden tot uiting brengen dat het voor ons een goede zaak zou zijn als er een statuut van de leden kwam, en daarom hebben wij niet tegen de meeste amendementen van de ALDE-Fractie gestemd. In het algemeen hebben wij ons echter aan de lijn van de PPE-DE-Fractie gehouden, omdat wij van mening zijn dat deze aanvullende amendementen eigenlijk niet in een kwijtingsverslag thuishoren. Wij zijn ons ervan bewust dat er op dit moment met de Raad ook over een statuut van de leden wordt onderhandeld. Wij willen dat er over een totaalpakket wordt onderhandeld en er een weloverwogen oplossing uit de bus komt, waarop wij nu echter niet willen vooruitlopen.</p>
    </intervention>
    <intervention id="2-150" speaker_id="photo_generic" name="Cederschiöld, Fjellner, Hökmark en Ibrisagic" is_mep="True" mode="written">
      <p sl="nl">Het geld van de belastingbetalers moet altijd met het grootste respect worden behandeld. Gekozen volksvertegenwoordigers moeten zich natuurlijk aan de opgestelde regelgeving houden.</p>
      <p sl="nl">Het is aan de volksvertegenwoordigers om te bepalen hoe financiële middelen voor het uitvoeren van hun taak het beste kunnen worden gebruikt. Welke literatuur en welke kranten men leest, mag geen onderwerp van controle door anderen zijn. Welke telefoongesprekken gerechtvaardigd zijn, mag nooit worden bepaald door andere politici, en politici moeten niet verplicht zijn om te onthullen met wie ze overleggen of spreken. Ze moeten hun bronnen en kiezerscontacten kunnen beschermen. In het licht daarvan hebben wij gestemd tegen de eisen inzake jaarlijkse accountantscontroles van de onkostenvergoedingen van de Parlementsleden. Op één punt waren wij om technische redenen gedwongen voor een jaarlijkse accountantscontrole te stemmen, omdat wij ons scharen achter de eis dat het tekort van het pensioenfonds van het Europees Parlement niet wordt gedekt met publieke middelen.</p>
      <p sl="nl">Een meerderheid van de leden van het Europees Parlement mag nooit zoveel ruimte krijgen dat ze invloed kan uitoefenen op de mogelijkheden waarover andere democratisch gekozen leden beschikken om hun partij en hun land te vertegenwoordigen. Zweedse leden zijn voor hun handelingen verantwoording verschuldigd aan hun Zweedse kiezers en niet aan politieke tegenstanders in andere landen. Wij hebben daarom gestemd tegen de mogelijkheden voor het Parlement om leden te schorsen.</p>
    </intervention>
    <intervention id="2-151" speaker_id="31123" name="Guerreiro" is_mep="True" mode="written">
      <p sl="pt">De resolutie behandelt vele aspecten betreffende de vergoedingen van de leden. Eens te meer dringt de meerderheid van het Europees Parlement hierbij aan op de invoering van een enkele bezoldiging voor de leden van het EP, met het argument dat er geen verschillen zouden moeten bestaan tussen de salarissen die de leden ontvangen.</p>
      <p sl="pt">Wat men er dan echter niet bij zegt, is dat de invoering van hetzelfde salaris - ten bedrage van ongeveer 8500 euro (ongeveer 1.700.000 escudo) per maand - voor alle leden, los van het land dat zij vertegenwoordigen, zou leiden tot immorele toestanden als wij hun bezoldiging vergelijken met de lonen die de werknemers (en andere gekozenen en personen die belangrijke overheidsfuncties bekleden) ontvangen in de meeste lidstaten, waaronder Portugal. Dat is de correcte en juiste vergelijking die wij dienen te maken.</p>
      <p sl="pt">Het salaris van een lid van het EP dient als referentiepunt het salaris van de nationale parlementsleden van het land waar hij of zij verkozen is, te hebben. De afgevaardigden van het EP worden op basis van nationale kieskringen gekozen en de band die de leden met die kieskringen hebben moet blijven bestaan.</p>
      <p sl="pt">Er moeten maatregelen worden toegepast om transparant en zuinig om te gaan met de middelen die de leden van het EP voor hun activiteiten ter beschikking worden gesteld.</p>
      <p sl="pt">Daarom heb ik tegengestemd.</p>
    </intervention>
    <intervention id="2-152" speaker_id="4542" name="Kirkhope" is_mep="True" mode="written">
      <p sl="en">Ik en mijn conservatieve collega’s binnen dit Parlement steunen al geruime tijd pogingen om het aantal officiële zetels van het Europees Parlement terug te brengen tot één, en wel Brussel. De zetel in Straatsburg kost de belastingbetaler naar schatting ongeveer 150 miljoen Britse pond per jaar. Dat is een schandalige verkwisting van publieke gelden. De Britse belastingbetaler wil waar voor zijn geld. De kosten die het vergaderen in zowel Straatsburg als Brussel met zich meebrengt, zijn niet langer verdedigbaar en we zullen campagne blijven voeren voor Brussel als enige plaats van onze werkzaamheden.</p>
    </intervention>
    <intervention id="2-144" speaker_id="1186" name="Lulling" is_mep="True" mode="written">
      <p sl="nl">Ik kan het verslag van de Commissie begrotingscontrole niet steunen, omdat het bol staat van onredelijke beweringen, verkeerde voorstellingen van zaken en insinuaties met betrekking tot de vergoedingen voor afgevaardigden en voor reiskosten en algemene kosten, óók met betrekking tot de vrijwillige pensioenregeling. Het is ronduit verwerpelijk hoe sommige collega’s zich in een aantal media door het geven van verkeerde informatie en via laster trachten te profileren. Dit gaat uiteindelijk ten koste van de reputatie van dit Parlement en van de EU als geheel.</p>
      <p sl="nl">De onverantwoordelijke poging van een aantal zelfbenoemde zedenpredikers om ook de Europese afgevaardigden die zich aan de regels houden en zich aan geen enkel vergrijp schuldig maken, als oplichters af te schilderen, kan niet langer geaccepteerd worden. Dat wil ik via mijn stemonthouding vastgelegd zien, hoewel het verslag - ook met mijn instemming - aanzienlijk is verbeterd.</p>
      <p sl="nl">Ik kan dit verslag ook niet steunen omdat de uitspraken met betrekking tot de zetel in Straatsburg en de werkplekken in Luxemburg en Brussel in strijd zijn met het geldende Verdrag en met de besluiten over de zetel van het Parlement. De vermeende meerkosten als gevolg van het feit dat wij op drie plekken werken, zijn grotendeels op zeer onnauwkeurige berekeningen gebaseerd, waarbij geen rekening is gehouden met de voordelen van deze decentralisatie. Overigens worden deze uitspraken gevoed door het ongepaste egoïsme van de Brussellobby.</p>
    </intervention>
    <intervention id="2-153" speaker_id="2171" name="Morgan" is_mep="True" mode="written">
      <p sl="en">Ik heb vóór amendement 11 gestemd. In dit amendement gaat het over reiskostenvergoedingen op basis van de gemaakte kosten. Het is van belang dat er transparantie komt wat betreft de onkosten van Parlementsleden.</p>
      <p sl="en">Aangezien ik aangesloten ben bij het pensioenfonds voor Parlementsleden, raakt het volgende ook mijn eigen belangen. Toch vind ik het volkomen onverdedigbaar van de Europese belastingbetalers te verwachten dat zij de tekorten in het pensioenfonds opvullen, en daarom heb ik vóór de amendementen 5 en 12 gestemd.</p>
    </intervention>
    <intervention id="2-154" speaker_id="4461" name="Queiró" is_mep="True" mode="written">
      <p sl="pt">Bij de stemming over de voorstellen voor de kwijting is duidelijk gebleken dat het onderscheid tussen de instemming met de politieke besluiten die het financieel beheer conditioneren en de erkenning van de geldigheid van de gepresenteerde rekeningen een complexe zaak is. Men kan namelijk bezwaren hebben tegen de politieke besluiten, maar niet perse tegen de rekeningen zelf. Het verslag bevat evenwel meerdere opmerkingen en aanbevelingen die mijn instemming rechtvaardigen. Ik stem bijvoorbeeld in met invoering van één enkel statuut voor de leden van het Europees Parlement, opdat een einde wordt gemaakt aan de ongerechtvaardigde ongelijkheid tussen door gelijke burgers gekozenen. Ik ben het ook eens met het doel Brussel tot de enige en permanente zetel te maken van het Europees Parlement. Dat zou de efficiëntie van het beheer van personeel en financiële middelen ten goede komen, want de verdubbeling van de kosten ten gevolge van het bestaan van twee zetels van het Europees Parlement is zinloos, nutteloos, ongemotiveerd en duur. Tot slot ben ik het ermee eens dat de bedragen voor de vertolking dienen te worden verhoogd. De beheersing van vreemde talen mag geen voorwaarde zijn voor de uitoefening van het mandaat van afgevaardigde.</p>
    </intervention>
    <intervention id="2-155" speaker_id="5570" name="Ribeiro e Castro" is_mep="True" mode="written">
      <p sl="pt">Ik juich de goede resultaten van de uitvoering van de begroting van het Parlement voor het jaar 2003 toe. Dat was het eerste jaar waarvoor de directeuren-generaal activiteitenverslagen hebben opgesteld, die de secretaris-generaal vervolgens heeft doorgestuurd naar de Voorzitter en de Commissie begrotingscontrole. Die verslagen gingen vergezeld van een verklaring waarin de secretaris-generaal redelijke waarborgen bood voor de uitvoering van de begroting van het Parlement, overeenkomstig de beginselen van goed financieel beheer, en voor de wettigheid en de regelmatigheid van de verrichtingen. Bovendien heeft de begroting een zeer hoog uitvoeringsniveau bereikt.</p>
      <p sl="pt">Ik betreur het dat dit verslag aanleiding heeft gegeven tot weer een aanval in gesloten gelederen op Straatsburg als zetel van het Europees Parlement. Het klopt dat de verdubbeling van het aantal gebouwen voor het functioneren van het Parlement naast veel ongemak hoge, onnodige kosten met zich meebrengt. Maar een keuze voor Brussel is niet het enig mogelijke antwoord. Zo’n reactie kan alleen ingegeven zijn door partijdigheid of bijziendheid. Hetzelfde antwoord zouden wij kunnen geven door alle activiteiten in Straatsburg te concentreren. Dat antwoord zou bovendien de dagelijkse, praktische en functionele onafhankelijkheid van het Parlement tegenover de Raad, de Commissie en hun bureaucratische apparaten vergroten. Volgens mij dienen wij die weg te volgen. Bovendien zou alleen een dergelijk besluit - permanente zetel Straatsburg en het einde van het rondreizen - een rechtvaardiging kunnen vormen voor een duurzame aanpassing van het vervoerssysteem en de Franse en Straatsburgse autoriteiten ertoe kunnen brengen het nodige geld te investeren.</p>
    </intervention>
    <intervention id="2-157" speaker_id="5570" name="Ribeiro e Castro" is_mep="True" mode="written">
      <p sl="pt">De algemene steun voor alle 14 kwijtingsprocedures betreffende de agentschappen leidt ons meteen tot de conclusie dat het nuttige effect van hun activiteiten onomstreden is, daar het optreden van de Europese Unie er in haar algemeenheid efficiënter door is geworden. Sinds de oprichting van de eerste agentschappen in de jaren zeventig - tot de oprichting van het meest recente agentschap: het Europees Agentschap voor de veiligheid van netwerken en informatie in maart 2004 - is het steeds duidelijker geworden dat er specifieke technische, wetenschappelijke of beheerstaken taken zijn, taken die ook de reden waren voor de oprichting.</p>
      <p sl="pt">De opgedane ervaring maakt het mogelijk nieuwe wegen en verbeteringen te suggereren voor de onderlinge afstemming, de transparantie van de activiteiten en de versterking van het complementaire karakter van de agentschappen. Daardoor kunnen de benodigde middelen beter worden georganiseerd en op efficiëntere wijze worden ingezet voor het behalen van resultaten, voor de verspreiding waarvan een communicatiestrategie moet worden bedacht. Dat zijn een aantal ideeën in het verslag. Daarnaast moet er regelmatig een onderzoek worden ingesteld naar het concrete beheer van de projecten en de reële relevantie, doeltreffendheid en efficiëntie dat elk agentschapmodel heeft qua de uitvoering, of als bijdrage aan het communautaire beleid.</p>
    </intervention>
    <intervention id="2-159" speaker_id="5570" name="Ribeiro e Castro" is_mep="True" mode="written">
      <p sl="pt">Zoals ik al bij talloze gelegenheden heb gezegd en geschreven, acht ik de externe dimensie, en in het bijzonder ontwikkelingshulp, een van de belangrijkste sectoren van het Europees beleid.</p>
      <p sl="pt">Ik onderschrijf met name het advies van de Commissie ontwikkelingssamenwerking. Het hoofddoel moet inderdaad de uitroeiing van de armoede zijn door de sociale, gezondheids- en onderwijsvoorzieningen te verbeteren, de productiecapaciteit van de arme bevolkingsgroepen te verhogen en de betrokken landen te steunen, zodat zij de groei en de plaatselijke potentiële mogelijkheden kunnen stimuleren. Zoals ik op een andere plek al heb bepleit, acht ik het in dit verband prioritair dat 20 procent van de uitgaven van de Europese Unie op het gebied van ontwikkelingssamenwerking wordt besteed aan basisonderwijs en gezondheidszorg in de ontwikkelingslanden.</p>
      <p sl="pt">Het EOF is een fundamenteel instrument om dit beleid in de ACS-landen uit te voeren. Daarom moet de Commissie, zoals dit verslag voorstelt, een beleid ter stroomlijning van de betalingen door het EOF stimuleren om het gebleken (en zorgwekkende) niveau van ongebruikte middelen te vermijden. De gewenste snellere uitvoering moet noodzakelijkerwijs gepaard gaan met meer transparantie, het afleggen van verantwoording en eerbiediging van de beginselen van goed financieel beheer.</p>
      <p sl="pt">Ik heb voor de ontwerpresolutie gestemd.</p>
    </intervention>
    <intervention id="2-161" speaker_id="23746" name="Landsbergis" is_mep="True" mode="spoken">
      <p sl="lt">Mijnheer de Voorzitter, ik heb een aantal opmerkingen over artikel 47 van het verslag-Kinnock. Daaruit spreekt een oppervlakkige en onmenselijke houding ten aanzien van het abortusvraagstuk. In de tekst wordt abortus beschouwd als een technische procedure waarbij de enige zorg de lichamelijke gezondheid van de vrouw betreft – er wordt met geen woord gerept over mentale aspecten. Het gaat trouwens alleen over de vrouw, niet over de ongeboren vrucht. Voorts wordt er in het artikel, door te stellen dat er een of andere wettelijke regeling moet komen, in essentie ingestemd met om het even wat voor regeling. In sommige landen, met name buiten de Europese Unie, kan dit wel eens volstrekt onaanvaardbaar zijn. Met een dergelijke houding tegenover abortus hebben niet alleen de initiatiefnemers, maar ook het Europees Parlement eraan bijgedragen dat wreedheid in onze samenleving wortel kan schieten. Dat is mijn vaste overtuiging en ik vind het spijtig dat dit heeft kunnen gebeuren.</p>
    </intervention>
    <intervention id="2-162" speaker_id="photo_generic" name="Goudin en Lundgren" is_mep="True" mode="written">
      <p sl="nl">De wereldwijde strijd tegen de armoede is een belangrijk vraagstuk, dat een omvangrijke internationale betrokkenheid vereist. De Zweedse partij Junilistan is echter van mening dat dit vraagstuk niet in het kader van de EU-samenwerking moet worden aangepakt. De lidstaten van de EU moeten zelfstandig besluiten over hulpniveaus en over eventuele kwijtschelding van schulden.</p>
      <p sl="nl">De internationale samenwerking bij armoedebestrijding moet plaatsvinden in het kader van de VN. De Verenigde Naties hebben een grote ervaring met armoedebestrijding en zijn de internationale organisatie die het meest geschikt is om de internationale samenwerking op dit gebied gestalte te geven. Voor de strijd tegen HIV/aids is de Wereldgezondheidsorganisatie (WHO) het meest geschikt.</p>
      <p sl="nl">Junilistan streeft naar een beperkte EU-samenwerking. Wij zijn tegen het streven van de Unie naar invloed en bevoegdheden voor vraagstukken die reeds door bestaande internationale organisaties worden aangepakt.</p>
    </intervention>
    <intervention id="2-163" speaker_id="31123" name="Guerreiro" is_mep="True" mode="written">
      <p sl="pt">Hoewel het verslag een situatie beschrijft waaruit bijvoorbeeld blijkt dat het aantal in extreme armoede levende mensen onophoudelijk groeit en de strijd tegen de armoede in de eerste plaats een ingrijpende beleidsverandering vereist om de structurele oorzaken van armoede aan te pakken, zoals de ondraaglijke last van de afbetaling van de buitenlandse schuld door ontwikkelingslanden en de oneerlijke verdeling van de welvaart, toont het verslag zijn “beperkingen”. Daarin worden geen maatregelen voorgesteld voor de efficiënte bestrijding van de genoemde oorzaken, wordt de liberalisering van de wereldhandel aanvaard en niet aangedrongen op de onvoorwaardelijke kwijtschelding van de schuld van alle ontwikkelingslanden, zoals wij in ons verworpen amendement hadden gevraagd.</p>
      <p sl="pt">Er staan evenwel vele positieve punten in het verslag, zoals de uitspraak dat de watervoorziening principieel onder toezicht van de overheid moet blijven vallen. Op dit gebied is er trouwens een door ons ingediend amendement aangenomen, waarin wordt bevestigd dat water een gemeenschappelijk goed van de mensheid is en dat toegang tot water een fundamenteel mensenrecht is dat moet worden bevorderd en beschermd.</p>
    </intervention>
    <intervention id="2-164" speaker_id="photo_generic" name="de Brún en McDonald" is_mep="True" mode="written">
      <p sl="en">Sinn Fein staat bekend om haar steun voor de MOD en voor de doelstelling de armoede in de wereld tegen 2015 te halveren. In het verslag van mevrouw Kinnock worden de vele stappen beschreven die de EU en haar lidstaten moeten nemen om deze belangrijke doelstellingen te halen. Onze steun voor haar resolutie moet in dit verband worden bezien. De consideransen 47 en 63 bevatten onderdelen die buiten het partijbeleid van Sinn Fein vallen en onze steun voor de hoofdlijnen van de resolutie moet niet worden opgevat als een volledige goedkeuring van de details van deze twee consideransen.</p>
    </intervention>
    <intervention id="2-165" speaker_id="4461" name="Queiró" is_mep="True" mode="written">
      <p sl="pt">De Europese Unie heeft enorme verplichtingen - en laten wij niet vergeten: ook voordelen - op het vlak van ontwikkelingshulp. Het permanent gepraat over de verdediging van een model van waarden, groei en een manier om vorm te geven aan de internationale betrekkingen, dient ook een vertaling te krijgen in de praktijk. Dit beleid behoeft prioriteit en moet er ook tot dienen de ruimte voor de ontwikkeling van de economie, de democratie en de eerbiediging van de mensenrechten te vergroten, maar het mag niet verward worden met het gedeeltelijk exporteren van de politieke agenda van bepaalde groepen, bewegingen of partijen. Er bestaat in de ontwikkelde westerse wereld waarin wij leven, een erfgoed dat voldoende gemeenschappelijk en geworteld is en deel moet zijn van onze ontwikkelingsinspanning. Dat moet het zwaartepunt zijn van ons beleid voor de concretisering van de millenniumdoelstellingen voor ontwikkeling.</p>
    </intervention>
    <intervention id="2-166" speaker_id="5570" name="Ribeiro e Castro" is_mep="True" mode="written">
      <p sl="pt">De strijd tegen alle vormen van armoede vereist een verbintenis van de hele internationale gemeenschap, waarbij vooral de meest ontwikkelde landen hun verantwoordelijkheid dienen te nemen.</p>
      <p sl="pt">De halvering van het aantal mensen dat in extreme armoede leeft, het tegengaan van de verspreiding van de HIV/aids-epidemie en het universeel karakter van het basisonderwijs in de wereld zijn doelen die algemene steun verdienen en waarvoor de Europese Unie niet onverschillig kan blijven.</p>
      <p sl="pt">Hiervan uitgaande heb ik voor de ontwerpresolutie gestemd, omdat ik meen dat de millenniumdoelstellingen voor ontwikkeling einddoelen vormen die de Europese Unie, als organisatie die de mensenrechten verdedigt en bevordert, dient te steunen en te stimuleren. Het bereiken van die doelstellingen zou een opmerkelijke vooruitgang op mondiaal niveau en een waarlijk actief en effectief humanistisch signaal zijn.</p>
      <p sl="pt">Desalniettemin kan ik niet nalaten de pogingen te laken die hier worden ondernomen om concepten en taalgebruik te manipuleren, onder het dekmantel van de parlementaire behandeling van deze doelstellingen. Het gebruik van eufemistische termen om gewoonweg abortus te mondialiseren en te stimuleren is daar het beste bewijs van. Je kunt moeilijk het aannemen van dergelijke praktijken, die een ware nederlaag van de mensheid zijn, een overwinning op de armoede noemen.</p>
    </intervention>
    <intervention id="2-167" speaker_id="1264" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
      <a text="(De vergadering wordt om 13.05 uur onderbroken en om 15.00 hervat)"/>
    </intervention>
  </section>
  <section id="creitem26" title="Goedkeuring van de notulen van de vorige vergadering: zie notulen"/>
  <section id="creitem27" title="Verzoeken om toetreding van Bulgarije en Roemenië">
    <intervention id="2-171" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">de aanbeveling (A6-0082/2005) namens de Commissie buitenlandse zaken, betreffende het verzoek van de Republiek Bulgarije om toetreding tot de Europese Unie (AA1/2/2005 - C6-0085/2005 - 2005/0901(AVC)) (rapporteur: de heer Van Orden);</p>
      <p sl="nl">het verslag (A6-0078/2005) van de heer Van Orden, namens de Commissie buitenlandse zaken, over de aanvraag van het lidmaatschap van de Europese Unie door de Republiek Bulgarije (2005/2029(INI));</p>
      <p sl="nl">de aanbeveling (A6-0083/2005) namens de Commissie buitenlandse zaken, betreffende het verzoek van Roemenië om toetreding tot de Europese Unie (AA1/2/2005 - C6-0086/2005 - 2005/0902(AVC)) (rapporteur: de heer Moscovici);</p>
      <p sl="nl">het verslag (A6-0077/2005) van de heer Moscovici, namens de Commissie buitenlandse zaken, over het verzoek van Roemenië inzake toetreding tot de Europese Unie (2005/2028(INI));</p>
      <p sl="nl">het verslag (A6-0090/2005) van de heer Böge en mevrouw Dührkop Dührkop, namens de Begrotingscommissie, over de financiële gevolgen van de toetreding van Roemenië en Bulgarije (2005/2031(INI)).</p>
    </intervention>
    <intervention id="2-172" speaker_id="4513" name="Van Orden" is_mep="True" mode="spoken" role="rapporteur">
      <p sl="en">Mijnheer de Voorzitter, tijdens de onderhandelingen over het lidmaatschap van de Europese Unie de afgelopen vijf jaar zijn we getuige geweest van een intensivering van politieke, economische en sociale hervorming onder diverse regeringen in Bulgarije. Gedurende deze periode heb ik de eer en het genoegen gehad om namens het Parlement als rapporteur voor Bulgarije op te treden. Bulgarije staat nu op het punt toe te treden. De belangrijkste taak die het Parlement nu moet vervullen, is het verlenen van instemming met de aanvraag van het lidmaatschap van de Europese Unie door Bulgarije. Ik vertrouw erop dat het Parlement de aanbeveling betreffende het verzoek om toetreding morgen van harte steunt.</p>
      <p sl="en">Het moderniseringsproces stopt niet bij de ondertekening van het toetredingsverdrag, die, naar wij hopen, op 25 april zal plaatsvinden.</p>
      <p sl="en">Ik wijs erop dat het toetredingsverdrag voor Bulgarije, en ook voor Roemenië, op twee belangrijke onderdelen afwijkt van de verdragen met de vorige groep toetredende landen. Ten eerste hebben wij daarin ‘vrijwaringsclausules’, waardoor het onder bepaalde omstandigheden mogelijk is de toetreding met een jaar uit te stellen. Naar mijn mening is het betreurenswaardig dat Bulgarije het slachtoffer wordt van zorgen die vooral betrekking hebben op een ander land. Ik heb er altijd op aangedrongen dat Bulgarije op zijn eigen waarde moet worden beoordeeld, en in dat geval is de kans klein dat er vrijwaringsclausules moeten worden toegepast. Toch worden wij daarmee eraan herinnerd dat er nog veel moet gebeuren op het terrein van de modernisering en de praktische tenuitvoerlegging van wetgeving. Het is goed dat het Parlement volledig betrokken wordt bij het eventueel overwegen van de toepassing van de vrijwaringsclausules. De Commissie moet de standpunten van het Parlement dus volledig in aanmerking nemen, en ik begrijp dat commissaris Rehn ons op dat punt verdere garanties zal geven.</p>
      <p sl="en">Het tweede verschil is dat de ratificatie van de Europese Grondwet samenvalt met de ratificatie van het toetredingsverdrag. Op persoonlijke titel wijs ik erop dat mijn voorbehouden ten aanzien hiervan worden verzacht door het feit dat naar mijn verwachting de Grondwet er niet komt, zodat we niet in verlegenheid worden gebracht.</p>
      <p sl="en">Ik ben net terug uit Sofia. Er heerst geen verkiezingsstemming in dat land. Alle politieke partijen zijn vóór toetreding tot de EU en begrijpen goed dat er nog veel werk moet worden verricht. De volgende regering zal alle zeilen moeten bijzetten en blijk moeten geven van echte politieke vastberadenheid om de nodige hervormingen tot stand te brengen, met name op het gebied van de rechtspraak en de politie. Het publiek moet vertrouwen hebben in de doeltreffendheid en de onpartijdigheid van de strijd tegen de corruptie, de georganiseerde misdaad en mensensmokkel. De pretoetredingsfase en de rol van het Openbaar Ministerie zijn twee kwesties waar meer aan moet worden gedaan.</p>
      <p sl="en">Ik kan nog tal van andere kwesties noemen. De integratie van de Romagemeenschap blijft een prioriteit. Dit is van de zijde van de regering een kwestie van middelen en politieke wil, en van de zijde van de Romagemeenschap een kwestie van motivatie om zich aan te passen aan de normen van de heersende maatschappij. Ik ben niet overtuigd van het nut van een amendement op mijn verslag waarin een nieuwe reguleringsautoriteit, met alle bureaucratie van dien, wordt bepleit.</p>
      <p sl="en">Wat betreft Kozloduy: de Bulgaarse autoriteiten hebben met de hulp van de internationale gemeenschap uitzonderlijke veiligheidsmaatregelen getroffen en positief gereageerd op de eisen die worden gesteld aan de sluiting van een aantal eenheden. In antwoord daarop moeten wij nu enige flexibiliteit tonen, zeker gezien de belangrijke bijdrage die Bulgarije levert aan de energievoorziening in de regio. Ik vind het besluit van de Bulgaarse regering om de bouw van de tweede kerncentrale in Belene te hervatten, zeer bemoedigend.</p>
      <p sl="en">Op 30 maart hebben de leden van de Commissie buitenlandse zaken met een overweldigende meerderheid gestemd vóór de tekst van mijn verslag zoals dat er nu ligt, en daarom beveel ik geen verdere amendementen aan.</p>
      <p sl="en">Tot slot een op zichzelf staand maar evengoed belangrijk punt: ik verwelkom de uitnodiging van Libië voor een bezoek van de president van Bulgarije aan het land. Ik hoop dat dit leidt tot de vervroegde vrijlating van de Bulgaarse en Palestijnse gezondheidswerkers die in 1999 zijn gearresteerd en nu ter dood veroordeeld zijn. Tegelijkertijd zijn we groot voorstander van de praktische ondersteuning die de Europese Unie biedt bij het helpen verlichten van de nood van met HIV besmette kinderen.</p>
      <p sl="en">Dit is een spannende tijd voor Bulgarije. We staan op het punt te stemmen over de aanvraag van het lidmaatschap van de Europese Unie door Bulgarije en ik dring er bij het Parlement op aan vóór te stemmen.</p>
    </intervention>
    <intervention id="2-173" speaker_id="1983" name="Moscovici" is_mep="True" mode="spoken" role="rapporteur">
      <p sl="fr">Mijnheer de Voorzitter, geachte collega’s, zoals ik reeds meerdere malen naar voren heb gebracht, werden met de conclusies van de Raad van 16 en 17 december 2004 de toetredingsonderhandelingen met Bulgarije en Roemenië afgerond. Daarna heeft de Commissie op 22 februari 2005 een positief advies uitgebracht over de toetreding. Nu is het aan ons Parlement om op zijn beurt in te stemmen met de aanvraag van de twee landen. Het lijkt me in dit verband van belang dat we de stemmingen over Bulgarije en Roemenië niet van elkaar scheiden. Ik denk dat mijnheer Van Orden dit met mij eens zal zijn. We zullen dus in beide gevallen even overtuigend blijk moeten geven van onze gastvrijheid.</p>
      <p sl="fr">Ook de Commissie buitenlandse zaken heeft met een ruime meerderheid voor de toetreding van Roemenië gestemd, en daarom vraag ik u vandaag om eveneens uw instemming te betuigen met de toetreding van dit land. Waarom? Wel, omdat ik nog steeds voorstander ben van een positieve, heldere en veeleisende opstelling. Ik zeg positief, omdat de toetreding van Roemenië een politiek doel is van de Europese Unie en een wens van de Roemenen. Ook zijn er op weg naar de toetreding veel inspanningen geleverd. Hierbij is veel vooruitgang geboekt, wat op de Roemeense samenleving een katalyserende werking heeft gehad. De vorige regering is met het project begonnen en de huidige zet het voort. We zijn op de goede weg.</p>
      <p sl="fr">Tegelijkertijd moeten we helder en veeleisend zijn. We moeten onder ogen zien dat er nog problemen bestaan. We kennen deze ook. Op het gebied van justitie en binnenlandse zaken is er nog heel wat werk aan de winkel. Hiermee denk ik met name aan de bestrijding van corruptie en georganiseerde criminaliteit, aan de grenscontroles en de erkenning en bescherming van de minderheden, onder andere de Roma en de Hongaarse minderheden. Ook op het gebied van mededinging en milieu moet er nog veel gebeuren. We blijven benadrukken dat de Roemeense regering zich met name moet concentreren op de daadwerkelijke tenuitvoerlegging van de administratieve en justitiële hervormingen en op de bestrijding van corruptie, sociale uitsluiting en armoede. Daarnaast moet zij zich inzetten voor vrijheid van informatie, die voor ons natuurlijk doorslaggevend is, en voor de versterking van lokaal en regionaal bestuur.</p>
      <p sl="fr">Tot slot wil ik hieraan toevoegen dat we bepaalde waarborgen of instrumenten achter de hand houden. Hierbij denk ik bij voorbeeld aan het mogelijke gebruik van vrijwaringsclausules. Deze moeten niet worden gezien als sancties, maar als een stimulans, als een duwtje in de rug, om ervoor te zorgen dat de ontwikkelingen de goede kant op gaan, met name op de terreinen die ik zo-even heb genoemd.</p>
      <p sl="fr">In dit verband heeft het debat in de Commissie buitenlandse zaken zich toegespitst op de rol van het Parlement, want dit is absoluut een doorslaggevend punt. Wat de instemmingsprocedure betreft, vragen wij ons namelijk af wat er gaat gebeuren na de ondertekening van het toetredingsverdrag. De Raad verzoekt het Europees Parlement immers om in te stemmen met een toetreding die pas over twintig maanden plaats zal vinden. Dit is een ongebruikelijke procedure, want gewoonlijk geven we onze instemming in een later stadium. Dit heeft onder de collega’s nogal wat stof doen opwaaien. Zij vrezen dat ze een soort blanco cheque ondertekenen. Dit zou betekenen dat zij niets meer kunnen ondernemen in de periode die ons nog van de werkelijke toetreding scheidt. Tegelijkertijd zijn er problemen, en deze kunnen zelfs nog toenemen. Ook bestaat de kans dat er een vrijwaringsclausule zal worden toegepast. Het is daarom van belang dat Commissie en Raad het Europees Parlement volledig betrekken bij het toezicht op de naleving van de door Roemenië gemaakte afspraken.</p>
      <p sl="fr">Tijdens een vergadering van de bevoegde commissie, heeft commissaris Rehn de politieke toezegging gedaan dat het Parlement zal worden betrokken bij de voorbereiding op de toetreding van beide landen. Het Parlement zal met name worden geraadpleegd bij het gebruik van vrijwaringsclausules. Verschillende collega’s hebben aan dit onderwerp gewerkt. Er zijn amendementen ingediend op de overwegingen en de aanbevelingen in de verslagen over Bulgarije en Roemenië, want daar is voor het Parlement als partner immers een rol weggelegd.</p>
      <p sl="fr">Voorzitter Borrell heeft zich actief beziggehouden met deze kwestie en heeft er een brief over geschreven aan voorzitter Barroso. Hierin verzoekt hij hem om het standpunt van commissaris Rehn, van 30 maart, te bevestigen. De Commissievoorzitter heeft dit gedaan, maar ik neem aan dat hij hier zelf op in zal gaan.</p>
      <p sl="fr">De fungerend voorzitter van de Raad, de heer Juncker, heeft hierover ook een briefwisseling gehad met Voorzitter Borrell. We kunnen vandaag dan ook rekenen op een bevestiging van deze toezegging, niet enkel van de kant van de Commissie, maar vandaag of morgen ook van de kant van het Raadsvoorzitterschap. Mijnheer de commissaris, mijnheer de voorzitter van de Raad, ik hoop dat u ons gerust kunt stellen, zodat we allemaal akkoord kunnen gaan met de instemming.</p>
      <p sl="fr">Wanneer de Commissie in november haar volgende verslag publiceert, zal het Europees Parlement moeten beoordelen of de belofte is nagekomen. Dan zal het hier ook de nodige conclusies aan moeten verbinden. We wensen in elk geval dat het Parlement met een ruime meerderheid voor het verslag zal stemmen. We hopen dat het zich realiseert dat het gaat om een nieuwe fase in de uitbreiding van de Europese Unie en de verwezenlijking van het gemeenschappelijke project. Laat het Parlement echter ook stemmen met het gevoel dat ik waarnam tijdens mijn gesprekken met vele collega’s. Ik bedoel het gevoel dat Europa beschermd moet worden, dat we veilig moeten kunnen stemmen en dat dit Parlement ook een van de garanties is voor deze bescherming en veiligheid.</p>
    </intervention>
    <intervention id="2-174" speaker_id="1313" name="Dührkop Dührkop" is_mep="True" mode="spoken" role="rapporteur">
      <p sl="es">Mijnheer de Voorzitter, het verslag van het Europees Parlement dat gisteravond unaniem werd aangenomen heeft twee fundamentele uitgangspunten. In de eerste plaats de constatering van de Raad, van maart 2004, dat het door de Commissie voorgestelde financiële pakket voor Bulgarije en Roemenië rechtvaardig en evenwichtig is, waarbij de andere tak van de begrotingsautoriteit volledig werd gepasseerd.</p>
      <p sl="es">In de tweede plaats wil de Raad in de annex van het toetredingsverdrag voor de jaren 2007 tot 2009 vaste totaalbedragen opnemen voor de niet verplichte uitgaven, die later dan verplicht moeten worden, waarmee de institutionele en budgettaire bevoegdheden van het Europees Parlement worden aangetast.</p>
      <p sl="es">Het Europees Parlement betreurt het ten diepste dat de Raad systematisch heeft geweigerd om tot een akkoord te komen over de uitwerking van een gezamenlijke verklaring met het Parlement over de financiële gevolgen van de toetreding van deze twee landen. Voor het Parlement betekent het gebrek aan goede wil van de Raad een gebrek aan loyale samenwerking in de geest van het interinstitutioneel akkoord.</p>
      <p sl="es">Het Parlement wijst deze aantasting van zijn bevoegdheden categorisch af.</p>
      <p sl="es">Onder deze annex, waarin vaste cijfers worden opgenomen, vallen verplichte delen die onder de absolute bevoegdheid van het Europees Parlement vallen. Daarom roept het Parlement de Raad op om tot een akkoord te komen over deze gezamenlijke verklaring. Wij laten deze deur openstaan voor de ondertekening van het toetredingsverdrag, zodat de Raad deze gezamenlijke verklaring tot een goed einde kan brengen.</p>
      <p sl="es">Tevens wil ik graag benadrukken dat het voor de Raad heel duidelijk moet zijn dat hij met deze weigering een zeer slecht signaal afgeeft voor de toekomstige onderhandelingen over de financiële vooruitzichten.</p>
    </intervention>
    <intervention id="2-175" speaker_id="1037" name="Böge" is_mep="True" mode="spoken" role="rapporteur">
      <p sl="de">Mijnheer de Voorzitter, geachte collega’s, mijn collega, mevrouw Dührkop Dührkop, en ik zouden er inderdaad de voorkeur aan hebben gegeven als wij u vandaag op basis van de onderhandelingen een gemeenschappelijke verklaring hadden kunnen overleggen, een verklaring waarbij niet alleen de rechten van het Parlement met betrekking tot het begrotingsbeleid gewaarborgd zouden zijn, maar waarin ook een solide financieel pakket voor Roemenië en Bulgarije zou zijn opgenomen. Ik had ook gehoopt dat de Raad lering getrokken zou hebben uit de vele problemen die wij bij de laatste uitbreidingsronde hebben moeten overwinnen. Helaas zijn de inspanningen van de onderhandelingsdelegatie van het Europees Parlement en van het Luxemburgse voorzitterschap vergeefs geweest.</p>
      <p sl="de">In aansluiting op hetgeen mevrouw Dührkop Dührkop heeft gezegd, wil ik opmerken dat onze parlementaire rechten - niet alleen qua begroting, maar ook op andere gebieden - geen peanuts zijn, die telkens wanneer het gelegen komt gewoon geschonden kunnen worden. Dit werpt een slecht en ongunstig licht op de volgende pakketten waarover wij eveneens gemeenschappelijk zullen moeten onderhandelen, ook in het belang van de slagvaardigheid van de Europese Unie. Daarom wil ik nogmaals laten vastleggen dat wij op basis van de beschikbare cijfers en ramingen van de Commissie, en gezien onze eigen onderzoeken, ervan uitgaan dat er van 2007 tot 2013 voor Roemenië en Bulgarije een bedrag van in totaal ongeveer 44,3 miljard euro nodig zal zijn: 16 miljard euro tot en met 2009 - waarvan ongeveer 12,5 miljard overeengekomen is in het toetredingsverdrag - en 28 miljard van 2010 tot 2013. Dat is één ding. Het probleem hierbij is echter als volgt. Als er geen financiële vooruitzichten komen, vormen deze overeenkomsten een schending van het begrotingsrecht van het Europees Parlement, omdat niet-verplichte uitgaven een verplicht karakter krijgen. Als er geen financiële vooruitzichten komen, leidt dit ertoe dat de speelruimte en invulmogelijkheden van het Parlement bij de volgende financiële programmering beperkt zullen worden, met name wat het binnenlands en buitenlands beleid betreft. Daar moet iedere collega en elke politieke groepering zich - gezien het slechte onderhandelingsresultaat - bewust van zijn.</p>
      <a text="(Applaus)"/>
    </intervention>
    <intervention id="2-176" speaker_id="photo_generic" name="Schmit" is_mep="True" mode="spoken">
      <p sl="fr">fungerend voorzitter van de Raad. - Mijnheer de Voorzitter, dames en heren afgevaardigden, de grondleggers van de Gemeenschap hebben in 1957 in het Verdrag van Rome duidelijk gesteld dat zij “vastberaden” waren om “de grondslagen te leggen voor een steeds hechter verbond tussen de Europese volkeren”. In de preambule van het Verdrag worden de andere Europese volkeren die deze idealen van vrede en vrijheid delen, door de lidstaten opgeroepen om zich aan te sluiten bij dit project, om een verenigd Europa te bouwen. Deze oproep richtte zich ook tot de Europese volkeren die destijds van Europa waren afgesloten. Wanneer het Europees Parlement morgen zijn instemming geeft, zal de vijfde uitbreiding van de Unie, met Bulgarije en Roemenië, een feit zijn. Dit betekent dat de Unie een belangrijke stap kan zetten in het eenwordingsproces van ons continent, en hiermee een nieuwe fase ingaat. Bulgarije en Roemenië komen opnieuw centraal te liggen in Europa, waar zij de geschiedenis, het erfgoed en de cultuur van delen. Beide landen vinden hiermee hun werkelijke plaats op een continent dat openstaat voor cultuur, kennis en sociale vooruitgang. In de preambule van de Grondwet wordt dit nog eens benadrukt.</p>
      <p sl="fr">Uw instemming levert een essentiële bijdrage aan een Europa zonder scheidslijnen, aan een Europa van democratie, vrijheid, vrede en vooruitgang, een Europa dat de waarden deelt die zijn verankerd in de Europese Grondwet.</p>
      <p sl="fr">De toetreding van deze landen tot de Unie betekent overigens in de eerste plaats een toetreding tot deze waarden, tot dit Europese model waar alle Europeanen mee zijn verbonden.</p>
      <p sl="fr">De burgers van beide landen hebben na bijna vijftig jaar van soms verschrikkelijke onderdrukking hun vrijheid herwonnen. Zij delen ons nobele streven om deze waarden in beide landen te verankeren.</p>
      <p sl="fr">Ik stel een eenvoudige vraag en richt me hiermee onder meer tot de geachte afgevaardigde: zou een Europeaan in hart en nieren, die de democratie, de mensenrechten, maar ook de sociale rechten in Europa wil bevorderen, redelijkerwijs het risico nemen om het Handvest van de grondrechten te verwerpen? Dit Handvest is een volwaardig onderdeel van de Grondwet en vertegenwoordigt een fundamentele fase in de opbouw van ons Europa, een Europa dat is gegrondvest op gemeenschappelijke waarden.</p>
      <a text="(Applaus)"/>
      <p sl="fr">Beide landen zijn overigens volledig betrokken geweest bij het opstellen van deze Grondwet, die de fundamenten van Europa zal versterken.</p>
      <p sl="fr">Uiteraard moeten Bulgarije en Roemenië concrete inspanningen leveren om hun samenlevingen te hervormen. Voor een succesvolle uitbreiding is echter ook de steun van onze burgers nodig. Zij moeten begrijpen waarom deze uitbreiding belangrijk is voor de stabiliteit op ons continent. Het Europees Parlement speelt hierin een essentiële rol, omdat het aan dit proces politieke legitimiteit en geloofwaardigheid verleent.</p>
      <p sl="fr">Het startschot voor deze vijfde uitbreiding is in 1997 gegeven door de Europese Raad van Luxemburg. Het is een alomvattend en progressief proces geweest. De twaalf betrokken landen hebben er allemaal onder dezelfde voorwaarden aan deelgenomen, en zij zijn op basis van dezelfde criteria uitgenodigd om tot de Europese Unie toe te treden. Vervolgens is het proces in fasen verlopen, in het tempo dat elke kandidaat-lidstaat eigen was en afhing van de mate van voorbereiding. Op deze manier werd gegarandeerd dat elk land met dezelfde kansen, maar ook met dezelfde verplichtingen toe kon treden tot de Europese Unie. In december 2002 heeft de Europese Raad ingestemd met de toetreding van de tien nieuwe lidstaten. De verklaring over één Europa, die bij deze gelegenheid werd afgelegd, benadrukte dat de uitbreiding een continu, alomvattend en onomkeerbaar proces is. Onze doelstelling om Bulgarije en Roemenië in 2007 als nieuwe lidstaten te verwelkomen, werd in deze verklaring duidelijk geformuleerd.</p>
      <p sl="fr">De toetredingsonderhandelingen zijn niet altijd makkelijk geweest. De Commissie kan hierover meepraten. De resultaten die we terugvinden in het toetredingsverdrag zijn echter rechtvaardig en gepast. Zij zijn zeker vergelijkbaar met de uitkomst van de toetredingsonderhandelingen met de tien nieuwe lidstaten.</p>
      <p sl="fr">Bulgarije en Roemenië hebben nu nog ongeveer twintig maanden de tijd om hun voorbereidingen op de toetreding af te ronden. De Commissie houdt rekening met de vorderingen van beide landen. Zij weet welke resultaten de afspraken hebben opgeleverd, en ziet welke voorbereidingen deze landen momenteel treffen. In haar meest recente periodieke verslagen geeft zij dan ook aan dat de landen op 1 januari 2007 klaar zouden moeten zijn voor toetreding tot de Unie. Op 22 februari heeft de Commissie deze conclusie bevestigd met een gunstig advies over de toetreding van beide landen. De Europese Raad is van mening dat Bulgarije en Roemenië in staat zullen zijn om alle verplichtingen die uit de toetreding voortvloeien, na te komen. Beide landen dienen zich hiertoe wel aan de toegestane termijnen te houden. Daarnaast moeten zij alle noodzakelijke hervormingen doorvoeren en voor elk onderdeel van het acquis de gemaakte afspraken nakomen.</p>
      <p sl="fr">In verband met Roemenië worden terecht vraagtekens geplaatst bij de correcte en tijdige tenuitvoerlegging van het acquis . Dit is u bekend. Het gaat hierbij met name om justitie, binnenlandse zaken en de beleidsterreinen mededinging en milieu. Op weg naar de toetreding kan geen sluiproute worden genomen. Elk land treedt toe op basis van dezelfde politieke en economische criteria. Elk land moet in staat zijn om alle verplichtingen van het lidmaatschap na te komen. Dat bepaalt de geloofwaardigheid van het proces. Er moet dan ook voldoende justitiële en administratieve capaciteit voorhanden zijn om deze taak tot een goed einde te brengen.</p>
      <p sl="fr">Bulgarije en Roemenië zijn zich er terdege van bewust, wat er als toekomstige lidstaten van hen wordt verwacht. Tijdens de toetredingsonderhandelingen heeft de Unie namelijk van meet af aan benadrukt wat toetreding inhoudt. Het is dus duidelijk dat alle bestaande en potentiële rechten en verplichtingen van het systeem van de Unie en van haar institutionele kader volledig moeten worden aanvaard. Dit betekent ook dat de Grondwet moet worden overgenomen, waar ik overigens meer vertrouwen in heb. Daarnaast dient het acquis concreet ten uitvoer te worden gelegd.</p>
      <p sl="fr">Ik heb de verslagen van de heren Moscovici en Van Orden over de toetredingsaanvragen van Bulgarije en Roemenië gelezen. Ik ben van mening dat we dezelfde analyse delen. Beide landen zouden in januari 2007 tot de Unie moeten kunnen toetreden en daarbij voldoen aan alle vereisten die hiermee samenhangen.</p>
      <p sl="fr">De Unie blijft Bulgarije en Roemenië ondertussen met alle beschikbare middelen ondersteunen bij hun voorbereidingen. De Europa-overeenkomsten van 1994 blijven tot de dag van toetreding van kracht. Zij functioneren goed en hebben een sleutelrol gespeeld in de voorbereidingen van deze landen op de toetreding. Het is echter duidelijk dat beide landen zelf alles in het werk zullen moeten stellen om goed beslagen ten ijs te komen. We mogen niet onderschatten wat dit betekent op sociaal, economisch en politiek vlak. De tot op heden geleverde inspanningen verdienen dan ook zeker ons respect.</p>
      <p sl="fr">De Europese Unie blijft de voorbereidingen van beide landen aandachtig volgen. We zullen hierbij ook kijken naar de behaalde resultaten, inclusief de concrete tenuitvoerlegging van de afspraken. Ik verzeker u dat het Luxemburgs voorzitterschap deze bewaking zeer serieus neemt. Daarom is het voor beide landen van het grootste belang om werkelijk goed voorbereid zijn. Als zij hier niet in slagen, lopen zij het risico hun lidmaatschap niet volledig te kunnen genieten. Het kan dan namelijk nodig zijn om voor bepaalde sectoren vrijwaringsclausules toe te passen.</p>
      <p sl="fr">Wij weten welke rol de verschillende instellingen in dit verband spelen. Het Europees Parlement heeft ingestemd met de aanvraag van toetreding tot de Europese Unie van de Bulgaarse Republiek en Roemenië. Wanneer de Commissie een aanbeveling indient over de toepassing van een van de vrijwaringsclausules van het toetredingsverdrag, zal de Raad in zijn reactie zeker rekening houden met het standpunt van het Europees Parlement. Laat dit duidelijk zijn.</p>
      <p sl="fr">Dit verzekert de Raad u vandaag. Als Parlement wilt u de ontwikkelingen in beide landen immers terecht op de voet volgen. Zoals reeds vermeld, heeft de voorzitter van de Europese Raad hierover een brief gestuurd aan de Voorzitter van het Europees Parlement. Ik herhaal dat de uitbreiding alleen een succes kan worden als daarvoor brede steun bestaat onder de volkeren van de Unie. U vertegenwoordigt die volkeren. U vertegenwoordigt de Europese burgers. Uw stem moet worden gehoord. Wanneer er een besluit wordt genomen over het inroepen van vrijwaringsclausules, moet er volledig rekening worden gehouden met uw mening.</p>
      <p sl="fr">Ik wil er in dit verband nog eens op wijzen dat de taak van het Europees Parlement niet beperkt blijft tot het geven van instemming. Ook daarna blijft u namelijk een waardevolle politieke bijdrage leveren aan het uitbreidingsproces. U hebt dit proces vanaf het begin steeds politiek ondersteund, met name via de open en constructieve dialoog met uw collega-afgevaardigden in de Bulgaarse en Roemeense parlementen. Wij stellen dit zeer op prijs.</p>
      <p sl="fr">Tot slot zou ik willen vermelden dat het debat van vandaag over de toetreding van Bulgarije en Roemenië een historisch debat is. Iedereen is het erover eens dat de toetreding van deze twee landen een belangrijke stap is om een einde te maken aan de onrechtvaardigheid en de kunstmatige deling van Europa.</p>
      <p sl="fr">Dan zou ik nu in willen gaan op de financiële gevolgen. Na de uitbreiding met Bulgarije en Roemenië zal de Unie 27 lidstaten tellen. In verband met de financiering van deze uitbreiding wil ik erop wijzen dat bij de onderhandelingen met beide landen hetzelfde uitgangspunt en dezelfde principes zijn gevolgd als bij de tien nieuwe lidstaten. Op basis van een Commissievoorstel hebben de lidstaten een bedrag goedgekeurd dat enkel is bestemd voor de identificeerbare uitgaven ten bate van deze twee landen. Dit bedrag wordt uitgesmeerd over een periode van drie jaar, zoals ook voor de tien nieuwe lidstaten het geval was. Daarna zal het acquis van kracht zijn, inclusief de volgende financiële vooruitzichten. Dit is een kwestie van rechtvaardigheid en gelijke behandeling, maar het gaat ook om voorspelbaarheid voor de beide landen. Tijdens de onderhandelingen moeten we open kaart spelen, met name in verband met de financiële aspecten van de zware beginperiode die zij als lidstaten zullen meemaken.</p>
      <p sl="fr">De geplande toetredingsdatum van beide landen is uiteraard niet vergelijkbaar met die van de tien nieuwe lidstaten. Daarom hebben wij reeds tijdens de Europese Raad van Thessaloniki een belangrijk beginsel vastgelegd. Dit houdt in dat de discussies over de toekomstige politieke hervormingen of de nieuwe financiële vooruitzichten het verdere verloop en de afronding van de toetredingsonderhandelingen met Bulgarije en Roemenië niet in de weg mogen staan. Evenmin mogen de resultaten van die onderhandelingen vooruitlopen op de discussies of de overeenkomst over de politieke hervormingen of de nieuwe financiële vooruitzichten.</p>
      <p sl="fr">Ik deel uw teleurstelling dat de Raad en het Parlement niet tot een akkoord zijn gekomen, hoewel dit bijna was gelukt. Waarom zijn we hier niet in geslaagd? Zijn we aan de vooravond van de moeizame onderhandelingen over de financiële vooruitzichten te nerveus? Eerlijk gezegd geloof ik dat dit met name voor de Raad het geval is. Ik wil er nogmaals duidelijk op wijzen dat er wellicht sprake was van een aantal misverstanden. Misschien waren bepaalde technische overwegingen belangrijker dan een positieve politieke opstelling. Namens het voorzitterschap kan ik u verzekeren dat de begrotings- en institutionele bevoegdheden van het Europees Parlement voor ons geenszins op losse schroeven zijn komen te staan door de ingediende voorstellen. Het interinstitutionele akkoord blijft volledig van kracht. Mijnheer Böge heeft mij verzocht om alsnog pogingen te doen om tot overeenstemming te komen over een verklaring, voordat het verdrag wordt ondertekend. Ik kan dit niet beloven, maar we gaan een laatste poging wagen. Dus wie weet?</p>
    </intervention>
    <intervention id="2-177" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie. - Mijnheer de Voorzitter, na uw positieve resoluties in december heeft de Commissie in februari een gunstig advies uitgebracht ten aanzien van de toetreding van Bulgarije en Roemenië tot de Europese Unie. Als ze hun huiswerk verder goed doen, zullen deze twee landen binnen twee jaar in dit Parlement vertegenwoordigd zijn. Na het toetredingsverdrag zullen ze hun plaats als waarnemers innemen.</p>
      <p sl="en">Net als ik reeds op 29 maart in de Commissie buitenlandse zaken heb gedaan, moet ik ook hier nadrukkelijk erop wijzen dat voorzitter Barroso en ik herhaaldelijk hebben benadrukt dat de afronding van de onderhandelingen en de ondertekening van het toetredingsverdrag weliswaar aantonen dat overeenstemming is bereikt over de voorwaarden voor de toetreding van Bulgarije en Roemenië, maar dat de voorbereidingen voor het lidmaatschap nog niet voltooid zijn. In de resterende 21 maanden moeten in Bulgarije en Roemenië belangrijke hervormingen plaatsvinden en moeten de toezeggingen die ze in de loop van de onderhandelingen hebben gedaan, volledig worden nagekomen. De klok loopt: iedere dag, iedere week, iedere maand telt vanaf nu. De Commissie, de lidstaten en het Parlement houden nauwlettend toezicht op beide landen, en zullen dat blijven doen tot op de vooravond van de toetreding.</p>
      <p sl="en">Ik verzeker u dat, als de Commissie op grond van haar bevindingen tot de conclusie komt dat Bulgarije of Roemenië duidelijk niet klaar zijn voor het lidmaatschap, ik niet zal aarzelen om het gebruik van de daarvoor bestemde instrumenten aan te bevelen, met inbegrip van de clausule die ons in staat stelt de toetreding met een jaar, tot 2008, uit te stellen. Ik ben ervan overtuigd dat de geachte afgevaardigden met deze aanpak zullen instemmen. Daarom zie ik uit naar een geregelde dialoog met het Parlement over de tenuitvoerlegging van de toezeggingen van Bulgarije en Roemenië.</p>
      <p sl="en">Zoals voorzitter Barroso vorige week in een brief aan president Borrell heeft bevestigd, zal de Commissie de standpunten van het Parlement serieus in overweging nemen voordat er een aanbeveling over deze kwestie wordt gedaan, met name als in november ons allesomvattend toetsingsverslag over de vooruitgang van Bulgarije en Roemenië op de weg naar de toetreding is verschenen. Ik dank dan ook met name de Commissie buitenlandse zaken, haar voorzitter, de rapporteurs en de coördinatoren voor hun medewerking en de passende oplossing. Naar mijn mening is dit in overeenstemming met het Verdrag en wordt daarmee tegelijkertijd een stem aan het Parlement gegeven, in de geest van de echte Europese democratie.</p>
      <p sl="en">Half maart heb ik een bezoek gebracht aan Sofia en begin maart aan Boekarest. Ik zal u het huidig oordeel van de Commissie over de door beide landen gemaakte vooruitgang kort schetsen.</p>
      <p sl="en">Het verslag van de heer Van Orden over Bulgarije juicht de afronding van de toetredingsonderhandelingen toe. Het land heeft de afgelopen jaren gestaag vooruitgang geboekt. Bulgarije moet de vaart er echter wel in houden bij de voorbereidingen voor de toetreding. Wij volgen de voortgang nauwlettend door middel van ons mechanisme van geïntensiveerd toezicht. Bulgarije dient sterke inspanningen te ondernemen om de rechterlijke macht te hervormen en de corruptie en de georganiseerde misdaad te bestrijden. De hervorming van de rechterlijke macht zal met name in de pretoetredingsfase, de hoogste prioriteit krijgen, tot aan de toetreding. Dit is voor Bulgarije de prioriteit aller prioriteiten.</p>
      <p sl="en">Dan wil ik het nu graag hebben over Roemenië. In haar standpunt over Roemenië heeft de Commissie het land gevraagd vastberaden te werken aan de noodzakelijke hervormingen. Het gaat hier met name om de effectieve tenuitvoerlegging van de hervormingen op het gebied van het openbaar bestuur en de rechterlijke macht, de strijd tegen corruptie, het nakomen van de toezeggingen ten aanzien van mededinging en overheidssteun, en ook het milieu. De heer Moscovici voegt in zijn verslag aan deze prioriteiten nog de georganiseerde misdaad en de controle aan de buitengrenzen toe. Ik ben het volledig met hem eens. Deze punten moeten deel uitmaken van de kritische voorwaarden als we de voortgang van Roemenië op de weg naar toetreding evalueren.</p>
      <p sl="en">Roemenië werkt serieus aan de toetredingsvoorwaarden, met name op het gebied van de hervorming van de rechterlijke macht en de corruptiebestrijding. Ik ben blij dat de Roemeense regering alle belangrijke strategische documenten waarover tijdens de onderhandelingen afspraken zijn gemaakt, onlangs bij de Commissie heeft ingediend. Het betreft documenten over corruptiebestrijding, hervorming van de rechterlijke macht en grensbewaking. Deze documenten worden momenteel door de Commissie beoordeeld.</p>
      <p sl="en">Bij een andere belangrijke kwestie die we nauwlettend in de gaten zullen houden - mededinging en staatssteun - heeft Roemenië vóór de uiterste termijn voldaan aan onder andere zijn verplichting tot het indienen van een nationaal plan voor de herstructurering van de staalindustrie.</p>
      <p sl="en">Er is ook vooruitgang geboekt op het gebied van de politiesamenwerking. Op dit gebied zijn nieuwe wetten uitgevaardigd voor de gendarmerie en de nationale politie. Roemenië voert besprekingen om de toekomstige financiering van de grensbewaking gestalte te geven.</p>
      <p sl="en">De politieke wil moet nu verder worden omgezet in concrete acties. Op basis van mijn vele besprekingen met de Roemenen in Boekarest en in Brussel ben ik tot de stellige overtuiging gekomen dat de nieuwe regering de reikwijdte en het belang van het toezicht inziet, evenals de noodzaak om in het eerste semester van 2005 met concrete resultaten te komen.</p>
      <p sl="en">Naar mijn mening mogen we gematigd optimistisch zijn als het gaat om de voorbereidingen die Roemenië treft voor de toetreding. De jury is nog in beraad, en nu is het moment om Roemenië bij de voorbereidingen voor de toetreding als volwaardige lidstaat van de Europese Unie het voordeel van de twijfel te geven.</p>
      <p sl="en">Voordat ik afsluit wil ik even stilstaan bij de financiële gevolgen van de toetreding van Bulgarije en Roemenië, waar de heer Schmit in zijn toespraak naar verwees. Commissaris Grybauskaitė heeft nauw samengewerkt met de twee rapporteurs, de heer Böge en mevrouw Dührkop, mijn voormalige collega’s in de Commissie begrotingscontrole. Het standpunt van de Europese Commissie ten aanzien van deze kwestie is als volgt. De bedragen die bij de toetredingsonderhandelingen met Bulgarije en Roemenië zijn overeengekomen voor de periode 2007-2009, zijn in het toetredingsverdrag opgenomen. De financiële vooruitzichten voor 2007-2013 dienen te worden opgesplitst in algemene categorieën van uitgaven voor de EU-27. Daarbij mag in de toewijzingen geen onderscheid worden gemaakt uitgaande van groepen van lidstaten. Een aantal daarvan heeft bovendien een zeer indicatieve waarde. De Commissie gelooft dat het maken van een onderscheid bij de indicatieve bedragen, al naar gelang de groep van lidstaten, niet volgens de geest en de letter van het interinstitutioneel akkoord is.</p>
      <p sl="en">Tot besluit nog dit: zowel de Europese Commissie als onze programma’s voor financiële bijstand blijven steun geven aan de inspanningen van de twee landen om de noodzakelijke voorbereidingen te intensiveren. De tijdige ondertekening van het toetredingsverdrag zorgt ervoor dat de vaart erin blijft, en dat de voorbereiding voor de toetreding van Bulgarije en Roemenië naar wens verloopt. In dit verband reken ik op uw steun.</p>
    </intervention>
    <intervention id="2-178" speaker_id="4492" name="Maat" is_mep="True" mode="spoken">
      <p sl="nl">rapporteur voor advies van de Commissie landbouw . - Voorzitter, ik ben bijzonder geraakt door de woorden van de vertegenwoordiger van de Raad, de heer Schmit, die sprak over de sociale waarden van de Europese Unie. Vanuit de waarden van de Unie moeten we ook naar deze uitbreiding kijken. Er is geen twijfel mogelijk dat Roemenië en Bulgarije op termijn bij de Europese Unie behoren. Maar vanuit het oogpunt van de landbouw en de Commissie landbouw moet ik constateren dat de financiering in ieder geval nog niet geregeld is. Het is volstrekt onduidelijk hoe wij de toetreding van deze twee landen gaan financieren. Ik herinner maar even aan de sociale rechten die u genoemd heeft en de waarden die wij hebben. Ik neem niet aan dat het de bedoeling van de Raad is om deze toetreding over de ruggen van het platteland van de 25 huidige lidstaten te financieren. Dat past niet bij de hoge waarden van de Europese Unie en dus zal de Raad ook boter bij de vis leveren, mag ik aannemen.</p>
      <p sl="nl">Het tweede punt betreft het functioneren van deze landen in een nieuwe Unie. Terecht werden er vanuit de Commissie vraagtekens gezet bij de grenscontrole. Ik wijs erop dat deze Unie juist een hoog niveau heeft kunnen bereiken dankzij een uitstekend beleid op het terrein van de voedselveiligheid. Op dat terrein schiet Roemenië ver te kort. U moet zich even realiseren dat, als we nu een besluit zouden moeten nemen, grote delen van Roemenië straks niet op de gemeenschappelijke Europese markt kunnen komen, terwijl wij wel producten op hun markt afzetten met een bevolking die nog voor 30 procent à 40 procent op het platteland moet leven en daar haar brood moet verdienen. Dat betekent dus dat Roemenië op dat punt niet ver genoeg is. Ik zeg het misschien scherp, maar de eerlijkheid gebiedt mij dat te doen als ik naar de sociale structuur van het platteland kijk.</p>
      <p sl="nl">Ik wil Bulgarije complimenteren met zijn hervormingsprogramma en de kwestie van de eigendomsrechten. Ook het programma voor de plattelandsontwikkeling is goed uitgevoerd. Een kritische noot over Roemenië dat niet erin geslaagd is voldoende SAPARD-gelden te besteden om juist die plattelandsontwikkeling op gang te brengen. Het ware toch heel belangrijk wanneer het Parlement iets meer tijd zou hebben om hierover te kunnen besluiten, want de nieuwe regering zet goed in maar de resultaten zijn op dit moment onvoldoende. Wie een vergelijking trekt met voorgaande toetredingen, moet gewoon reëel zijn. Bulgarije komt redelijk in de buurt van de tien landen die het laatst zijn toegetreden, maar Roemenië niet ten aanzien van de plattelandsontwikkeling, het landbouwbeleid, het gevaar van dierziekten en de wetgeving op het terrein van voedselveiligheid. Dat is mede bepalend voor onze Europese waarden, die wij lief hebben, die wij voorstaan en waarvan wij vinden dat zij de samenleving ten goede komen, als wij ze ook kunnen handhaven. Op dit moment moet ik helaas constateren dat er over Roemenië op landbouwgebied zeer veel kritische noten te kraken vallen.</p>
    </intervention>
    <intervention id="2-179" speaker_id="28400" name="Millán Mon" is_mep="True" mode="spoken">
      <p sl="es">namens de PPE-DE-Fractie. - Mijnheer de Voorzitter, de dag van morgen wordt zeer belangrijk voor dit Parlement, voor Roemenië, voor Bulgarije en voor alle inwoners van de Europese Unie. Het gaat daarbij feitelijk om de instemming met de aanstaande ondertekening van het toetredingsverdrag voor beide landen. Dit proces zal uiteindelijk uitmonden in de vijfde uitbreiding, waardoor het Zuidoosten van Europa stabieler en welvarender zal worden en de droom van de hereniging van Europa werkelijkheid zal worden.</p>
      <p sl="es">De aanbeveling betreffende Roemenië die wij morgen in stemming brengen, is in overeenstemming met het eerste verslag-Moscovici, dat in december jongstleden werd aangenomen door dit Parlement. Daarin zeiden wij ‘ja’ tegen een vast tijdschema voor de toetreding van Roemenië en vroegen wij om de uitdieping van een aantal hervormingen op de bekende terreinen.</p>
      <p sl="es">Deze aanbeveling is ook in overeenstemming met de wens van het Parlement om nauw betrokken te blijven bij het proces, tot de daadwerkelijke toetreding in januari 2007. Ik bedoel daarmee het toezicht op de hervormingen en ook de wens van dit Parlement om betrokken te blijven bij de eventuele toepassing van de zogenaamde vrijwaringsclausules.</p>
      <p sl="es">Wat dat betreft ben ik blij dat commissaris Rehn vandaag opnieuw heeft toegezegd het Parlement volledig te zullen betrekken bij het resterende proces tot januari 2007. Tevens neem ik nota van de toezegging die de fungerend voorzitter van de Raad hieromtrent heeft gedaan.</p>
      <p sl="es">Dit is uiteraard een gewichtig moment in de geschiedenis van Roemenië. Ik wil daarbij graag uw aandacht vestigen op de zeer brede steun van het Roemeense volk voor de toetreding tot de Unie. Het is een historisch doel dat enorm enthousiasme oproept onder de Roemeense bevolking, en dat ook gesteund wordt door de politieke krachten in dat land. Dat heb ik vanochtend opnieuw kunnen vaststellen tijdens een vergadering met vooraanstaande parlementsleden van verschillende Roemeense politieke partijen.</p>
      <p sl="es">Ik vertrouw erop dat de Roemeense autoriteiten, aangespoord door deze brede steun, met volledige inzet en stiptheid, de verplichtingen zullen nakomen uit het toetredingsverdrag, zoals de heer Rehn net heeft uitgelegd.</p>
      <p sl="es">Het Europese uur is aangebroken voor Roemenië. Dit is hun prioriteit, en ik hoop dat dit Parlement morgen zal aantonen vertrouwen te hebben in het vermogen van de Roemeense regering om aan die verwachtingen te voldoen, en dat het zich ook dienovereenkomstig zal uitspreken. Het Parlement blijft de vorderingen die Roemenië maakt tot de toetreding op de voet volgen. Roemenië verdient het om deel uit te maken van de Unie, niet alleen vanwege zijn geschiedenis, zijn geografie en zijn cultuur, maar ook vanwege zijn Europese gezindheid en bewustzijn.</p>
    </intervention>
    <intervention id="2-180" speaker_id="1952" name="Wiersma" is_mep="True" mode="spoken">
      <p sl="nl">namens de PSE-Fractie . - Voorzitter, morgen zal dit Parlement zich uitspreken over de toetreding van Roemenië en Bulgarije tot de Europese Unie. Maar tussen nu en de thans geplande datum van toetreding liggen nog 20 maanden, terwijl een flink aantal vragen, die hier al uitvoerig besproken zijn, nog open liggen. De stand van zaken in Roemenië is voor ons de grootste zorg. Een aantal noodzakelijke hervormingen van het openbaar bestuur en de rechtspraak moeten met voorrang worden doorgevoerd. De strijd tegen de corruptie verdient grotere voortvarendheid en er zijn betere garanties nodig voor de vrijheid en de onafhankelijkheid van de pers. Deze zaken en een groot aantal andere zijn genoemd in de verslagen van de Europese Commissie en van onze eigen rapporteurs. Net als de Raad en de Europese Commissie willen wij in Bulgarije maar vooral in Roemenië druk op de ketel houden, zodat de noodzakelijke hervormingen ook daadwerkelijk doorgang vinden binnen de termijnen die daarvoor afgesproken zijn.</p>
      <p sl="nl">De tekortkomingen in Roemenië zijn zodanig dat ons "ja" op dit moment een voorwaardelijke instemming is. Nog steeds bestaat de mogelijkheid dat de veiligheidsclausules in werking zullen treden om de Unie te beschermen tegen de negatieve effecten van eventuele tekortkomingen. Mocht een van beide landen te zeer in gebreke blijven dan kan de toetreding zelfs worden uitgesteld. Het Europees Parlement mag bij de monitoring en bij de beslissing over het gebruik van safeguards of het eventuele uitstel van toetreding niet alleen maar toekijken. Met recht hebben wij daarom de Raad en de Commissie gevraagd het Parlement tot aan de dag van toetreding volledig te betrekken bij de monitoring en het besluitvormingsproces. Uit verklaringen die wij hier vanmiddag gehoord hebben, komt naar voren dat zij daartoe bereid zijn. Dat betekent winst voor de positie van het Europees Parlement en vooral voor de democratische controle van het uitbreidingsproces en ik vat het ook op als een politieke afspraak. Mocht het Parlement in grote meerderheid later in het proces redenen hebben de voortgang of de gereedheid van Roemenië of Bulgarije in te twijfel te trekken dan kunnen Raad en deze Commissie deze stellingname, willen ze ernstige politieke confrontaties vermijden, nauwelijks negeren. Onze instemming morgen is er eigenlijk dus een met een soort voorbehoud. Het is ook een soort politieke afspraak met de toetredingskandidaten. Het is een signaal dat wij ons ook de komende anderhalf jaar intensief met hen zullen bezighouden en dat het hun eigen inzet is die uiteindelijk de doorslag zal geven.</p>
    </intervention>
    <intervention id="2-181" speaker_id="28242" name="Lambsdorff" is_mep="True" mode="spoken">
      <p sl="de">namens de ALDE-Fractie. - Mijnheer de Voorzitter, mijnheer de commissaris, dames en heren, morgens stemt het Europees Parlement over de toetreding van Bulgarije tot de Europese Unie. In dat verband wil ik de heer Van Orden namens de ALDE-Fractie met zijn verslag gelukwensen. Dit uitvoerige verslag is een goed evenwicht tussen enerzijds de enorme vooruitgang die in Bulgarije is geboekt en anderzijds de bestaande problemen die nog opgelost dienen te worden. Het staat in ieder geval vast dat het land zich op de goede weg bevindt om in 2007 tot de Europese Unie te kunnen toetreden. Onze fractie, de Alliantie van Liberalen en Democraten voor Europa, zal de toetreding van Bulgarije dan ook steunen, met de aantekening dat wij Bulgarije op weg naar die toetreding constructief-kritisch zullen blijven volgen.</p>
      <p sl="de">De Bulgaarse regering heeft aangetoond dat zij in staat is om aan de toetredingscriteria te voldoen en dat zij op een geloofwaardige wijze aan de gestelde eisen tegemoet kan komen. Dit positieve momentum dient ook in de toekomst gehandhaafd te blijven. Er mag - met name met het oog op de aanstaande verkiezingen in juni - geen vertraging in de hervormingsinspanningen optreden. De van belang zijnde kwesties zijn hier al eerder genoemd: privatisering van Bulgartabak en hervorming van het strafrecht.</p>
      <p sl="de">Het klopt dat vandaag een belangrijke dag voor de Europese Unie is. Ik wil deze gelegenheid dan ook gebruiken om op het hoofdthema van de aanstaande uitbreidingsronde voor de gehele Europese Unie te wijzen, namelijk de kwestie van de feitelijke eerbiediging van de in het verslag behandelde prestatiecriteria. De geloofwaardigheid van de Europese Unie kan uitsluitend gewaarborgd worden indien er sprake is van een consequente beoordeling van toetredingskandidaten op basis van hun eigen prestaties en verdiensten. Die geloofwaardigheid vormt de voorwaarde om de noodzakelijke steun van onze burgers te verkrijgen, niet alleen voor het toetredingsproces, maar ook voor alle andere activiteiten van de Europese Unie. Alleen al daarom - en ik richt mij speciaal tot onze collega, de heer Moscovici - is de individuele beoordeling van kandidaten voor mijn fractie zo cruciaal. Eventuele twijfels over het Europese perspectief van de beide kandidaten spelen hierbij geen enkele rol.</p>
      <p sl="de">De consequente lijn die de Commissie in dit verband volgt, kan alleen maar toegejuicht worden. Commissaris Rehn heeft uitgelegd dat hij niet zal aarzelen om het gebruik van de vrijwaringsclausule aan te bevelen, indien hij dat noodzakelijk acht. Wij zullen erop letten dat het niet slechts bij deze toezegging blijft, maar dat de daad ook bij het woord wordt gevoegd, indien de noodzaak daarvoor aanwezig is. Voor mijn fractie zou het een goede zaak zijn als dit Parlement daar volledig bij betrokken werd. Overigens ben ik van mening - met name na de weinig eervolle opstelling van talrijke collega’s van de PPE-DE-Fractie vanmiddag - dat dit debat niet in Straatsburg, maar in Brussel gevoerd zou moeten worden.</p>
    </intervention>
    <intervention id="2-182" speaker_id="2329" name="Lagendijk" is_mep="True" mode="spoken">
      <p sl="nl">namens de Verts/ALE -Fractie. - Voorzitter, in december vorig jaar heeft mijn fractie tegen het verslag van de heer Moscovici gestemd, omdat wij vonden dat het verslag over Roemenië veel te positief was en niets erop wees dat de fundamentele problemen worden aangepakt, zoals het bestrijden van corruptie en het garanderen van een onafhankelijke media en een vrije pers. Collega's - ik zeg het eerlijk - als in december vorig jaar de partij van mijnheer Nastase de verkiezingen had gewonnen, dan was het voor mijn fractie heel helder geweest. Dan hadden wij morgen 'nee' gestemd tegen de toetreding van Roemenië. De oude regering in Roemenië was een deel van het probleem en niet van de oplossing, maar gelukkig zit er nu een nieuwe regering waarvan de prioriteiten dezelfde zijn als de zorgen van dit Parlement. Sinds het aantreden van die nieuwe regering heeft ze duidelijk gemaakt dat het haar ernst is bij het aanpakken van diezelfde problemen die ik net genoemd heb. Sindsdien is de immuniteit van voormalige ministers en voormalige leden van het parlement opgeheven. 25 hoge politiecommissarissen die verdacht worden van corruptie, zijn ontslagen en de verwachting is dat binnenkort strafzaken wegens corruptie tegen voormalige ministers worden geopend.</p>
      <p sl="nl">Kortom, deze regering, met name de minister van Justitie, verdient de steun van het Parlement. Ik zeg het tegen alle collega's die 'nee' willen stemmen. Een 'nee' nu tegen deze regering is het straffen van deze regering voor de fouten van de oude. Het zou deze regering destabiliseren en als er iets is dat ik niet wil, dan is het de terugkeer van de oude regering aan de macht. 'Ja' dus tegen deze regering maar een 'ja' onder voorwaarden. Cruciaal is dat het Europees Parlement ook na morgen greep houdt op de uitbreiding met Roemenië en daarom heb ik het initiatief genomen om een toezegging te krijgen van de Europese Commissie en de Europese Raad dat het Parlement wel degelijk betrokken zal blijven bij de uitbreiding, ook na morgen. Ik ben blij met de samenwerking met de rapporteur. Ik ben blij dat de samenwerking met de collega's gelukt is. Ik ben vooral blij met de toezegging van de heer Rehn zoals hij die vandaag gedaan heeft en zoals die is neergelegd in een brief van de heer Barroso aan de heer Borrell.</p>
      <p sl="nl">Collega's, mocht het nodig zijn om in de toekomst, het komende anderhalf jaar, gebruik te maken van de uitstelclausules dan zal het Parlement daar ten volle bij betrokken worden. Als het Parlement zelf vindt dat er in 2005 of 2006 te weinig hervormingen zijn en het dus nodig is op zeer specifieke punten als corruptiebestrijding de uitstelprocedure te starten, dan is dat mogelijk en dan creëert dat een politiek feit waarop een reactie zal moeten komen, op Europees niveau van de Commissie en de Raad en op nationaal niveau. Laten wij immers niet vergeten dat het verdrag met Roemenië en Bulgarije in de ratificatie gaat en dat ook hun parlementen erop zullen letten wat het Europees Parlement in de toekomst gaat zeggen.</p>
      <p sl="nl">Mijn boodschap, onze boodschap aan de nieuwe regering is: ja, wij geven u het voordeel van de twijfel, ga vooral door met het doorvoeren van die hervormingen, maar weet dat het Europees Parlement u kritisch zal blijven volgen en dat wij niet zullen aarzelen - ik zeg het de commissaris na - om indien dat nodig is, gebruik te maken van de uitstelprocedures.</p>
    </intervention>
    <intervention id="2-184" speaker_id="4508" name="Meijer" is_mep="True" mode="spoken">
      <p sl="nl">namens de GUE/NGL-Fractie . - Voorzitter, Bulgarije en Roemenië zijn bij de grote uitbreiding in 2004 nog niet meteen toegelaten omdat hun onderhandelingen achterliepen.</p>
      <p sl="nl">Op Bulgarije valt aan te merken dat het erg graag grote wegen en vliegvelden bouwt zonder rekening te houden met volksgezondheid, natuur, milieu en in de Europese Unie geldende regels. Bovendien neemt de grote Roma-bevolking, ondanks door de Europese Unie gesubsidieerde projecten, nog lang geen gelijkwaardige positie in. Armoede en werkloosheid zijn groot. Er is een regering aan de macht die berust op de tijdelijke populariteit van één persoon. De man die koning had willen zijn, maar niet beschikt over een grote georganiseerde en samenhangende achterban. Aan die zonderlinge situatie komt waarschijnlijk een eind na de verkiezingen van 25 juni. Bulgarije scoort niet slechter dan enkele staten die al in 2004 zijn toegelaten, zodat kritiek geen goede reden kan zijn om langer te wachten dan 2007.</p>
      <p sl="nl">Het lidmaatschap van Roemenië roept veel meer discussie op. De onafhankelijkheid van pers, justitie en niet-gouvernementele organisaties was er de afgelopen jaren nog niet gegarandeerd. Hoewel Roemenië zich heeft aangemeld als kandidaat-lid voor de Europese Unie krijg ik de indruk dat men in dat land meer opkijkt naar Amerika en Turkije. Het gaat er zo slecht dat het aanvankelijke enthousiasme in het buurland Moldavië om terug te keren in Roemenië totaal is verdwenen. Overheidstaken zijn verwaarloosd, maar er is wel ruimte geschapen voor een wild-west economie. In de ijver om op een goedkope manier delfstoffen te winnen, worden buitenlandse avonturiers ingehuurd die gevaarlijke chemische middelen gebruiken die bodem, grondwater en rivierwater ernstig kunnen verontreinigen. In het buurland Hongarije dat al eerder werd getroffen door giftig rivierwater uit Roemenië, wordt met angst uitgekeken naar het goudwinningsproject in Rosia Montana in de Roemeense provincie Alba, waar cyanide zal worden gebruikt. Roemenië heeft bovendien een verdrag gesloten met de Verenigde Staten om het Internationaal Strafhof in Den Haag tegen te werken. Roemenië is de etalage van het "nieuwe Europa" van de Amerikaanse minister van Defensie Rumsfeld.</p>
      <p sl="nl">Van alle landen die tot nu toe zijn toegelaten, scoort Roemenië het slechtst. Dat zou op zich een reden kunnen zijn om het lidmaatschap van Roemenië op dit moment af te wijzen. Mijn fractie verdedigt echter het recht op een snelle toetreding van Europese landen met een lage levensstandaard mits ze snel gaan voldoen aan eisen van mensenrechten, democratie en milieu. Toelating zonder meer van Roemenië bemoeilijkt de druk op Turkije om eerst een fatsoenlijk democratisch land te worden, voordat het wordt toegelaten tot de Europese Unie. Bovendien neemt het ieder serieus argument weg om de onderhandelingen met de voormalige Joegoslavische republieken Kroatië en Macedonië, die de afgelopen jaren de hoop hadden dat ze tegelijk met Roemenië zouden kunnen toetreden, nog verder te vertragen. We weten niet hoe Roemenië zich onder een nieuwe regering de komende tijd zal ontwikkelen en of een oplossing voor de bestaande problemen in zicht komt. Daarom is het terecht dat als drukmiddel de mogelijkheid van uitstel blijft bestaan. Dat moet niet alleen het recht zijn van de Raad maar ook van dit Parlement.</p>
    </intervention>
    <intervention id="2-185" speaker_id="4507" name="Belder" is_mep="True" mode="spoken">
      <p sl="nl">namens de IND/DEM-Fractie. - Dank u wel, mijnheer de Voorzitter, het verslag van collega Moscovici over het verzoek van Roemenië tot toetreding tot de Europese Unie munt uit door de helderheid en eerlijkheid. Resultaten én tekortkomingen in deze cruciale fase van Boekarests lange en moeilijke weg naar Brussel komen beide aan bod. Met name in paragraaf 6 onderstreept de rapporteur de nog uitstaande Europese verplichtingen van de Roemeense regering. Niet voor niets prijken justitiële en bestuurlijke hervormingen alsmede bestrijding van corruptie daarbij bovenaan. Aan de integriteit en inzet van de nieuwe Roemeense minister van Justitie, mevrouw Monica Macovei, hoeven wij in elk geval niet te twijfelen, zo verzekerde mij gisteren een welingelichte zegsman. Zij ontmoet evenwel veel tegenstand, tot in haar ministerie toe. Commissie, een openlijke steunbetuiging aan haar adres zou ik toejuichen. Zo'n positief signaal kan zelfs dubbel werken en wordt zowel binnen als buiten het land opgepakt. Ik ondersteun daarbij dus ook wat collega Lagendijk erover zei. Daarnaast zou de Commissie de Roemeense regering kunnen aansporen tot een nieuwe anti-corruptiecampagne in navolging van die van "Geef geen smeergeld!". Per slot van rekening gaat dit kwaad de hele samenleving aan.</p>
      <p sl="nl">Mijnheer de Voorzitter, ik hoop van harte hoop dat het verslag-Moscovici bijdraagt tot een verantwoorde toetreding van Roemenië tot de Europese Unie op, deo volente , 1 januari 2007. Dezelfde wens spreek ik trouwens ook uit ten aanzien van het voortreffelijke rapport van collega Van Orden over Bulgarije.</p>
    </intervention>
    <intervention id="2-186" speaker_id="28617" name="Vaidere" is_mep="True" mode="spoken">
      <p sl="lv">namens de UEN-Fractie. - Mijnheer de Voorzitter, dames en heren, voor Bulgarije en Roemenië is het belangrijk dat ze in staat zijn de met het lidmaatschap van de Europese Unie samenhangende verplichtingen te vervullen. Dat is ook belangrijk voor de Europese Unie; we moeten er immers zeker van zijn dat de uitbreiding voor de Unie zelf geen risico’s inhoudt.</p>
      <p sl="lv">Gelet op de situatie in Trans-Dnjestrië en in de Balkanlanden, met name wat betreft kwesties als mensenhandel en -smokkel, is het van belang dat de controles aan de buitengrenzen volledig voldoen aan de normen van de Europese Unie. Daarom heb ik voorgesteld in de resolutie van het Europees Parlement een passage op te nemen waarin de Roemeense en de Bulgaarse regering opgeroepen worden bijzondere aandacht te besteden aan de beveiliging van de toekomstige buitengrenzen. De Commissie buitenlandse zaken heeft dit voorstel gesteund.</p>
      <p sl="lv">Als vertegenwoordiger van Letland weet ik maar al te goed hoe ontzettend veel werk kandidaat-lidstaten moeten verrichten, en welke belangrijke beslissingen ze moeten nemen, met name in de laatste jaren voor de toetreding tot de Europese Unie. Roemenië en Bulgarije hebben op grote schaal hervormingen doorgevoerd met het oog op het lidmaatschap van de Unie, en het is mijns inziens zaak het tempo waarmee dat proces in gang is gezet, vast te houden en verder te gaan met de hervormingen, met speciale aandacht voor het terrein van binnenlandse zaken, verbetering van het rechtsstelsel, eerbiediging van de mensenrechten en met name - hierop wil ik speciaal de nadruk leggen - bestrijding van corruptie en waarborging van veilige buitengrenzen voor de Europese Unie. De hervormingen in Roemenië en Bulgarije zullen niet alleen een positief effect hebben op het welzijn van de burgers in die landen, maar ook een impuls betekenen voor de ontwikkeling in de Westelijke Balkan. Ik zou in het bijzonder de aandacht willen vestigen op de situatie in buurland Moldavië. De toetreding van Bulgarije en Roemenië tot de EU zou ertoe kunnen leiden dat daar aan de waarden van vrede, stabiliteit en welvaart in de nabije toekomst concreet invulling gegeven kan worden. Wat Bulgarije en Roemenië zelf betreft, denk ik dat we de nabije toekomst op constructieve wijze moeten benaderen. Als er zaken zijn die nog niet naar behoren geregeld zijn, moeten we alle steun bieden die nodig is om ervoor te zorgen dat deze landen vanaf de eerste dag van hun lidmaatschap kunnen voldoen aan alle juridische vereisten. Politieke steun van het Europees Parlement voor Roemenië en Bulgarije zal voor deze landen fungeren als politiek kapitaal en ze sterken in hun streven naar actieve voortzetting van de hervormingen.</p>
    </intervention>
    <intervention id="2-187" speaker_id="28427" name="Battilocchio" is_mep="True" mode="spoken">
      <p sl="it">Mijnheer de Voorzitter, geachte collega’s, ik spreek namens de nieuwe Italiaanse Socialistische Partij en eveneens als lid van de delegatie in de Gemengde Parlementaire Commissie EU-Roemenië. Wij moeten herhalen wat dit Parlement reeds eerder heeft gevraagd, en resoluut erop aandringen dat de regering van Boekarest de problemen oplost in verband met de opschorting van internationale adoptie van Roemeense kinderen. Deze kinderen wachten al zolang, al veel te lang, op een omhelzing van hun nieuwe familie. Ondanks alle beloftes en uitingen van goede wil is tot nu toe niets concreets ondernomen. De tijd verstrijkt zonder dat de bevoegde autoriteiten officiële besluiten nemen.</p>
      <p sl="it">De kinderen in kwestie hebben vaak afgrijselijke dingen meegemaakt. Zij zijn ondergebracht in bouwvallige en compleet verouderde overheidsinrichtingen, die ik met eigen ogen heb mogen aanschouwen, en zijn daar verstoken van elke menselijke genegenheid en warmte. Laten wij niet toestaan dat hun de zoveelste klap wordt toegediend!</p>
      <p sl="it">De ontmoeting met de nieuwe families heeft in de ogen van deze minderjarigen een licht ontstoken, de hoop ontbrand op een ander leven en een betere toekomst. Laten wij alles in het werk stellen om ervoor te zorgen dat deze hoop geen desillusie wordt. Laten wij ervoor zorgen dat deze kinderen het recht op een zorgeloze en gelukkige jeugd niet geheel wordt ontzegd.</p>
    </intervention>
    <intervention id="2-188" speaker_id="2002" name="Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, na de rapporteurs, de heren Moscovici en Van Orden te hebben gelukwenst, wil ik graag zeggen dat het debat dat wij hier vanmiddag voeren nog belangrijker is dan de toetreding van Roemenië en Bulgarije.</p>
      <p sl="es">De verklaring die de Commissie en de Raad hebben afgelegd, betekent een aanzienlijke versterking van de bevoegdheden van dit Parlement en breidt de geldigheid daarvan uit tot over de strikte grenzen van de instemmingsprocedure. Deze verklaring schept een zeer belangrijk precedent dat wij in de toekomst niet kunnen of mogen negeren.</p>
      <p sl="es">Het is duidelijk dat de politieke en budgettaire prerogatieven van dit Parlement moeten worden behouden, en ik denk, mijnheer de Voorzitter, dat dit Parlement niet huiverig mag zijn als het erom gaat de naleving van de toezeggingen die hier vanochtend zijn gedaan te eisen, zo dat niet zou gebeuren. Ik begrijp echter dat er op dit moment geen redenen zijn om twijfel of argwaan hieromtrent te koesteren.</p>
      <p sl="es">Ik wil hier niet alleen zeggen dat de prerogatieven van het Parlement behouden moeten blijven, mijnheer de Voorzitter, maar ook dat Roemenië en Bulgarije niet de dupe mogen worden van de begrotings- of beleidsonenigheid tussen de verschillende instellingen die op dit moment de Europese Unie vormen. Mijnheer de Voorzitter, daarom moet dit Parlement morgen naar mijn mening, met de afgesproken voorbehouden, die mij meer dan voldoende lijken, instemmen met de aanbevelingen van de rapporteurs, waarbij de door de commissie buitenlandse zaken afgesproken voorwaarden als leidraad moeten dienen, zodat het toetredingsverdrag zoals voorzien kan worden ondertekend op 26 april.</p>
      <p sl="es">Mijnheer de Voorzitter, krachtens de verklaringen die hier vandaag zijn gedaan blijven de bevoegdheden van het Europees Parlement intact, zodat het indien nodig de rol kan spelen die het toekomt. Intussen wil ik benadrukken dat wij morgen, zij het met de nodige voorbehouden, moeten instemmen met de aanbevelingen en verslagen die hier vandaag zijn gepresenteerd.</p>
    </intervention>
    <intervention id="2-189" speaker_id="28637" name="Dobolyi" is_mep="True" mode="spoken">
      <p sl="hu">Mijnheer de Voorzitter, we hebben bijna het eindpunt bereikt van een proces dat voor Bulgarije zeer lang geduurd heeft. Bulgarije is reeds lang geleden de weg naar aansluiting bij de uitgebreide EU-familie ingeslagen en heeft daarvan een prioriteit gemaakt, waarvoor verschillende regeringen zich met steun van de bevolking hebben ingezet. Het is nu aan ons om te beslissen over de voortzetting van het proces voor de hereniging van Europa, dat het Europees Parlement twee jaar geleden hier, in deze zaal, in gang heeft gezet met de tien recentelijk toegetreden lidstaten.</p>
      <p sl="hu">Met deze nieuwe uitbreiding kunnen we ook Roemenië en Bulgarije laten delen in de stabiliteit, de vrede en de welvaart. Zo kunnen we de Europese waarden van democratie, pluralisme en rechtsstaat verder verspreiden. Zoals de heer Van Orden in zijn evenwichtige verslag heeft aangegeven, moet Bulgarije nog het nodige werk verrichten om zijn verplichtingen na te komen. Net als commissaris Rehn, de heer Wiersma en andere collega’s vind ik het een zeer goede zaak dat het Parlement ook in de toekomst betrokken blijft bij het toezicht op de voorbereidingen. Ik zou onze Bulgaarse vrienden dan ook willen oproepen verder te gaan met het voortreffelijke werk waarmee ze een groot aantal jaren geleden al begonnen zijn, zodat we deze periode op 1 januari 2007 kunnen afsluiten.</p>
      <p sl="hu">Namens de PSE-Fractie zou ik willen zeggen dat wij het Bulgaarse volk graag opgenomen willen zien in de familie waartoe het eigenlijk altijd behoord heeft, aangezien het onze geschiedenis, onze cultuur en onze waarden deelt. Daarmee maken we een einde aan een scheiding die, net zoals in het geval van Roemenië, kunstmatig tot stand is gekomen. Verder wil ik graag van deze gelegenheid gebruikmaken om als Hongaars afgevaardigde enkele woorden te wijden aan Roemenië. Deze uitbreiding zal mijns inziens een oplossing bieden voor de twee miljoen Hongaarse burgers die in Roemenië wonen. Zo zullen we vanaf 2007 samen kunnen leven in een gemeenschappelijk Europa zonder grenzen.</p>
    </intervention>
    <intervention id="2-190" speaker_id="1946" name="Neyts-Uyttebroeck" is_mep="True" mode="spoken">
      <p sl="nl">Mijnheer de Voorzitter, commissaris, collega's, ik zou willen beginnen met hulde te brengen aan de rapporteurs Van Orden en Moscovici, maar ook aan diegenen onder onze collega's die in de voorbije jaren de inspanningen, zowel van Bulgarije als van Roemenië, hebben begeleid. Ik denk dan in het bijzonder aan mijn collega Baroness Nicholson die dat met onverdroten inzet voor Roemenië heeft gedaan.</p>
      <p sl="nl">Mijn fractie zal in overgrote meerderheid instemmen met het toetredingsverdrag met Roemenië en daarover zal ik in het bijzonder spreken. Er leven weliswaar nog vragen over de paraatheid op het vlak van justitie, bestrijding van corruptie en bewaking van de buitengrenzen, maar we waarderen de grote inspanningen die de huidige regering zich getroost om de achterstand weg te werken. Die inspanningen ondersteunen wij ten volle. Ook wil ik onze waardering uitspreken voor de verzekering die we van Commissie en Raad kregen dat het Parlement betrokken zal blijven bij de follow up van de vorderingen die nog moeten worden gemaakt. In de afgelopen hebben overigens Parlement, Commissie en Raad, in de personen van ofwel hun schaduwrapporteurs ofwel hun coördinatoren, voorbeeldig samengewerkt om onze grootste twijfels weg te nemen. Zoals u weet, golden deze twijfels vooral de bijzonder lange periode van 20 maanden die zal verlopen tussen de ondertekening op 25 april aanstaande en de eigenlijke toetreding op 1 januari 2007.</p>
      <p sl="nl">Nu wij de waarborg hebben gekregen dat wij als instelling ook bij de eventuele activering van de vrijwaringsclausule zullen worden betrokken, herhalen wij onze volle steun aan Roemenië. Het land heeft nu alle middelen in handen om ervoor te zorgen dat die clausule niet moet worden ingeroepen. Dat is zeker voor mij een heel dierbare wens. Onze steun en onze sympathie vergezellen het land in elk geval.</p>
    </intervention>
    <intervention id="2-191" speaker_id="28239" name="Horáček" is_mep="True" mode="spoken">
      <p sl="de">Mijnheer de Voorzitter, mijnheer de commissaris, wij steunen de toetreding van Bulgarije tot de EU omdat het lidmaatschap van dat land van grote politieke betekenis is. De hervormingsinspanningen mogen evenwel niet in intensiteit afnemen. Wij zullen het verslag van de heer Van Orden in deze vorm echter niet steunen, omdat er nog het een en ander aan ontbreekt. Soms is het ook te zwak geformuleerd. De Bulgaarse autoriteiten dienen een helder actieplan op te stellen en uit te voeren voor de bestrijding van mensenhandel. De omstandigheden voor patiënten in psychiatrische inrichtingen dienen verbeterd te worden. Er dient ook meer nadruk te worden gelegd op de integratie van minderheden, met name van de Roma. De democratische rechten en de meningsvrijheid dienen gewaarborgd te worden. Dat geldt ook voor de beginselen van het Verdrag van Århus en voor de toegang tot informatie. Wat dat betreft zijn wij gechoqueerd door de bedreigingen van vertegenwoordigers van milieu-ngo’s en belangengroeperingen. Overigens zal mijn collega Rebecca Harms straks nog nader ingaan op de milieuproblematiek en de kerncentrales.</p>
      <p sl="de">De in grote verscheidenheid voorkomende corruptie dient daadkrachtig aangepakt te worden. Daarnaast moet alles in het werk worden gesteld om het lot te achterhalen van de veertien vermiste Bulgaarse zeelieden van het schip Hera dat in februari 2004 in de Zwarte Zee is gezonken.</p>
    </intervention>
    <intervention id="2-192" speaker_id="28330" name="Remek" is_mep="True" mode="spoken">
      <p sl="cs">Als burger van een nieuwe lidstaat, dat wil zeggen van een van de landen die reeds de kans hebben gekregen zich aan te sluiten bij de Gemeenschap, zou ik mijn steun willen uitspreken voor de komende toetreding van Bulgarije en Roemenië, overeenkomstig de aanbevelingen van onze rapporteurs. Ik denk dat zowel Bulgarije als Roemenië dezelfde kansen moet krijgen als wij, als hun burgers tenminste besluiten op het aanbod in te gaan. Uiteraard moeten deze landen aan de noodzakelijke vereisten voldoen, maar wanneer dat het geval is, moeten ze de kans krijgen aan te tonen dat zij iets kunnen bijdragen aan de Unie, zeker gezien het feit dat er de laatste tijd in toenemende mate gesproken wordt over mogelijke toetreding tot de EU van landen die heel wat verder weg liggen van wat we strikt genomen onder Europa verstaan. Het perspectief op het EU-lidmaatschap is een belangrijke drijfveer voor verandering. Dat blijkt wel uit de situatie in Bulgarije en Roemenië, waar steeds harder gewerkt wordt om vorderingen te maken. Nog belangrijker is dat Bulgarije en Roemenië deel uitmaken van de Balkan. Dat moeten we niet vergeten. Ik denk dat de kans op vrede in deze regio met deze twee landen in de EU aanzienlijk groter is dan wanneer ze buiten de EU blijven.</p>
    </intervention>
    <intervention id="2-193" speaker_id="28341" name="Piotrowski" is_mep="True" mode="spoken">
      <p sl="pl">Mijnheer de Voorzitter, dames en heren, tijdens de laatste vergadering van de Commissie buitenlandse zaken in Brussel heeft een grote meerderheid van de leden ingestemd met de verzoeken van Bulgarije en Roemenië om toetreding tot de Europese Unie. Ook de leden van de Commissie buitenlandse zaken van de Fractie Onafhankelijkheid/Democratie hebben voor gestemd. Wij willen de inspanningen van deze twee Europese landen tot integratie met de rest van het continent immers niet blokkeren. Wij stellen vast dat Bulgarije en Roemenië enorme vooruitgang hebben geboekt bij de politieke en economische hervormingen. Wel beschouwen wij het als onze plicht om de burgers van deze beide landen te waarschuwen voor overdreven optimisme.</p>
      <p sl="pl">In de officiële documenten van de Europese Commissie staat weliswaar dat ”een van de doelstellingen van de Europese Unie is de versterking van de solidariteit tussen haar volken, met inachtneming van hun geschiedenis, cultuur en tradities", maar de waarheid is een andere. De solidariteit is geen prioriteit meer van de Europese Unie. Wat telt is een bizarre vorm van concurrentie die is omschreven in de meest recente versie van de strategie van Lissabon. De voor de nieuwe lidstaten van de Europese Unie bestemde middelen zijn ontoereikend. Het beleid veroorzaakt daarmee een vergroting van de verschillen tussen de regio’s en de lidstaten. Er bestaat een reëel gevaar dat Bulgarije en Roemenië in de praktijk geen steun zullen ontvangen voor hun ontwikkeling, maar met hun bijdragen de bureaucratische structuren van de Europese Unie in stand zullen houden.</p>
    </intervention>
    <intervention id="2-194" speaker_id="24087" name="Libicki" is_mep="True" mode="spoken">
      <p sl="pl">Mijnheer de Voorzitter, dames en heren, helaas moet ik vaststellen dat het debat van vandaag vooral een debat van boekhouders en bureaucraten is. Des te meer verheugt het mij dat de vertegenwoordiger van de Raad, de heer Schmit, de aandacht heeft gevestigd op iets dat vanzelfsprekend zou moeten zijn, namelijk een groots historisch moment, vooral voor Bulgarije en Roemenië. Met de toetreding van deze beide landen komt er een definitief einde aan de deling van Jalta, een deling die tegen de cultuur, tegen de traditie en tegen de Europese rechtvaardigheid indruiste. Wij nemen twee landen met een Europese culturele traditie op in de Europese Unie. Toen zij ruim honderd jaar geleden onafhankelijk werden, ondernamen zij enorme inspanningen om hun bestaan als staten te consolideren en om deel uit te maken van de West-Europese cultuur. Wie kent vandaag de dag niet de namen van Brankuzi, Eliade of Maria Silva, het pseudoniem van de bekende schrijfster waar negentig jaar geleden de Roemeense koningin achter schuilging?</p>
      <p sl="pl">Dames en heren, Bulgarije, dat zich bij het bereiken van de onafhankelijkheid bevrijdde van de Ottomaanse overheersing, bood de West-Europese dynastie Sachsen-Coburg-Gotha de troon aan. Een vertegenwoordiger van deze dynastie, de huidige premier van Bulgarije, voert het land met succes de Europese Unie binnen. Laten wij deze landen opnemen en ons verheugen over het feit dat zij zich voegen bij de familie van Europese volkeren.</p>
    </intervention>
    <intervention id="2-195" speaker_id="4238" name="Martin, Hans-Peter" is_mep="True" mode="spoken">
      <p sl="de">Mijnheer de Voorzitter, het is nog niet eens een jaar geleden dat in het kader van de Europese verkiezingen in Oostenrijk de beide lijsttrekkers van de grote partijen, de heer Swoboda en mevrouw Stenzel, het volgende antwoord gaven op de vraag van bezorgde burgers, in verband met de uitbreiding met tien landen die toen speelde, over hoe het verder zou gaan met de nieuwe toetredingskandidaten: “dat is niet actueel”.</p>
      <p sl="de">In welke mate kiezers door deze uitspraak op het verkeerde been gezet werden, blijkt uit de voorliggende verslagen, voor zover het al niet duidelijk was. Er wordt consequent gebruik gemaakt van struisvogelpolitiek. De argumenten om een voortijdige volgende uitbreiding te voorkomen, worden namelijk steeds talrijker: corruptie, bestuurlijke problemen, het verhaal van de Grondwet van de EU dat nog steeds niet af is. Wij verkeren zelf niet in de positie om deze stap te zetten.</p>
      <p sl="de">Het besluit dat hier morgen genomen zou moeten worden, is onverantwoord als wij een goed functionerend en waarlijk democratisch Europa willen. Uiteindelijk zal dit besluit zich zelfs tegen die landen keren die nu op de deur van de Europese Unie kloppen.</p>
    </intervention>
    <intervention id="2-196" speaker_id="1917" name="Ferber" is_mep="True" mode="spoken">
      <p sl="de">Mijnheer de Voorzitter, mijnheer de voorzitter van de Raad, ik ben blij dat u hier in ieder geval aanwezig bent, ook al luistert u niet. Mijnheer de commissaris, geachte collega’s, als Parlement moeten wij twee dingen toetsen. De eerste vraag is of onze rechten als afgevaardigden in het uitbreidingsproces gewaarborgd zijn. Als woordvoerder van mijn fractie in de Begrotingscommissie - die gisteravond overigens het verslag-Dührkop Dührkop unaniem heeft aangenomen - ben ik van mening dat er met de begrotingsrechten van het Europees Parlement in het kader van de uitbreiding geen rekening is gehouden.</p>
      <p sl="de">Als u zegt, mijnheer de commissaris: “I will consider a request of the European Parliament ”, is dat voor mij ook geen bindende uitspraak waar wij juridisch iets aan hebben. Die uitspraak biedt geen garanties. Wanneer ik onze interne zaken analyseer, moet ik constateren dat er geen rekening wordt gehouden met de rechten van het Parlement op de wijze zoals dat eigenlijk zou moeten.</p>
      <p sl="de">In de tweede plaats moeten wij toetsen of Bulgarije en Roemenië aan de toetredingscriteria voldoen. Als wij daar morgen tijdens de verplichte, in het Verdrag vastgelegde stemming geen uitspraak over doen, wanneer dan wel? Moet ik dan nogmaals erop wijzen wat dit Parlement ieder jaar weer met betrekking tot de voortgangsverslagen heeft geconstateerd, met name wat de situatie in Roemenië betreft? Ik zie nog steeds geen vooruitgang. Als ik probeer om tot eind 2006 vooruit te kijken, zie ik niet hoe het doel bereikt kan worden. Ik heb voorgesteld om pas na de presentatie van het volgende voortgangsverslag in de plenaire vergadering over de toetredingsverzoeken van Bulgarije en Roemenië te stemmen. Dat was helaas niet mogelijk.</p>
      <p sl="de">Daarom zeg ik heel duidelijk - en dat kan ik namens een hele reeks collega’s uit mijn land zeggen - dat wij, met name wat Roemenië betreft, op dit moment geen steun aan die toetreding kunnen geven.</p>
      <a text="(Applaus)"/>
    </intervention>
    <intervention id="2-197" speaker_id="2295" name="Swoboda" is_mep="True" mode="spoken">
      <p sl="de">Mijnheer de Voorzitter, geachte voorzitter van de Raad, geachte commissaris, ik wil allereerst de rapporteurs van harte bedanken voor hun zorgvuldige en volledige werk. Door hun openhartige karakter lijkt het alsof de verslagen misschien onnodig kritisch zijn. Het is echter een goede zaak dat wij duidelijk op de nog niet opgeloste kwesties wijzen.</p>
      <p sl="de">Ik wil echter ook de voorzitter van de Raad, de heer Schmit, en de commissaris, de heer Rehn, bedanken. Zij hebben hard gewerkt om aan de wensen en bezwaren van het Parlement tegemoet te komen. Ik weet dat u veel juridische hindernissen heeft moeten nemen. Uit wat u vandaag heeft gezegd, blijkt ook duidelijk - ondanks de principiële steun voor alles wat de heer Ferber over de rechten van het Parlement heeft gezegd - dat het voor de Raad en de Commissie waarschijnlijk onmogelijk zal zijn om het Parlement te negeren, indien dit in de herfst een duidelijk negatief standpunt zou innemen, juist omdat het Parlement de vertegenwoordiger van de Europese bevolking is. Dat is eigenlijk ook de enige reden voor veel collega’s geweest om met de toetreding in te stemmen.</p>
      <p sl="de">Er moet nog veel gebeuren. De situatie is echter anders dan de heer Lagendijk - overigens een collega voor wie ik veel respect heb - heeft geschetst. Vroeger was altijd alles zwart of rood, of in ieder geval slecht, en nu is alles goed. Ook de vorige regering heeft een en ander ondernomen - zij het niet genoeg, dat moet ik toegeven - en daarom koesteren wij ook hoge verwachtingen van deze regering als het erom gaat de inspanningen te intensiveren.</p>
      <p sl="de">Ik was vrijdag een week geleden in Roemenië en heb geconstateerd hoe serieus de regering en de verschillende parlementsleden werken aan de hervormingen. Daarnaast krijgen de inspanningen van Roemenië ook steun van de nieuwe ontwikkeling in Oekraïne, vooral in de strijd tegen de grensoverschrijdende criminaliteit. Het is namelijk de eerste keer dat Oekraïne positief reageert. Ik vraag de Raad en de Commissie dan ook om een oogje in het zeil te houden en na te gaan of Oekraïne Roemenië inderdaad steun biedt en helpt om de strijd tegen de internationale criminaliteit te winnen. Als daarnaast ook nog eens de strijd tegen de corruptie in eigen land wordt gewonnen, wordt zonder meer aan de voorwaarden voldaan. Ik zou de beide heren met nadruk willen verzoeken om deze kwestie serieus te nemen. Het Parlement neemt zijn toezeggingen uiterst serieus. Ik hoop dat u onze opvattingen ook uiterst serieus neemt.</p>
    </intervention>
    <intervention id="2-198" speaker_id="4440" name="Jensen" is_mep="True" mode="spoken">
      <p sl="da">Mijnheer de Voorzitter, ook wij van de ALDE-Fractie willen luid ons beklag doen over het gebrek aan respect voor het Parlement en over de schending van de begrotingsbevoegdheden van het Europees Parlement, die wij hier zien in verband met de onderhandelingen over het opnemen van Roemenië en Bulgarije in de EU. Het is helaas niet de eerste keer dat dat gebeurt. We hebben het immers vorig jaar ook al gezien in verband met de uitbreiding met de tien nieuwe landen. Ook daarbij trad de Raad volstrekt eenzijdig op door de raming van de kosten voor de uitbreiding op te nemen in de bijlage bij de toetredingsverdragen. Men zou denken dat de nasleep hiervan, en de daaropvolgende onderhandelingen tussen het Parlement en de Raad, zich hadden vastgezet in het geheugen van de Raad. Er zijn echter aanwijzingen dat het geheugen van Raad tamelijk kort is.</p>
      <p sl="da">Is het echt zo moeilijk? We hadden immers alleen maar gevraagd dat de Raad - zoals afgesproken met het Luxemburgse voorzitterschap - zich zou scharen achter een gemeenschappelijke verklaring, waarin werd benadrukt dat de drie instellingen overeenstemming moeten bereiken over de financiële gevolgen van de toetreding van Roemenië en Bulgarije, zoals dat hoort. Maar nee, zo’n verklaring wil men niet ondertekenen. Dat onderstreept toch duidelijk dat men niet wil samenwerken. En dat vlak voordat we met elkaar in de pas moeten gaan lopen om een overeenkomst te bereiken over de financiële vooruitzichten voor de meerjarenbegrotingen na 2006. Juist op dit punt kan gebrek aan een gemeenschappelijke benadering consequenties hebben, namelijk als er geen overeenstemming wordt bereikt over de financiële vooruitzichten voordat de huidige ten einde lopen.</p>
      <p sl="da">Ik wil de commissaris graag bedanken voor zijn precisering van de stand van zaken rond de financiële vooruitzichten en voor zijn steun aan de presentatie van het parlementaire standpunt. Ook wil ik de heer Schmit bedanken voor zijn belofte dat hij nogmaals zal proberen te zorgen dat de Raad de gemeenschappelijke verklaring ondertekent. Ik wens hem daar veel succes mee.</p>
    </intervention>
    <intervention id="2-199" speaker_id="28233" name="Harms" is_mep="True" mode="spoken">
      <p sl="de">Mijnheer de Voorzitter, geachte dames en heren, ik wil nog een keer ingaan op de kwestie rondom Kozloduy. Mijn fractie verwacht dat de sluiting van de kerncentrale van Kozloduy conform de afspraken zal verlopen, zoals die in het overeengekomen protocol zijn vastgelegd. Wij hebben de indruk dat het verslag-Van Orden op dit punt meer duidelijkheid behoeft, aangezien de rapporteur dit wel heel vrijblijvend heeft geformuleerd. Ik ben verheugd over de steun van de collega’s Stenzel en Swoboda. Ik hoop dat dit betekent dat wij ook vanuit hun fracties op brede ondersteuning voor dit amendement mogen rekenen.</p>
      <p sl="de">Ik heb gisteren vernomen dat de Bulgaarse regering definitief tot de nieuwbouw van de kerncentrale in Belene heeft besloten. Ook op dat punt hebben wij een amendement ingediend. Bulgarije voert veel elektriciteit uit. Ik zie niet in waarom het noodzakelijk zou zijn om aan de ene kant de bouw van de kerncentrale in Belene voort te zetten, waardoor er risico’s in Bulgarije worden ingevoerd, terwijl aan de andere kant elektriciteit wordt uitgevoerd. Naar mijn idee is dat niet zinvol. Het is ook niet zinvol om hierin Europees geld te investeren. Mijn collega Horáček heeft erop gewezen dat activisten van de burgerbeweging die juist tegen Belene ageren, erg grote problemen ondervinden. Het is geen goed teken als Greenpeace International melding maakt van het feit dat tegenstanders van kerncentrales in Bulgarije bescherming nodig hebben doordat zij met dergelijke extreme vijandigheden worden geconfronteerd.</p>
    </intervention>
    <intervention id="2-200" speaker_id="28587" name="Karatzaferis" is_mep="True" mode="spoken">
      <p sl="el">Mijnheer de Voorzitter, is de vraag, die zich telkens weer bij elke toetreding van nieuwe landen stelt, alleen van kwantitatieve en economische aard? Met andere woorden, gaat het enkel om een probleem van kosten, tekorten, ontwikkeling en productie? Of gaat het ook niet om een cultureel probleem? En om een sociaal probleem? Het lijdt geen twijfel dat in Roemenië en Bulgarije geen sprake is van een Europees groeitempo, of een Europese sociale rechtvaardigheid. Deze landen hebben vijfenveertig jaar verloren, maar daaronder hebben wij onze handtekening gezet, toen wij ze namelijk doorverwezen naar de Sovjetunie. Naast de handtekening van Stalin staat die van Roosevelt en Churchill. Wij zijn hun dus vijfenveertig jaar schuldig. Zij hebben vijfenveertig jaar achterstand opgelopen in hun sociale, maar ook economische ontwikkeling. Daarom moeten wij hun zonder enig beklag dat teruggeven wat wij hun schuldig zijn. Wij moeten hun de hand reiken en ze opnemen in de Europese samenleving. Dat zijn wij de beschaving en de cultuur van Europa verschuldigd. Laten wij niet kijken naar de steriele cijfers! Steriele cijfers zijn voor technocraten. Met cijfers bouwt men geen staten, maar banken. Wij bouwen hier echter aan de Europese staat, aan de Europese idee. Laten wij dus vóór stemmen. Daar heeft het grote Europa behoefte aan; daar hebben de nieuwe ideeën waarmee wij dit Europa moeten uitrusten, behoefte aan.</p>
    </intervention>
    <intervention id="2-201" speaker_id="1945" name="Tatarella" is_mep="True" mode="spoken">
      <p sl="it">Mijnheer de Voorzitter, geachte collega’s, ik spreek namens de UEN-Fractie en de Italiaanse delegatie van Alleanza Nazionale . Wij zullen morgen voor de resolutie stemmen en juichen de ondertekening van het verdrag en de successievelijke toetreding van Bulgarije en Roemenië tot de Europese Unie toe.</p>
      <p sl="it">Sedert 1989 was het enige prioritaire doel van alle opeenvolgende Roemeense regeringen de toetreding van Roemenië tot de Europese Unie. De weg daartoe was moeilijk begaanbaar, vol kronkels, maar er zijn ongetwijfeld belangrijke vorderingen gemaakt. Vooral de afgelopen jaren heeft de regering van Boekarest reuzenstappen gezet. De Commissie heeft daar nota van genomen en stelde in haar verslag van 1997 vast dat het land, naast de vervulling van de politieke criteria, ook enorme hervormingsinspanningen had ondernomen: consolidering van de democratie, rechtsstaat en eerbiediging van de minderheden, maar vooral ook hervorming van het overheidsbestuur. Er zijn weliswaar nog problemen maar wij moeten vertrouwen hebben.</p>
    </intervention>
    <intervention id="2-202" speaker_id="28375" name="Masiel" is_mep="True" mode="spoken">
      <p sl="pl">Mijnheer de Voorzitter, Roemenië en Bulgarije zijn Europese landen. De Tweede Wereldoorlog had destijds een ongelukkig einde. De opneming van deze landen in de Europese Unie betekent dat de tragische orde van Jalta wordt beëindigd en de wens van velen, van onder meer paus Johannes Paulus II, in vervulling gaat. Of de uitbreiding nu plaatsvindt op 1 januari 2007 of later, vanuit economisch en sociaal oogpunt zullen deze landen ook over 40 jaar niet klaar zijn. Aangezien ons belangrijkste criterium echter de oprechte wil is om een gemeenschappelijk, rechtvaardig en op het christelijk erfgoed gegrondvest Europa te vormen, stel ik voor dat Roemenië en Bulgarije zich zonder uitstel op 1 januari 2007 bij ons voegen. Wij mogen hun Europees enthousiasme niet afremmen. Integendeel, dit enthousiasme moet worden aangegrepen om de laatste noodzakelijke hervormingen voor de toetreding door te voeren.</p>
    </intervention>
    <intervention id="2-203" speaker_id="2046" name="Podestà" is_mep="True" mode="spoken">
      <p sl="it">Mijnheer de Voorzitter, geachte collega’s, de delegatie van dit Parlement in de Gemengde Parlementaire Commissie EU-Roemenië is de afgelopen week naar Boekarest gereisd. Wij hebben daar ontmoetingen gehad met collega’s uit het parlement, met het nieuwe staatshoofd en de premier, en met een aantal ministers. Door de bank genomen hebben wij een positieve indruk gekregen. Evenmin van Roemeense kant werden pogingen gedaan om de bestaande moeilijkheden te verbergen, en mijns inziens is dat een absoluut positieve zaak, aangezien wij op die manier een oordeel kunnen vellen over de tot nu toe ondernomen inspanningen.</p>
      <p sl="it">Zojuist zei een collega dat deze landen geen vooruitgang hebben gemaakt. Dat is eenvoudigweg niet waar: Roemenië en Bulgarije hebben enorme vooruitgang gemaakt. Met name in Roemenië, waar zich na de verkiezingen van november jongstleden een regeringswissel heeft voorgedaan, kon dankzij de vooruitgang van met name de afgelopen maanden tegemoet worden gekomen aan de recente verzoeken van het Europees Parlement. Ik denk bijvoorbeeld aan de goedkeuring, in november jongstleden, van het verslag van commissaris Verheugen. Mijns inziens moet de Europese Unie consequent zijn. Het zou toch een rare bedoening zijn als wij de publieke opinie in Bulgarije en Roemenië zouden moeten uitleggen dat hun landen misschien gegijzeld worden door het onvermogen van de Raad en het Parlement om het noodzakelijke evenwicht te vinden op begrotingsgebied en bij de financiële vooruitzichten?</p>
      <p sl="it">Ik geloof oprecht dat wij de enorme inzet van deze landen niet uit het oog mogen verliezen. Er is geen sluippad: het bereiken van de voor de toetreding noodzakelijke standaards hangt enkel en alleen af van de capaciteiten van deze landen, maar wij mogen niet al bij voorbaat een oordeel vellen over het doel dat zij proberen te bereiken.</p>
    </intervention>
    <intervention id="2-204" speaker_id="1266" name="Hänsch" is_mep="True" mode="spoken">
      <p sl="de">Mijnheer de Voorzitter, mijnheer de commissaris, mijnheer de voorzitter van de Raad, ik ben van meet af aan voorstander geweest van de toetreding van Bulgarije en Roemenië tot de Europese Unie. Dat ben ik vandaag nog steeds, en dat zal ook in de toekomst zo blijven. Ik ben verheugd over de vooruitgang die beide landen in de afgelopen jaren hebben geboekt.</p>
      <p sl="de">Wat wordt er vandaag echter van het Europees Parlement verlangd? Wij moeten onze steun geven aan toetredingsverdragen waarover de onderhandelingen nog niet helemaal voltooid zijn. Aan belangrijke elementen van de criteria van Kopenhagen is nog niet voldaan. Door te dreigen met vrijwaringsclausules en opschortingsmaatregelen hebben de Commissie en de Raad eigenlijk het politieke bankroet van de onderhandelingen aangetoond. In principe moeten wij dus met een toetreding instemmen die kunstmatig overeind wordt gehouden.</p>
      <p sl="de">Tegelijkertijd dringt de Raad echter aan op een overhaaste ondertekening van de toetredingsverdragen, en bruuskeert hij het Europees Parlement door voorbij te gaan aan onze begrotingsrechten. Wij willen niet dat Roemenië en Bulgarije daar de dupe van worden. Wij kunnen in ieder geval op basis van de briefwisseling tussen Commissievoorzitter Barroso en Parlementsvoorzitter Borrel onze instemming geven, zij het niet van harte.</p>
      <p sl="de">Mijnheer de voorzitter van de Raad, mijnheer de commissaris, u dient zich er echter wel van bewust te zijn dat uw kapitaal aan vertrouwen snel zal slinken als u, als Raad en Commissie, niet bereid en in staat bent om tijdens de komende toetredingsonderhandelingen de noodzakelijke eerlijkheid, verantwoordelijkheid en aandacht voor het algemeen belang aan de dag te leggen. Vertrouwt u niet op een continue lankmoedigheid van de kant van het Europees Parlement. U hoeft hier in november met name niet opnieuw met een tussenstand te verschijnen. Op de dag dat u uw verslag presenteert, dient u een duidelijk bevestigend antwoord te geven op de vraag of de beide landen klaar zijn voor de toetreding.</p>
      <p sl="de">De wind in het Europees Parlement die tot nu toe steeds in de richting van de toetreding heeft geblazen, kan altijd nog van richting veranderen!</p>
    </intervention>
    <intervention id="2-205" speaker_id="4522" name="Nicholson of Winterbourne" is_mep="True" mode="spoken">
      <p sl="en">Mijnheer de Voorzitter, in 1999 hebben de Raad, de Commissie en het Parlement Roemenië in Helsinki opdracht gegeven om drie belangrijke kwesties aan te pakken.</p>
      <p sl="en">Ik kan vandaag over één kwestie een gunstig verslag uitbrengen: de vooruitgang op het gebied van de rechten van het kind. Sinds 1999 heeft de Commissie zestig miljoen euro beschikbaar gesteld voor de tenuitvoerlegging van de rechten van het kind. De Commissie heeft samen met de Roemeense regering gezinszorg voor kinderen in nood opgezet, in de vorm van kinderdagverblijven, gezinsvervangende opvang, moeder-en-kind-eenheden en centra voor kinderen die speciale zorg behoeven.</p>
      <p sl="en">Jarenlang heeft de Commissie samen met de regering een grote bewustwordingscampagne gevoerd en uitgebreide opleidingsprogramma’s opgezet en toegepast voor deskundigen op het gebied van de tenuitvoerlegging van het Europees Verdrag tot bescherming van de Rechten van de Mens en het VN-Verdrag inzake de Rechten van het Kind en op het gebied van de buitengewoon strenge nieuwe Roemeense wetgeving.</p>
      <p sl="en">Daardoor is het aantal kinderen dat in tehuizen verblijft gedaald van 85.000 tot 35.000. De omstandigheden in de inrichtingen zijn drastisch gewijzigd, en thans wonen 15.000 kinderen in pleeggezinnen. Zo’n 30.000 kinderen zijn teruggebracht naar hun eigen gezin. Alleen vorig jaar al zijn 1.800 kinderen geadopteerd, en twee of drie jaar geleden zijn 25.000 kinderen, die speciale zorg behoeven, voor het eerst weer normaal naar school gegaan.</p>
      <p sl="en">De Commissie heeft hard gewerkt aan nieuwe wetgeving voor 6,5 miljoen kinderen in Roemenië. Die nieuwe wet loopt ver vooruit op andere wetten in de regio en zelfs op die van een aantal EU-lidstaten. Het is een zeer moderne wet die steun biedt aan het gezin, geweld tegen kinderen bestrijdt en de opneming van kinderen tussen nul en twee jaar in tehuizen verbiedt. In een aantal EU-lidstaten zitten duizenden kinderen in tehuizen, ook kinderen tussen nul en twee jaar.</p>
      <p sl="en">Wat betreft het contact tussen ouders en kinderen, is de nieuwe wet bijzonder streng en zeer modern. Om de vormgeving van deze nieuwe wetgeving te begeleiden heeft de Commissie een speciale groep ingesteld, die bestaat uit leden van Europese lidstaten en wordt geleid door een Belgische rechter.</p>
      <p sl="en">Tot besluit nog dit: Roemenië heeft nu een vooruitstrevender wetgeving en verdergaande hervormingen op het gebied van de rechten van het kind dan veel lidstaten, zoals enkele lidstaten in een vergadering op 8 april in Griekenland naar voren hebben gebracht. Ik feliciteer Roemenië daarmee. Dit is slecht één succes en zo zijn er vele. Roemenië heeft zijn plaats in de Europese Unie verdiend, en ik zal dan ook met alle genoegen vóór de toetreding stemmen.</p>
    </intervention>
    <intervention id="2-206" speaker_id="21817" name="Borghezio" is_mep="True" mode="spoken">
      <p sl="it">Mijnheer de Voorzitter, geachte collega’s, ik wens Roemenië - waar duizenden Padaanse bedrijven aanwezig zijn - het allerbeste, maar er zijn nog enkele delicate punten: illegale immigratie, mensenhandel en de reeds genoemde kwestie van de minderjarigen en de pleegkinderen.</p>
      <p sl="it">Wat Bulgarije betreft moeten wij nota nemen van een nieuw feit, van de onthullingen die gisteren verschenen in een belangrijke krant en afkomstig waren van de voormalig directeur van de Oost-Duitse geheime dienst, die eens en voor altijd de waarheid bevestigde: de aanslag op de paus werd georganiseerd, op gang gebracht en geleid door de Bulgaarse geheime dienst. Daarom moeten wij, mijnheer de commissaris, van deze fase gebruik maken en bij de Bulgaarse autoriteiten aandringen op de waarheid. Wij moeten hun vragen de archieven te openen. Zij moeten Europa eindelijk vertellen wat er gebeurd is, wie de hand van de in Bulgarije getrainde Ali Agca, wapende. Wij moeten vragen wat er gebeurd is, want er zijn nog handen die besmeurd zijn met het bloed van de aanslag. Dit is een zware verantwoordelijkheid van degenen die de scepter zwaaiden in die historische tijd, waaraan met de val van de muur van Berlijn gelukkig een einde is gekomen. Laten wij herinneren aan deze zware verantwoordelijkheden en laten wij ervoor zorgen dat de waarheid vast komt te staan. Wij mogen geen bladzijde omslaan zonder eerst duidelijkheid te verkrijgen en de historische waarheid vast te stellen.</p>
    </intervention>
    <intervention id="2-207" speaker_id="28255" name="Mölzer" is_mep="True" mode="spoken">
      <p sl="de">Mijnheer de Voorzitter, als Roemenië en Bulgarije over minder dan twee jaar tot de EU zouden toetreden, dan zou dat - zo willen in ieder geval de voorvechters van de toetreding ons doen geloven - tot meer stabilisatie op de Balkan leiden. Het staat buiten kijf dat Roemenië en Bulgarije onderdeel uitmaken van de Europese volksgemeenschap. Juist vanuit Oostenrijks perspectief is het een positieve ontwikkeling dat grote gebieden van een land dat tot de eerste wereldoorlog in de Oostenrijkse familie van volkeren was verankerd, deel gaan uitmaken van de Unie. Dat verandert echter niets aan het feit dat beide landen niet alleen in economisch en sociaal opzicht grote problemen hebben, die ondanks alle hervormingsinspanningen nog niet zijn opgelost, maar ook te kampen hebben met grote problemen wat de uitvoer van criminaliteit betreft, niet in de laatste plaats door de corruptie in die landen zelf. Als men zich daarnaast realiseert dat 30 procent van de Roemenen nog altijd op de armoedegrens leeft, moet gevreesd worden voor een enorme druk op de Europese arbeidsmarkt.</p>
      <p sl="de">Al deze problemen wijzen er naar ons idee op dat het waarschijnlijk nog te vroeg is voor een toetreding van Roemenië en Bulgarije. Roemenië en Bulgarije, Sofia en Boekarest, dienen eerst greep te krijgen op het bestrijden van de criminaliteit. Op die manier kunnen zij de toegang tot de Europese Unie verdienen.</p>
    </intervention>
    <intervention id="2-208" speaker_id="28150" name="Gál" is_mep="True" mode="spoken">
      <p sl="hu">Mijnheer de Voorzitter, ik zal morgen instemmen met de toetreding van Roemenië, als een land dat in staat is de Europese normen en praktijken na te leven en toe te passen. Ik wil dat echter niet doen zonder de aandacht te vestigen op de noodzaak de naleving van de aangegane verplichtingen nauwgezet te toetsen.</p>
      <p sl="hu">Roemenië heeft de afgelopen vijftien jaar een ingrijpend veranderingsproces ondergaan. In een korte periode is het veranderd van een achtergebleven land, dat letterlijk was ondergedompeld in de duisternis van een wrede dictatuur, in een lid van de NAVO en een kandidaat voor toetreding tot de EU. Laten we hopen dat de nieuwe regering er de komende maanden in slaagt de basis te leggen voor een bestel dat in het teken staat van de beginselen van de rechtsstaat.</p>
      <p sl="hu">Er zijn dus successen geboekt, maar anderzijds wordt de overgang belemmerd door een aantal onopgeloste kwesties. Als Hongaars lid van het Europees Parlement moet ik met name wijzen op de vele tijdelijke afwijkingen waarom Roemenië heeft verzocht op het gebied van milieubescherming. Een aantal van die afwijkingen heeft rechtstreekse gevolgen voor het milieu in Hongarije. Andere gevoelige, onopgeloste zaken betreffen het corruptievraagstuk, een onafhankelijke rechtspraak, de teruggave van eigendommen van kerkgenootschappen, de kwestie van de Hongaarse staatsuniversiteit, de culturele rechten van de Csango-minderheid, de initiatieven van de Hongaarse gemeenschap en de Székely-regio voor het verkrijgen van autonomie, en de bepalingen in de kieswet - bepalingen die ook door internationale organisaties bekritiseerd worden – waarmee organisaties van minderheden gediscrimineerd worden.</p>
      <p sl="hu">Wij hopen dat er de komende maanden ook op deze terreinen vooruitgang te zien zal zijn. Dit is een historisch moment voor de burgers van Roemenië - en wat voor mij persoonlijk bijzonder belangrijk is - voor de Hongaarse minderheid in Transsylvanië. Ik denk dat de toetreding de anderhalf miljoen leden tellende Hongaarse gemeenschap meer mogelijkheden zal bieden om haar toekomst vorm te geven, en de kansen op zelfbestuur, autonomie en onafhankelijkheid voor deze etnische Hongaren zal vergroten. Door in te stemmen met de ondertekening van het toetredingsverdrag geven we Roemenië een kans. Daarom is het in mijn ogen van groot belang dat we in de periode tussen de ondertekening van het toetredingsverdrag en de feitelijke toetredingsdatum de ontwikkelingen nauwlettend blijven volgen. Het Europees Parlement moet bij dat proces betrokken worden, zodat eventuele twijfels, van wie dan ook, weggenomen kunnen worden voordat de toetreding feitelijk haar beslag krijgt.</p>
      <p sl="hu">Mijn werk in het Europees Parlement heeft me duidelijk gemaakt dat de vorm en de inrichting van het toekomstige Roemenië, inclusief de positie van de Hongaarse gemeenschap, in veel opzichten van ons afhangen. Laten we Roemenië gedecideerd tegemoet treden als we het land vragen verantwoording af te leggen, ook als dat niet naar de zin is van de delegatie van de aan de macht zijnde regering. Met problemen verdoezelen schieten we niets op; dat werkt alleen maar demoraliserend voor de bevolking van de lidstaten. Dat is met name van belang voor de burgers van Roemenië. Hun enige zorg zou moeten zijn dat ze uiteindelijk zelf beter worden van de toetreding. Dat is de kern van mijn stem vóór toetreding: die moet voor deze mensen een kans zijn.</p>
    </intervention>
    <intervention id="2-209" speaker_id="23707" name="Rouček" is_mep="True" mode="spoken">
      <p sl="cs">Het is inmiddels bijna een jaar geleden dat de historische uitbreiding van de Unie heeft plaatsgevonden, en dat tien nieuwe lidstaten tot de EU zijn toegetreden. Het is duidelijk dat deze uitbreiding over het geheel genomen positief heeft uitgepakt, en dat geldt niet alleen voor de lidstaten die een jaar geleden opgenomen zijn in de Unie, maar ook voor de oude lidstaten. Ik ben er eigenlijk wel zeker van dat de volgende uitbreidingsronde, met Roemenië en Bulgarije als nieuwkomers, een even groot succes zal zijn. Alleen al het vooruitzicht van EU-lidmaatschap is zowel voor Roemenië als voor Bulgarije voldoende stimulans geweest om het politieke bestel te wijzigen, hervormingen op het gebied van de mensenrechten en burgerlijke vrijheden door te voeren en te werken aan de opbouw van een krachtiger economie.</p>
      <p sl="cs">Er is uiteraard nog veel te doen: hoe en wat precies, dat hebben onze rapporteurs in hun verslagen op heldere, ondubbelzinnige en uiterst objectieve wijze aangegeven. Ik denk dat Roemenië en Bulgarije de komende maanden allebei net zo goed zullen presteren als ze tot nu toe hebben gedaan, en dat ze in 2007 inderdaad tot de Europese Unie zullen kunnen toetreden. Ik weet dat er verschil van mening bestaat over de verdeling van de bevoegdheden tussen de verschillende Europese instellingen, maar dat mag er niet toe leiden dat we ons hoofddoel uit het oog verliezen, en dat is de verdere uitbreiding van onze ruimte van democratie, vrijheid, stabiliteit en welvaart. De uitbreiding van deze ruimte naar het Zuidoosten is van groot belang als wij willen bereiken dat, in navolging van Hongarije en Tsjechië, ook Roemenië en Bulgarije straks een krachtig, positief voorbeeld kunnen worden voor landen als Servië, Montenegro en de Voormalige Joegoslavische Republiek Macedonië.</p>
    </intervention>
    <intervention id="2-210" speaker_id="28547" name="Varvitsiotis" is_mep="True" mode="spoken">
      <p sl="el">Mijnheer de Voorzitter, ik wil allereerst beide rapporteurs van harte gelukwensen met hun uitvoerige verslagen. De Europese Raad van december jongstleden heeft verklaard dat de onderhandelingen met beide landen zijn voltooid, en de Commissie buitenlandse zaken heeft hier heel duidelijk instemming mee betuigd. Wij hebben vandaag opnieuw geluisterd naar de standpunten van zowel de Raad als de commissaris, de heer Rehn. Iedereen heeft erop gewezen dat deze beide landen opmerkelijke vooruitgang hebben gemaakt bij hun inspanningen tot harmonisatie met het acquis communautair . Er zijn echter nog meer stappen nodig, met name op het gebied van de corruptiebestrijding, de rechtspraak en de bestrijding van de georganiseerde misdaad. Deze achterstand kan mijns inziens in de resterende tijd van meer dan anderhalf jaar nog worden ingehaald. Daar komt bij dat de Commissie, zoals commissaris Rehn al zei, de nog te maken vooruitgang op de voet zal blijven volgen. Ik wilde tevens wijzen op het grote belang van het amendement waarin staat dat het Europees Parlement volledig betrokken moet worden bij het toetredingsproces van beide landen en bij de besluitvorming over de eventuele toepassing van de vrijwaringsclausules. Daarmee wordt, zo u wilt, ook de controle door het Parlement verzekerd. De Griekse afgevaardigden van de PPE-DE-Fractie geven krachtige steun aan het toetredingsperspectief van Roemenië en Bulgarije, wel wetende dat daarmee de stabiliteit en de veiligheid in heel de Balkan worden versterkt. Wij zijn tevens van mening dat een negatieve stemmingsuitslag een verkeerde politieke boodschap zou zijn en de landen de moed zou ontnemen om snel alle noodzakelijke inspanningen te ondernemen.</p>
    </intervention>
    <intervention id="2-211" speaker_id="23808" name="Tabajdi" is_mep="True" mode="spoken">
      <p sl="hu">Mijnheer de Voorzitter, voor Hongarije is de toetreding van Roemenië een zaak van nationaal belang, aangezien de betrekkingen tussen beide landen van oudsher gekenmerkt worden door conflicten. De EU kan een kader bieden waarbinnen deze conflicten definitief opgelost kunnen worden, maar dat gaat niet vanzelf. De anderhalf miljoen etnische Hongaren die in Roemenië wonen hebben er groot belang bij dat Roemenië zo snel mogelijk lid wordt van de Unie. Meer dan 90 procent van de leden van deze gemeenschap steunt de toetreding. In het streven naar goed politiek nabuurschap is Hongarije bereid de Roemeense regering bijstand te verlenen, opdat het land in staat wordt gesteld volledig te voldoen aan de eisen die gedetailleerd in dit verslag staan beschreven. Dan kan worden voorkomen dat de toetreding van Roemenië tot de EU wordt uitgesteld en dat de vrijwaringsclausule ingeroepen moet worden.</p>
      <p sl="hu">Er moet nog het nodige gedaan worden, onder meer op belangrijke punten als de verwezenlijking van structuren voor lokaal zelfbestuur en de invoering van echte decentralisatie. Het Europees Parlement dient de Roemeense regering ertoe aan te sporen verder te werken aan de verbetering van de situatie van de Hongaarse minderheid en daartoe speciale maatregelen te treffen. Ook dient het te wijzen op het belang van subsidiariteit en lokaal zelfbestuur.</p>
      <p sl="hu">Zelfbestuur betekent autonomie, en er is een minderheid van anderhalf miljoen mensen die daar grote behoefte aan heeft. Als ik autonomie zeg, bedoel ik zowel autonomie op persoonlijk, individueel niveau voor alle Hongaren die verspreid over het land leven, als territoriale autonomie voor de gebieden waar veel Hongaren wonen. Ik zou hieraan willen toevoegen dat de regio’s in Roemenië mijns inziens gevormd zouden moeten worden op basis van taalkundige tradities. Dank u wel voor uw verslag, mijnheer Moscovici. Het is een zeer bemoedigende tekst voor de minderheden in Roemenië, die daar veel steun uit kunnen putten. Met het voorbehoud zoals ik dat hierboven ten aanzien van verschillende punten geformuleerd heb, geef ik van ganser harte mijn steun aan een spoedige toetreding van Roemenië.</p>
    </intervention>
    <intervention id="2-212" speaker_id="1429" name="Beazley" is_mep="True" mode="spoken">
      <p sl="en">Mijnheer de Voorzitter, ik heb ook deelgenomen aan het bezoek van de Gemengde Parlementaire Commissie EU-Roemenië aan Boekarest vorige week, en ik ben de Voorzitter van het Parlement en ook onze ondervoorzitter Podestà zeer dankbaar dat zij er, gezien de bijzondere omstandigheden, voor hebben gezorgd dat we deze week kunnen stemmen.</p>
      <p sl="en">Het belangrijkste punt dat ik mee terug wil nemen naar het Parlement betreft de indrukwekkend open houding waarvan de leden van de Roemeense regering - de president, de minister-president en de ministers - blijk hebben gegeven toen het erom ging de geërfde moeilijkheden te erkennen. Er werd niet geprobeerd de zaken te verdoezelen. Ze hebben echter in zeer korte tijd uitvoerige programma’s opgezet om deze problemen aan te pakken en daarvoor hebben ze ook een begroting opgesteld. Het was dus niet alleen maar een wensenlijstje, maar een zeer praktische benadering van de problemen.</p>
      <p sl="en">We weten allemaal om welke kwestie het gaat: corruptiebestrijding, onafhankelijkheid van de rechterlijke macht en milieubescherming. Het is heel duidelijk dat de Europese Unie Roemenië zal moeten steunen met naar binnen gerichte investeringen en samenwerking bij het herstel van het maatschappelijk middenveld. Als we de geschiedenisboeken erop nalezen en kijken naar de beelden van Boekarest aan het begin van de vorige eeuw, zien we hoe welvarend en gecultiveerd Roemenië als Europees land toen was. Ik ben ervan overtuigd dat Roemenië zich weer bij Europa zal voegen, en dat verdient het ook.</p>
      <p sl="en">Er is vooral bezorgdheid over de Hongaarse minderheid in Transsylvanië, die in het verleden slecht behandeld is, maar ik ben van mening dat we op dat vlak belangrijke garanties hebben gekregen.</p>
      <p sl="en">Daarom stem ik vóór. Het is van groot belang dat we de juiste boodschap afgeven, niet alleen aan de Roemeense autoriteiten maar ook aan het Roemeense volk. Hier houdt het verhaal natuurlijk niet op. Na de toetreding moeten we hieraan blijven werken. Ik dank echter onze Roemeense gastheren die ons in Boekarest hebben verwelkomd, en ik wijs er ook op dat de EU-ambassades - met andere woorden, de vertegenwoordigers van de lidstaten - nauw met de Commissie samenwerken om deze zeer moeilijke taak te volbrengen.</p>
    </intervention>
    <intervention id="2-213" speaker_id="4262" name="Leinen" is_mep="True" mode="spoken">
      <p sl="de">Mijnheer de Voorzitter, dit Parlement is altijd voorstander van de toetreding van Roemenië en Bulgarije geweest. Wij hebben ook herhaaldelijk bevestigd dat deze toetreding op 1 januari 2007 moet plaatsvinden, en daarom zouden wij zeer verheugd zijn als daartoe morgen besloten werd.</p>
      <p sl="de">Ik heb ook deelgenomen aan de bijeenkomst van de Gemengde Parlementaire Commissie EU-Roemenië en heb kunnen constateren welke vooruitgang dit land heeft geboekt bij de oplossing van de problemen die het Ceaucescu-regime heeft nagelaten. Het valt echter niet te ontkennen dat Roemenië tot het moment van toetreding nog veel huiswerk moet maken. De strijd tegen corruptie en een onafhankelijke rechtspraak worden in dat verband steeds weer genoemd. Ik ben blij dat de nieuwe regering deze doelstellingen wil verwezenlijken en dat er nationale actieplannen voor de periode tot 2007 zijn gepresenteerd. Door corruptie wordt de nationale economie en de bevolking bestolen. Dit kwaad dient uitgeroeid te worden uit de samenleving.</p>
      <p sl="de">Roemenië dient een goed functionerende rechtsstaat te worden. Ik dring eveneens aan op dat de grondwet wordt nageleefd, ook indien er problemen bestaan bij het invullen van hogere functies in de constitutionele organen. Ik wil er ook op wijzen dat Roemenië deel van de Europese familie uitmaakt en niet uit de pas loopt. Een as Washington-Londen-Boekarest is wellicht wat te hoog gegrepen, maar wij verheugen ons op de toetreding van dit land tot de EU. Naar mijn idee zal Roemenië op een effectieve en goede wijze met de EU samenwerken.</p>
    </intervention>
    <intervention id="2-214" speaker_id="28115" name="McGuinness" is_mep="True" mode="spoken">
      <p sl="en">Mijnheer de Voorzitter, ik juich de vooruitgang toe die Roemenië heeft geboekt op weg naar de toetreding tot de Europese Unie. In korte tijd is er veel bereikt, en ik feliciteer de Roemeense autoriteiten daarmee.</p>
      <p sl="en">We hebben vanmiddag horen spreken over de terreinen waar meer vooruitgang nodig is, en over onze oprechte bezorgdheid over de financiering van dit alles. Ondanks het zeer positieve verslag over de verbetering van de kinderzorg in Roemenië van barones Nicholson of Winterbourne is de manier waarop kinderen en jonge volwassenen in staatsinrichtingen worden verzorgd een probleem. Ik heb het over kinderen en jonge volwassenen met een handicap. Nog geen jaar geleden heeft Amnesty International een verontrustend rapport gepubliceerd over de tragische dood van een aantal patiënten in een psychiatrisch ziekenhuis in Roemenië. In het rapport werd aangegeven dat de dood van deze mensen vooral te wijten was aan ondervoeding en onderkoeling en dat deze gevallen geen uitzondering waren in de geestelijke gezondheidszorg in Roemenië.</p>
      <p sl="en">Ik weet dat de Europese Unie er in samenwerking met de Roemeense autoriteiten veel aan gedaan heeft om het aantal kinderen en jonge volwassenen in tehuizen terug te dringen. Amnesty International heeft er echter op gewezen dat er niet genoeg aandacht is voor de vele jonge volwassenen die ten onrechte van de gesloten staatsinrichtingen zijn overgebracht naar psychiatrische ziekenhuizen, om daar de rest van hun leven weg te kwijnen.</p>
      <p sl="en">Ik geef toe dat er veel is verbeterd in Roemenië. De Commissie heeft me onlangs op de hoogte gesteld van alles wat ze op dit gebied doet, maar er moet nog veel meer gebeuren. Het is eenvoudigweg onaanvaardbaar dat kinderen en jonge volwassenen in Roemenië in de verkeerde inrichting zitten opgesloten. Het is onaanvaardbaar dat dit in een EU-lidstaat gebeurt.</p>
      <p sl="en">Ik steun de toetreding van Roemenië tot de Europese Unie, maar ik vraag de Roemeense autoriteiten, de Commissie, dit Parlement en alle betrokken instanties dringend de mensen waar het echt om gaat, de stemlozen, niet te vergeten. Hun toestand moet nauwlettend worden gevolgd en verbeterd op de weg naar de toetreding en daarna.</p>
    </intervention>
    <intervention id="2-215" speaker_id="28361" name="Salinas García" is_mep="True" mode="spoken">
      <p sl="es">Mijnheer de Voorzitter, de commissie landbouw en plattelandsontwikkeling benadrukt het politieke en economische belang van de toetreding van zowel Roemenië als Bulgarije tot de Europese Unie. Wij moeten echter erkennen dat zich in de financiële vooruitzichten een probleem voordoet.</p>
      <p sl="es">Wij kunnen de toetredingsverdragen niet behandelen zonder rekening te houden met de financiële vooruitzichten, en nog minder zonder rekening te houden met het gemeenschappelijk landbouwbeleid. Wij dienen rekening te houden met de financiële kosten die de toepassing van het GLB in deze twee kandidaat-landen met zich meebrengt. In het geval van de landbouw nemen wij geen genoegen met het excuus dat de financiering voor deze landen wordt gerealiseerd uit de totaalbedragen die zijn afgesproken door de Raad. Dit akkoord had enkel betrekking op de bestedingen door de Unie van Vijfentwintig en omvatte enkel de tien nieuwe landen, met uitzondering van Roemenië en Bulgarije.</p>
      <p sl="es">Wij in dit Parlement willen dat de akkoorden van de Top van Brussel van oktober 2002 worden gerespecteerd, waarin werd verzekerd dat de geleidelijke opname van nieuwe landen zou plaats vinden in een stabiel financieel kader.</p>
      <p sl="es">Wij zijn het eens met de toetreding van deze twee nieuwe landen, maar daarvoor dient het voor de toetreding berekende bedrag wel omhoog te gaan, opdat binnen het GLB ruimte wordt gemaakt voor Roemenië en Bulgarije. Dit is de wens van het Parlement, die naar wij hopen zal worden ingewilligd door de Raad en de Commissie.</p>
    </intervention>
    <intervention id="2-216" speaker_id="28313" name="Itälä" is_mep="True" mode="spoken">
      <p sl="fi">Mijnheer de Voorzitter, Roemenië en Bulgarije moeten lid worden van de Europese Unie, maar hoe en wanneer gaat dit gebeuren? Allereerst had ik van de Raad meer bereidheid tot samenwerking op het gebied van de financiering verwacht. Wij hebben hier vandaag gehoord dat er nog erg veel onduidelijkheden bestaan en daarom zou het beter zijn nog eens na te denken over ons gemeenschappelijk standpunt.</p>
      <p sl="fi">Wij hebben vooral problemen met Roemenië. Het is de vraag of dit land aan alle criteria voldoet. Als niet van Roemenië wordt geëist dat het aan alle criteria voldoet, zoals tot nu toe van alle lidstaten werd geëist, wordt het een slecht voorbeeld voor toekomstige nieuwe lidstaten, zoals Turkije. Ik heb met genoegen het voorstel van commissaris Rehn gehoord om de vrijwaringsclausules toe te passen als onvoldoende aan de criteria wordt voldaan en als Roemenië niet genoeg vorderingen boekt. Ik steun dit standpunt van harte.</p>
      <p sl="fi">Het zou verstandiger zijn om eerst het volgende voortgangsverslag af te wachten en dan pas over deze zaken te stemmen, in plaats van morgen. Het gaat vooral om het vertrouwen van de burgers in de wijze waarop de instellingen zich aan de regels en de afspraken houden. Enige tijd geleden werd het Stabiliteits- en groeipact afgezwakt omdat dat in politiek opzicht goed uitkwam. Als nu de lidmaatschapscriteria worden afgezwakt, omdat dat in politiek opzicht goed uitkomt, kan men zich moeilijk voorstellen hoe de burgers vertrouwen moeten hebben in deze instellingen.</p>
    </intervention>
    <intervention id="2-217" speaker_id="28349" name="Riera Madurell" is_mep="True" mode="spoken">
      <p sl="es">Mijnheer de Voorzitter, de commissie industrie, onderzoek en energie steunt de verslagen waarover wij hier debatteren. Wij willen er echter wel op wijzen dat er in beide landen nog extra inspanningen nodig zijn op het gebied van onderzoek, energie, industriebeleid en telecommunicatie. Zij moeten hun industriebeleid herformuleren en de structurele struikelblokken op het gebied van de investeringen en de buitensporige bureaucratie opruimen. Daarnaast moeten zij een stabiel wetgevend klimaat scheppen opdat er een efficiënte strategie ten uitvoer kan worden gelegd ten behoeve van het midden- en kleinbedrijf, dat kan zorgen voor werkgelegenheid en technologische innovatie.</p>
      <p sl="es">Zij moeten ook blijven werken aan een veilig energiebeleid. Bulgarije heeft al maatregelen genomen om een hoog veiligheidsniveau te bereiken in de atoomcentrale van Kozloduy, en daar zijn wij blij mee. Er is echter een aanzienlijke reductie gepland van de energieproducerende capaciteiten, en daarom moeten er dringend nieuwe veilige energiebronnen worden aangeboord. Wij verzoeken de Commissie om deze kwestie op de voet te volgen en waar nodig hulp te bieden.</p>
      <p sl="es">Voor Roemenië zijn het opgeven van de weinig efficiënte warmtecentrales en het beheer van niet levensvatbare kolenmijnen de belangrijkste uitdagingen. Daarvoor zijn onmiddellijke maatregelen op sociaal gebied vereist, opdat het hoofd kan worden geboden aan de grote moeilijkheden die zich zullen voordoen op het gebied van de werkgelegenheid. Mijnheer de Voorzitter, zij kunnen bij dit alles rekenen op onze steun.</p>
    </intervention>
    <intervention id="2-218" speaker_id="28154" name="Christensen" is_mep="True" mode="spoken">
      <p sl="da">Mijnheer de Voorzitter, het heeft Roemenië veel moeite gekost om het juk van het sovjetimperium van zich af te werpen. Roemenië was een van de landen waar de overgang van de dictatuur naar de democratie het meest gewelddadig was. De weg van dit land naar lidmaatschap is daardoor moeilijker geweest. Daarom juist zijn de vorderingen van de Roemeense samenleving zo indrukwekkend, maar het werk is nog lang niet klaar. Roemenië heeft nog steeds te kampen met schendingen van de persvrijheid, met een slechte bescherming van de rechten van kinderen en met onderdrukking van de Roma-bevolking, terwijl er ook nog steeds problemen zijn met corruptie. Daarom ben ik tevreden met het actieplan tegen corruptie dat de Roemeense regering onlangs heeft bekendgemaakt. Hoewel Roemenië nog steeds met ernstige problemen tobt, is het belangrijk dat wij morgen het lidmaatschap van Roemenië goedkeuren, omdat dat bevorderlijk zal zijn voor de inspanningen van het Roemeense volk om te voldoen aan de voorwaarden voor de toetreding op 1 januari 2007.</p>
    </intervention>
    <intervention id="2-220" speaker_id="photo_generic" name="Schmit" is_mep="True" mode="spoken">
      <p sl="fr">fungerend voorzitter van de Raad. - Mijnheer de Voorzitter, ik zal het kort houden. Uw debat heeft zeer nuttige en interessante informatie opgeleverd. Ik meen uit al deze interventies te mogen opmaken dat het Parlement de toetreding van Bulgarije en Roemenië met een ruime meerderheid zal steunen.</p>
      <p sl="fr">Stelt u zich eens voor hoe deze landen er vandaag uit hadden uitgezien als ze niet hadden kunnen rekenen op toetreding. Zouden ze dan op dezelfde manier zijn geëvolueerd? Zou de democratie in de twee landen dezelfde vorderingen hebben gemaakt? De hervormingen in beide landen zijn enorm gestimuleerd door de mogelijkheid om toe te treden en volwaardig lid te worden van de Europese familie.</p>
      <p sl="fr">Zoals gezegd, moeten we vandaag voorkomen dat deze landen worden ontmoedigd. Daarom moet de weg naar toetreding nu concreet worden.</p>
      <p sl="fr">Er moet nog wel een en ander worden gedaan en verbeterd, bij voorbeeld in verband met het ernstige corruptieprobleem. We moeten de regeringen van beide landen de corruptie nog doeltreffender laten bestrijden. Dit geldt met name voor een van de beide landen. We moeten de regeringen aanmoedigen en zelfs dwingen om onafhankelijkere en efficiëntere rechtstelsels in te voeren.</p>
      <p sl="fr">Ik ben ervan overtuigd dat de Commissie niet langs de zijlijn zal blijven staan. Zij zal daarentegen doortastend optreden en de ontwikkelingen in deze landen blijven volgen. Zij zal hierbij niet de weg van de minste weerstand kiezen, zoals de commissaris terecht heeft opgemerkt.</p>
      <p sl="fr">Toch moeten we vandaag een belangrijk politiek signaal afgeven aan Bulgarije en Roemenië. Enerzijds moeten we een bepaald vertrouwen stellen in beide landen, anderzijds moeten we helder zijn over de te volgen weg en duidelijk maken dat de afspraken moeten worden nagekomen. De vrijwaringsclausules voor deze landen wijken dan ook licht af van de vrijwaringsclausules tijdens de vorige uitbreiding. Het gaat hierbij niet om stilistische verschillen, maar om concrete maatregelen die kunnen worden toegepast. Ik ben ervan overtuigd dat uw Parlement de ontwikkelingen in beide landen op de voet zal volgen. De kans dat de maatregelen doeltreffend worden toegepast neemt hierdoor alleen maar toe.</p>
      <p sl="fr">De bereidheid van de Raad om naar het Parlement te luisteren werd, met name door mijnheer Hänsch, in twijfel getrokken. Ik wil hier graag even op ingaan, want wat u hebt gezegd, is belangrijk. Het Parlement is tijdens alle uitbreidingsrondes een belangrijke bondgenoot geweest, en de Raad wil dit ook tijdens komende uitbreidingen zo houden. Iedereen is zich hier terdege van bewust. Als de Raad een besluit moet nemen over de eventuele toepassing van de vrijwaringsclausules, zal hij daarbij volledig rekening houden met het standpunt van het Parlement. Dit is geen loze belofte. Ik ben dan ook van mening dat u zich hierover minder zorgen hoeft te maken dan u doet.</p>
      <p sl="fr">De financiering heb ik al besproken. Het voorzitterschap betreurt één ding: dat er geen bevredigende oplossing is gevonden voor het vraagstuk van de gemeenschappelijke verklaring. Toch verzeker ik u nogmaals dat er niet wordt gemorreld aan de rechten van het Parlement. Zij maken immers deel uit van het Verdrag en worden bovendien beschermd door het Interinstitutionele Akkoord.</p>
    </intervention>
    <intervention id="2-221" speaker_id="photo_generic" name="Rehn" is_mep="True" mode="spoken" role="Commissie">
      <p sl="en">lid van de - Dank u voor dit serieuze en inhoudelijke debat. U hebt bezorgdheid naar voren gebracht en zich afgevraagd of beide landen wel in staat zijn om de corruptie te bestrijden en hun toezeggingen op het gebied van het milieu, de hervorming van de rechterlijke macht en de rechten van minderheden na te komen. Ik deel deze bezorgdheid, maar daarom juist is het zo belangrijk dat we de vaart erin houden en deze landen ertoe aanzetten zich volledig aan hun hervormingsagenda te houden.</p>
      <p sl="en">De Commissie zal de voortgang nauwlettend in de gaten houden en het Europees Parlement uitvoerig op de hoogte houden. Als de Commissie het nodig acht de toepassing van de vrijwaringsclausules aan te bevelen, zullen we - zoals ik in mijn openingstoespraak al zei - de standpunten van het Parlement serieus in overweging nemen, voordat we een dergelijke aanbeveling doen. Dit strookt geheel met de briefwisseling tussen voorzitter Barroso and Voorzitter Borrell.</p>
      <p sl="en">Ik wil graag enkele opmerkingen maken over de rechten van de minderheden. In het geval van Roemenië werd verwezen naar de Hongaarse minderheid. Er is sprake van positieve ontwikkelingen op dat gebied, zowel op regeringsniveau als op het niveau van de burgers. De Hongaren maken sinds 2004 deel uit van de regeringscoalitie en minister-president Tariceanu heeft Boedapest gekozen als eerste bestemming voor een buitenlands staatsbezoek. Sinds 2000 hebben de Hongaren bovendien belangrijke rechten verworven op het gebied van bestuur, onderwijs en rechtspraak. Zo is met name in de wet geregeld dat ze het recht hebben in de rechtbank hun moedertaal te spreken. Verder zijn de verkeersborden tweetaling in gebieden waar meer dan 20 procent van de bevolking Hongaars is, hetgeen het geval is in meer dan 1000 gemeenten.</p>
      <p sl="en">Er zijn voor de Hongaarse minderheid ook speciale voorzieningen op onderwijsgebied getroffen: de particuliere Hongaarse universiteit, Sapientia, heeft meer dan 1400 studenten. We verwelkomen deze positieve ontwikkeling en zullen de verbeteringen op dit gebied blijven volgen. Komend najaar zullen wij hierover rapporteren in ons allesomvattend toetsingsverslag.</p>
      <p sl="en">Ook de Roma zijn een kwestie waarbij het draait om de rechten van minderheden: zowel Bulgarije als Roemenië zijn begonnen uitvoering te geven aan de nationale strategie voor de verbetering van de situatie van de Roma, zoals vastgelegd in het PHARE-programma van de EU. Hoewel de resultaten nog beperkt zijn, is toch al aanzienlijke vooruitgang geboekt. Met name de verbeterde toegang tot het onderwijs en de lokale projecten voor de ontwikkeling van de gemeenschap kunnen als successen worden bestempeld.</p>
      <p sl="en">Onlangs is het decennium van de inclusie van de Roma in Sofia ingeluid. Daarbij zijn verschillende huidige en toekomstige lidstaten en potentiële kandidaat-lidstaten betrokken. De Commissie steunt dit belangrijke initiatief van harte. Bovendien volgen we de situatie rond de Csango-minderheid in Roemenië nauwlettend.</p>
      <p sl="en">Wat betreft de kerncentrale van Kozloduy herinner ik u eraan dat de noodzaak van een hoog niveau van nucleaire veiligheid een prioriteit van de gehele EU en haar lidstaten is. In dit verband is gewezen op de noodzaak kerninstallaties te sluiten in drie landen: Litouwen, de Slowaakse Republiek en Bulgarije. Het kaderakkoord dat met Bulgarije is gesloten, is duidelijk en bevat definitieve en ondubbelzinnige afspraken over de naleving van de toezeggingen over sluiting op de afgesproken data. De kwestie is geregeld. De kous is af. De data voor sluiting staan niet meer ter discussie.</p>
      <p sl="en">Tot besluit begrijp ik dat er brede steun is voor de ondertekening van het toetredingsverdrag met de twee landen, overeenkomstig de regeling die voorzitter Barroso in een brief aan Voorzitter Borrell beschrijft. Met andere woorden, het Europees Parlement wordt volledig bij de kwestie betrokken en de Commissie heeft zich vast voorgenomen de standpunten van het Europees Parlement in overweging te nemen.</p>
      <p sl="en">Ik zal zeggen hoe ik de rol van het Europees Parlement zie met betrekking tot de uitstelclausule. Ik noem het een ‘extended assent vote’, een uitgebreide instemming, die niet juridisch bindend is, omdat het Verdrag dat niet toestaat, maar die zeker als een zwaarwegende verklaring van het Europees Parlement wordt gezien. Hier zijn zowel kwantitatieve als kwalitatieve redenen voor. Op de eerste plaats moet u meer dan twintig maanden voordat de toetreding plaatsvindt, stemmen, wat uitzonderlijk is. In de tijd van de EU-10 was dit ongeveer twaalf maanden en na de uitbreiding in 1995 was dit ongeveer zes of zeven maanden. Dat is heel wat anders dan twintig maanden.</p>
      <p sl="en">Ten tweede zijn diverse criteria, vooral op het gebied van justitie en binnenlandse zaken maar ook ten aanzien van mededinging, overheidssteun en milieu, in het toetredingsverdrag zelf opgenomen. Daarom is het duidelijk van belang dat er toezicht wordt gehouden op dit proces en dat erop toegezien wordt dat het democratisch verloopt. Dit strookt met de geest van het Verdrag en de Europese democratie, en het is zeer belangrijk dat het Europees Parlement volledig bij dit besluit wordt betrokken.</p>
      <p sl="en">We staan aan de vooravond van een historisch besluit. Ik ben heel blij dat we goed en productief met het Europees Parlement hebben samengewerkt. Ik denk dat dit een goed voorteken is voor de toekomstige samenwerking. De definitieve uitkomst hangt nu af van de Roemenen en de Bulgaren. Ik hoop dat ze erin slagen, en dat we ze zullen steunen zodat ze in januari 2007 klaar zijn om als volwaardige lidstaten toe te treden.</p>
    </intervention>
    <intervention id="2-222" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <a text="(De vergadering wordt voor 10 minuten onderbroken en om 17.30 uur hervat)"/>
      <p sl="nl">SCHRIFTELIJKE VERKLARING (ARTIKEL 142)</p>
    </intervention>
    <intervention id="2-223" speaker_id="23805" name="Gurmai" is_mep="True" mode="spoken">
      <p sl="en">De toetreding van Bulgarije is van groot belang voor ons, maar nog belangrijker voor de vrouwen die er wonen. Dit land heeft de laatste tijd enige vooruitgang op dit terrein geboekt. Het grootste deel van het acquis inzake gelijke kansen is al omgezet en de beginselen van non-discriminatie en gelijke kansen zijn nu op een stevige juridische en steeds sterker wordende institutionele leest geschoeid.</p>
      <p sl="en">Maar er zijn nog wel wat problemen. Ten eerste zijn deze regels weliswaar ingevoerd maar loopt men bij de tenuitvoerlegging ervan achter. Op dit terrein moet nog een hoop gebeuren.</p>
      <p sl="en">Bulgarije is een land van oorsprong en doorvoer als het gaat om mensensmokkel, met name van vrouwen en kinderen met als doel seksuele uitbuiting. Dit moeten we niet langer tolereren.</p>
      <p sl="en">De deelname van vrouwen aan het politieke en openbare leven is teleurstellend laag. Vrouwen maken slechts 25 procent van de regering, 28 procent van het nationale parlement en 7 procent van regionale besturen uit.</p>
      <p sl="en">Daarom verzoek ik de Commissie om meteen na dit debat prioriteit te geven aan deze kwesties en streng toezicht te houden op het land. Ik ben er echt van overtuigd dat het EU-lidmaatschap in Bulgarije tot verbetering op deze terreinen zal leiden. Daarom stem ik vóór en ik vraag u dit ook te doen.</p>
    </intervention>
  </section>
  <section id="creitem28" title="Geïntegreerd pakket van globale richtsnoeren voor het economisch beleid en van richtsnoeren voor het werkgelegenheidsbeleid">
    <intervention id="2-226" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is de mededeling van de Commissie over een geïntegreerd pakket van globale richtsnoeren voor het economische beleid en van richtsnoeren voor het werkgelegenheidsbeleid.</p>
      <p sl="nl">Ik zou de commissarissen welkom willen heten. Het woord is aan commissaris Verheugen.</p>
    </intervention>
    <intervention id="2-227" speaker_id="photo_generic" name="Verheugen" is_mep="True" mode="spoken">
      <p sl="de">vice-voorzitter van de Commissie. - Mijnheer de Voorzitter, geachte afgevaardigden, vijf jaar na de Europese Raad van Lissabon in 2000 zijn wij helaas nog steeds ver verwijderd van de doelstellingen die destijds voor de economie van de Europese Unie zijn geformuleerd. De groei is duidelijk bij de prognoses achtergebleven. Er zijn niet genoeg nieuwe arbeidsplaatsen gecreëerd om het beoogde werkgelegenheidspercentage te realiseren. De Commissie Barroso geeft daarom prioriteit aan groei en werkgelegenheid.</p>
      <p sl="de">Twee maanden geleden hebben wij ons voorstel voor een herziening van de strategie van Lissabon gepresenteerd. Dit voorstel heeft de steun van een overweldigende meerderheid van dit Parlement gekregen. De kernelementen van de herziening zijn een duidelijke afbakening van de prioriteiten en het opzetten van een partnerschap tussen de Gemeenschap en de lidstaten, met het oog op het omzetten van de voorgenomen maatregelen. Drie weken geleden heeft de Europese Raad de voorstellen van de Commissie goedgekeurd. Daardoor is de weg vrijgemaakt voor het omzetten van onze doelstellingen.</p>
      <p sl="de">Wat wij vandaag aan u voorleggen, is de eerste stap van deze omzettingsstrategie. Het voorstel met betrekking tot de geïntegreerde richtsnoeren betekent een concrete stap op weg naar vereenvoudiging, naar meer transparantie en naar een betere politieke aanpak van de nieuwe strategie van Lissabon. De richtsnoeren voor het economisch en werkgelegenheidsbeleid zijn in één enkele tekst samengevat. Zij vormen het stappenplan voor meer groei en werkgelegenheid en leggen het fundament voor de nationale Lissabon-programma’s van de lidstaten. Dat is meteen ook het cruciale aspect: wij creëren een communautair kader waarbinnen de lidstaten vervolgens op maat gemaakte oplossingen dienen te ontwikkelen voor de problemen die wij gezamenlijk hebben gedefinieerd.</p>
      <p sl="de">Op basis van het eerste pakket richtsnoeren worden de lidstaten opgeroepen om een op stabiliteit gericht, macro-economisch beleid te blijven voeren. Wij zullen begrotingsdiscipline in acht moeten nemen als wij, met het oog op de vergrijzende bevolking in bijna alle lidstaten, ook op lange termijn over solide overheidsfinanciën willen beschikken. Wij moeten ervoor zorgen dat de overheidsuitgaven worden gericht op de gebieden die ook aan een langdurige groei bijdragen, dat wil zeggen dat er met name in onderwijs, wetenschap en onderzoek geïnvesteerd dient te worden.</p>
      <p sl="de">Het tweede pakket richtsnoeren is meer op structurele hervormingen gericht. Deze richtsnoeren dienen de overgang naar een kenniseconomie te vergemakkelijken en de aantrekkingskracht van Europa op investeerders en arbeidskrachten te vergroten. Staat u mij toe om nader in te gaan op een aantal zeer belangrijke structurele richtsnoeren.</p>
      <p sl="de">Ten eerste: de interne markt. Wij hebben een goed functionerende interne markt nodig. Om dat te bereiken moeten enerzijds de nog bestaande belemmeringen met betrekking tot de toegang tot die markt verwijderd worden, en moet anderzijds nog consequenter de hand aan het mededingingsbeleid worden gehouden.</p>
      <p sl="de">Ten tweede: een betere wetgeving. De economische, sociale en milieueffecten van de wetgevingsvoorstellen op nationaal en op EU-niveau dienen op systematische wijze geanalyseerd te worden. Het naleven van de wetgeving brengt kosten met zich mee voor de ondernemingen. Die kosten kunnen met name voor kleine ondernemingen bijzonder hoog zijn. Daarom vormt een betere wetgeving een belangrijke bouwsteen voor het creëren van bedrijfsvriendelijk klimaat en een sterke cultuur van ondernemersschap.</p>
      <p sl="de">Ten derde: innovatie. De toekomst van Europa is afhankelijk van kennisintensieve, innovatieve economische sectoren. Daarom dienen zowel de publieke sector als het bedrijfsleven meer te investeren in onderzoek. In de richtsnoeren worden de lidstaten opgeroepen om innovatie te bevorderen door de technologieoverdracht te stimuleren en innovatieclusters te creëren. Het gebruik van nieuwe technologieën, zoals bijvoorbeeld de informatietechnologie, dient eveneens bevorderd te worden. Innovaties op het gebied van milieutechnologieën leveren niet alleen een bijdrage aan de groei en de werkgelegenheid, maar met name ook aan een duurzame ontwikkeling.</p>
      <p sl="de">Na de richtsnoeren voor het structuurbeleid volgen tot slot als laatste de richtsnoeren voor het werkgelegenheidsbeleid. Hierop zal de heer Špidla dadelijk nader ingaan. Die richtsnoeren zijn bedoeld om arbeidsplaatsen te creëren, om de investeringen in opleiding en scholing te verhogen, om het aanpassingsvermogen van arbeidskrachten en bedrijven te verbeteren en om de sociale zekerheidsstelsels te moderniseren. Daarbij dient sterk de nadruk te worden gelegd op de verbetering van de situatie van jonge mensen, aangezien de werkloosheid onder jongeren twee keer zo hoog is als de werkloosheid in het algemeen.</p>
      <p sl="de">De hervormingsmogelijkheden kunnen echter pas ten volle worden benut als zij als één pakket worden omgezet, zodat de individuele componenten elkaar wederzijds kunnen versterken. Indien alle maatregelen uitgevoerd worden, zal dat een aanzienlijk positief effect op de economische groei en de werkgelegenheid hebben. Om de noodzakelijke hervormingen uit te kunnen voeren, is een sterk en solide, op vertrouwen gebaseerd partnerschap nodig. Dat mag en zal geen technocratisch proces zijn. Het doorvoeren van die hervormingen dient veeleer als een intensief politiek proces opgevat te worden, dat alleen maar kan slagen als de gehele Europese samenleving hieraan steun geeft.</p>
      <p sl="de">In dat verband speelt het Europees Parlement een centrale rol. Het is nu van doorslaggevend belang dat wij het politieke momentum gebruiken dat is ontstaan door de herziening van de strategie van Lissabon, door de besluiten van het Europees Parlement en door de besluiten van de Raad tijdens de voorjaarstop in Brussel. De tijd is rijp om deze impulsen te gebruiken en de eerste stappen in de richting van de tenuitvoerlegging te zetten. De Commissie zou het zeer op prijs stellen indien het Parlement nu reeds bijzondere aandacht aan de vandaag gepresenteerde richtsnoeren zou willen geven.</p>
    </intervention>
    <intervention id="2-228" speaker_id="photo_generic" name="Almunia" is_mep="True" mode="spoken">
      <p sl="es">lid van de Commissie. - Mijnheer de Voorzitter, inhakend op de opmerkingen die de vice-voorzitter van de Commissie, de heer Verheugen, zojuist heeft gemaakt, wil ik vooral ingaan op de inhoud van het geïntegreerde pakket van globale richtsnoeren van het economisch beleid, dat vandaag is aangenomen door de Commissie.</p>
      <p sl="es">Vanzelfsprekend hebben de globale richtsnoeren voor het economisch beleid - een instrument waarin wordt voorzien met het Verdrag - samen met de herziening van de Lissabon-strategie tot doel de groei en de werkgelegenheid te bevorderen. Een hogere groei en meer werkgelegenheid in Europa, dat is onze prioriteit.</p>
      <p sl="es">Vorige week heb ik de economische voorjaarsprognoses gepresenteerd die door de diensten van de Commissie worden opgesteld. Zoals de afgevaardigden weten, verwachten wij dat er in de loop van 2005 een herstel zal optreden, dat de economische groei zal opleven en zich in 2006 zal voortzetten. Ook komt er meer werkgelegenheid, maar niet voldoende.</p>
      <p sl="es">De groei moet hoger zijn als wij de werkgelegenheid willen creëren die noodzakelijk is om het werkloosheidscijfer naar beneden te brengen en uiteindelijk tot een situatie van volledige werkgelegenheid te komen.</p>
      <p sl="es">In het macro-economische hoofdstuk van de globale richtsnoeren voor het economisch beleid, die deel uitmaken van het pakket dat vandaag is aangenomen door de Commissie, wordt opnieuw gewezen op de noodzaak om te zorgen voor stabiele economische omstandigheden, opdat er meer vertrouwen ontstaat. Het vertrouwen van de consument en de economisch actoren is noodzakelijk om de consumentenvraag te verhogen, meer investeringen aan te trekken en de interne vraag te vergroten. Op die basis moet men uiteindelijk komen tot een duurzaam herstel, tot meer groei, tot meer werkgelegenheid en daarmee ook tot meer garanties voor het behoud en de uitdieping van de sociale cohesie en de handhaving van een duurzaam groei- en maatschappijmodel.</p>
      <p sl="es">Uiteraard houden de globale richtsnoeren voor het economisch beleid voor de periode 2005-2008 rekening met de herziening van het Stabiliteits- en groeipact, die is gebaseerd op het voorjaarsakkoord van de Europese Raad. Daarom wordt aanbevolen om procyclisch begrotingsbeleid te vermijden en vast te houden aan de doelstellingen op middellange termijn voor begrotingsstabiliteit gedurende de gehele economische cyclus. Tevens wordt aanbevolen om rekening te houden met de verschillende schuldenniveaus en de verschillende groeipotentiëlen van de afzonderlijke landen bij de vaststelling van deze doelstellingen op middellange termijn.</p>
      <p sl="es">Wat de eurozone betreft, wordt specifiek op de noodzaak gewezen dat de landen die de gezamenlijke munt voeren, deze begrotingsdoelstellingen voor de middellange termijn ook halen. Deze landen worden dan ook verzocht om met name aandacht te besteden aan belastingdiscipline en aan hun begrotingssituatie.</p>
      <p sl="es">Zoals vice-voorzitter Verheugen zojuist al in herinnering bracht, wordt er in het micro-economische hoofdstuk van de richtsnoeren speciaal gewag gemaakt van de noodzaak om het juiste kader te ontwikkelen voor het aantrekken van meer investeringen in de interne markt. Dit is noodzakelijk om innovatie te bevorderen, het groeipotentieel van onze economieën te versterken via meer investeringen, innovatie, onderzoek en ontwikkeling te versterken en een betere marktwerking te garanderen.</p>
      <p sl="es">Tot slot zijn de macro- en micro-economische strategieën die zijn opgenomen in de globale richtsnoeren voor het economisch beleid, in overeenstemming met de richtsnoeren op het gebied van de werkgelegenheid die mijn collega Špidla zodadelijk uit de doeken zal doen.</p>
    </intervention>
    <intervention id="2-229" speaker_id="photo_generic" name="Špidla" is_mep="True" mode="spoken">
      <p sl="cs">lid van de Commissie . - Dit nieuwe pakket richtsnoeren voor het werkgelegenheidsbeleid markeert een nieuwe start van de Europese werkgelegenheidsstrategie in het kader van de herziene Lissabon-agenda. De geïntegreerde richtsnoeren zijn gebaseerd op de premisse dat als de Europese Unie meer en betere banen wil scheppen, zij een reeks onderling met elkaar samenhangende maatregelen nodig heeft die zorgen voor een aantrekkelijker en innovatiebevorderend ondernemingsklimaat in Europa. Deze maatregelen moeten niet alleen op de arbeidsmarkt, maar ook op de goederen- en dienstenmarkt en de financiële markten van toepassing zijn, en de structurele hervormingen moeten gebaseerd zijn op een op groei gericht macro-economisch beleid.</p>
      <p sl="cs">De afgelopen jaren is er geen echte vooruitgang geboekt op werkgelegenheidsterrein. De oorzaak daarvan is vooral gelegen in een trage economische groei, in combinatie met een zwakke vraag en onevenwichtigheden op mondiaal niveau. Na een periode, eind jaren negentig, waarin de werkgelegenheid sterk toenam, is het aantal nieuwe banen de afgelopen drie jaar gestabiliseerd. De enige reden waarom de teruggang in de werkgelegenheid niet zo dramatisch is geweest als tien jaar geleden, is de veranderde arbeidsmarkt, die nu flexibeler is. Tegelijkertijd is de groei van de arbeidsproductiviteit echter afgenomen, en bij het verbeteren van de kwaliteit van het werk zijn slechts magere resultaten geboekt. Door de economische vertraging zijn bovendien de problemen in verband met sociale uitsluiting verergerd, vooral waar het gaat om jongeren. De cijfers met betrekking tot langdurige werkloosheid geven, na verschillende jaren te zijn gedaald, weer een stijging te zien.</p>
      <p sl="cs">De uitdagingen waaraan we het hoofd moeten bieden zijn niet gering. Enerzijds moet Europa het proces van economische herstructurering versneld zien uit te voeren, op basis van toenemende economische integratie, zowel binnen de uitgebreide EU als op wereldschaal. Voorwaarde voor succes is dat Europa beter in staat is in te spelen op, aanzetten te geven tot en om te gaan met economische veranderingen. Anderzijds moet Europa een oplossing zien te vinden voor de problemen in verband met de vergrijzing. De demografische veranderingen nopen tot modernisering van onze socialezekerheidsstelsels en dwingen ons de arbeidsmarkt te wijzigen en aan te passen aan een vergrijzende en binnenkort ook in omvang afnemende beroepsbevolking.</p>
      <p sl="cs">We kunnen de welvaart in Europa alleen op peil houden als we sneller groeien, zowel in termen van werkgelegenheid als in termen van productiviteit. Daarvoor is een nieuwe benadering van levenslang werken nodig, evenals hernieuwde inspanningen om het menselijk kapitaal in Europa te ontwikkelen. Het nieuwe pakket richtsnoeren voor het werkgelegenheidsbeleid vormt een antwoord op deze uitdagingen. Het moet gaan fungeren als een stappenplan voor het werkgelegenheidsbeleid van de lidstaten en tegelijkertijd de aandacht nog eens vestigen op de EU-doelstellingen van volledige werkgelegenheid, verbetering van de kwaliteit en productiviteit van arbeid, en meer sociale en territoriale cohesie. De kern van het pakket wordt gevormd door een reeks maatregelen die gericht zijn op drie prioritaire aandachtspunten: ten eerste moeten wij ervoor zorgen dat meer mensen de arbeidsmarkt betreden en bij het arbeidsproces betrokken blijven; ten tweede moeten wij zorgen voor meer flexibiliteit van werknemers en ondernemingen, en ten derde moeten investeringen in menselijk kapitaal worden aangemoedigd. De lidstaten dienen niet alleen deze richtsnoeren, maar ook de aanbevelingen inzake het werkgelegenheidsbeleid uit te voeren en zich in te zetten voor het realiseren van alle ambities en doelen van de Europese Unie op dit terrein. Verder is het van groot belang dat men de open-coördinatiemethode ten volle blijft benutten op het gebied van sociale insluiting en sociaal welzijn, overeenkomstig de sociale agenda, en dat de relevante onderdelen van deze strategie geïntegreerd worden in de nationale Lissabon-programma’s. Het Europees Sociaal Fonds moet hierbij rechtstreeks ingezet worden via ondersteunende maatregelen op nationaal en regionaal niveau.</p>
      <p sl="cs">De voorbereidingen die getroffen worden in de aanloop naar de presentatie van de nationale programma’s in het najaar van 2005, moeten aangegrepen worden om alle betrokken partijen het belang te doen inzien van de verdere ontwikkeling en uitvoering van het werkgelegenheidsbeleid. De ervaringen op dit vlak met de Europese werkgelegenheidsstrategie zijn uiterst positief. Doordat alle actoren bij het beleid betrokken zijn, wordt het voor de lidstaten gemakkelijker zich transparanter op te stellen en beleidsmaatregelen uit te werken, en tegelijkertijd worden zo de legitimiteit en de doeltreffendheid van die maatregelen gewaarborgd. Dat is de kern van het nieuwe kader voor groei en werkgelegenheid zoals dat gestalte heeft gekregen in de hernieuwde Lissabon-strategie.</p>
      <p sl="cs">Het Europees Parlement zal een sleutelrol spelen in dit proces, precies zoals het nu ook al doet. Een belangrijk element daarin is dat het een standpunt inneemt ten aanzien van de door de Commissie voorgestelde richtsnoeren voor het werkgelegenheidsbeleid. Deze nieuwe richtsnoeren, die deel uitmaken van het geïntegreerde pakket dat we hier namens de Commissie voorleggen, sluiten mijns inziens aan bij de basisprincipes en de nieuwe doelstellingen van de Lissabonstrategie, namelijk groei en werkgelegenheid.</p>
    </intervention>
    <intervention id="2-230" speaker_id="2107" name="Andersson" is_mep="True" mode="spoken">
      <p sl="sv">Mijnheer de Voorzitter, ik ben het eens met een groot deel van de beschrijving die de commissarissen hebben gegeven. Het geïntegreerde pakket is een goede zaak. De laatste jaren zijn we niet volledig in ons doel geslaagd. Dat geldt niet alleen voor de jongeren, maar ook voor de oudere werknemers, de gehandicapten en de mensen uit andere culturen.</p>
      <p sl="sv">Ik zou een kwestie aan de orde willen stellen die gekoppeld is aan het tweede en het derde deel, namelijk de structuurveranderingen. Structuurveranderingen zien we vandaag zeer vaak als een bedreiging, maar ik vind dat we ze als een uitdaging moeten zien. Ten eerste gaat het erom dat we gebruik maken van het menselijk kapitaal, dat wil zeggen van geschoolde arbeidskrachten. Ten tweede gaat het erom dat we een veilige arbeidsmarkt hebben, want mensen die zich veilig voelen kunnen ook deelnemen aan het veranderingsproces. En ten derde gaat het erom dat werknemers niet alleen bij het veranderingsproces worden betrokken als er iets gebeurd is, maar gedurende het hele proces. Dan is er sprake van invloed op de werksituatie. Ik vraag mij af of u daar commentaar op heeft.</p>
    </intervention>
    <intervention id="2-231" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, geachte collega’s, ik ben zo vrij de Commissie te vragen waarom de werkgelegenheid niet wordt gestimuleerd. Waarom geeft u een groot aantal jongeren geen baan? Dan kunnen vele oudere werknemers, die graag zo vroeg mogelijk pensioen willen gaan, ophouden met werken?</p>
      <p sl="it">Vele werknemers zouden bereid zijn een lager pensioen te accepteren als zij daardoor vroeger met pensioen konden gaan. Op die manier zouden zij de weg vrijmaken voor jonge werknemers. Tot nu toe worden oudere werknemers echter door de werkgelegenheidsrichtsnoeren gedwongen om nog langer te blijven werken, waardoor zij de jongeren juist banen wegnemen.</p>
      <p sl="it">Kunt u mij uitleggen waarom?</p>
    </intervention>
    <intervention id="2-232" speaker_id="1938" name="Van Lancker" is_mep="True" mode="spoken">
      <p sl="nl">Dank aan de commissarissen voor deze mededeling. Ik hoop dat de integratie van de richtsnoeren ook zal leiden tot meer samenhang. Maar heren commissarissen, Lissabon ging over drie verschillende aspecten. Er was ook nog een aspect sociale samenhang, en sociale samenhang is bij mijn weten meer dan alleen werkgelegenheid. Het ging ook over het aanzienlijk terugdringen van de armoede en over het garanderen van behoorlijke pensioenen. Hoe zullen wij door het feit dat hier heel die sociale poot niet is opgenomen, kunnen voorkomen dat binnenkort een debat over pensioenen uitsluitend opnieuw een debat over de financierbaarheid van de pensioenen wordt? Dat is mijn eerste vraag.</p>
      <p sl="nl">Mijn tweede vraag gaat over de procedure. Ik heb gezien dat de Raad Economische en Financiële Zaken alleen over het economisch pakket zal gaan en de Raad sociale zaken over de werkgelegenheidsrichtsnoeren. Dit is, denk ik, geen goed voorbeeld van integratie. Waarom doen de twee Raden niet hun uitlatingen over het gehele pakket?</p>
      <p sl="nl">Ten slotte, commissarissen, zou ik eigenlijk ook graag hebben willen weten hoe u exact de rol van het Europees Parlement ziet? Betekent dit dat wij nu formeel adviesrecht krijgen, ook over de economische richtsnoeren?</p>
    </intervention>
    <intervention id="2-233" speaker_id="4258" name="Kauppi" is_mep="True" mode="spoken">
      <p sl="en">Mijnheer de Voorzitter, de Commissie heeft ons beloofd dat de recente besluiten over het Stabiliteits- en groeipact in de nieuwe, geïntegreerde richtsnoeren zullen worden opgenomen. Commissaris, u heeft beloofd dat u geen steun zult geven aan procyclische hervorming in de lidstaten, de hoogte van de staatsschuld die wordt opgenomen, enzovoorts. Hoe gaat u voorkomen dat de lidstaten de veranderingen die zijn aangebracht in het Stabiliteits- en groeipact zeer ruim gaan interpreteren, of hervormingen gaan doorvoeren waarmee de definitie van wat onder buitensporige tekorten valt, wordt uitgebreid? Het gevaar is groot dat veel lidstaten zullen proberen de noodzakelijke hervormingen te omzeilen, en dat ze de afgezwakte besluiten in het Stabiliteits- en groeipact verkeerd zullen interpreteren. Ik zou graag zien dat de Commissie hier streng mee omging.</p>
    </intervention>
    <intervention id="2-234" speaker_id="1933" name="Schroedter" is_mep="True" mode="spoken">
      <p sl="de">Mijnheer de Voorzitter, ik haak in op de bijdrage van mijn collega mevrouw Van Lancker. Bij nadere bestudering, blijkt dat het om een pseudo-gemeenschappelijk document gaat. Dat wil zeggen dat het stuk als los zand aan elkaar hangt. Het is eigenlijk niet duidelijk of het om gemeenschappelijke maatregelen gaat, of dat er pogingen ondernomen worden om het sociale beleid op alle gebieden te verbeteren. Het is ook niet duidelijk of de doelstellingen voor de werkgelegenheid überhaupt nog relevant zijn, aangezien de cijfers over 2000 geen rol spelen. Eén belangrijke zaak is volledig over het hoofd gezien, en wel een zaak die op alle beleidsterreinen centraal zou moeten staan, namelijk de gender mainstreaming . Die gender mainstreaming is inmiddels niet meer in uw document terug te vinden, hoewel voor dit onderwerp bij de werkgelegenheidsrichtsnoeren van 1997 nog een eigen pijler was voorzien. Ik vind dat het document op dit punt absoluut herzien dient te worden. Wij weten immers dat het met de werkgelegenheid voor vrouwen veel slechter is gesteld dan bij de mannen en dat de salarissen en sociale zekerheid voor vrouwen ook aanzienlijk slechter zijn.</p>
    </intervention>
    <intervention id="2-235" speaker_id="4429" name="Goebbels" is_mep="True" mode="spoken">
      <p sl="fr">Mijnheer de Voorzitter, ik heb slechts zestig seconden om zeer veel problemen te bespreken en zal me dus moeten beperken! Als rapporteur voor het economische gedeelte van deze geïntegreerde richtsnoeren zal ik u bij een andere gelegenheid vertellen hoe positief ik tegenover de nieuwe procedure sta.</p>
      <p sl="fr">Toch ben ik na het lezen van de Commissievoorstellen niet helemaal tevreden. Ik weet dat de Commissie voor een zware taak staat. De Europese Unie bestaat immers uit vijfentwintig lidstaten, met soms zeer uiteenlopende economische en sociale situaties. Sommige voorstellen zijn echter zo algemeen geformuleerd, dat ze bijna banaal worden. Vice-voorzitter Verheugen heeft aangekondigd dat hij dit zeer algemene programma zal aanvullen met op maat gesneden programma’s. Ik zou willen weten of de Commissie inderdaad van plan is om dit te doen.</p>
      <p sl="fr">Ik heb in dit verband gelezen dat de Commissie zich het recht voorbehoudt om een mededeling te presenteren, waarin per lidstaat de belangrijkste uitdagingen worden opgesomd. Ik denk dat dit de weg is die we moeten inslaan, en ik zou dan ook graag van de Commissie een nadere toelichting krijgen over deze doelstelling.</p>
    </intervention>
    <intervention id="2-236" speaker_id="4470" name="De Voorzitter" is_mep="True" mode="spoken">
      <p sl="nl">Ik wil iedereen bedanken voor de medewerking, en ik vraag de andere leden die het woord hebben gevraagd, persoonlijk om verontschuldiging. Wegens tijdsgebrek kan ik hun helaas het woord niet geven.</p>
    </intervention>
    <intervention id="2-237" speaker_id="photo_generic" name="Verheugen" is_mep="True" mode="spoken">
      <p sl="de">vice-voorzitter van de Commissie. - Mijnheer de Voorzitter, wij hebben een interne werkverdeling afgesproken. Ik zal de vragen van de heer Andersson en de heer Goebbels beantwoorden. Collega Špidla beantwoordt de vragen 2, 3 en 5 en de heer Almunia de vraag over het Stabiliteitspact.</p>
      <p sl="de">Ik wil eerst iets zeggen over de vraag van de heer Andersson naar de structuurwijziging. Wij vinden uiteraard ook dat het van essentieel belang is dat de noodzakelijke structurele veranderingen in Europa worden doorgevoerd. Het heeft geen zin om daarvoor weg te lopen. De hele strategie is er immers op gericht om het concurrentievermogen van de Europese economie duurzaam te verbeteren zodat zij in de mondiale concurrentiestrijd kan overleven. Dat zal echter alleen lukken als er een beleid is dat Europa in alle opzichten naar een koppositie leidt op het gebied van de ecologische, economische en technologische vooruitgang. Dat is de achterliggende basisgedachte. Europa kan zich niet in de strijd mengen om lagere normen, lagere lonen en een slechtere kwaliteit. Europa moet proberen de beste producten op de markt aan te bieden. Dat vereist uiteraard structurele veranderingen.</p>
      <p sl="de">Naar aanleiding van de vraag van Robert Goebbels wil ik graag het volgende zeggen. Geachte afgevaardigde, op basis van uw diepgaande kennis omtrent de herziening van de strategie van Lissabon weet u natuurlijk dat wij aan het begin van een nieuwe cyclus staan. Dit eerste geïntegreerde pakket van globale richtsnoeren dient in wezen slechts één enkel doel, namelijk het creëren van een communautair kader voor het ontwikkelen van nationale actieplannen. Pas volgend jaar, wanneer die nationale actieplannen beschikbaar zijn en wij daarover een oordeel hebben kunnen vellen, kunnen wij dit pakket richtsnoeren in zijn volledige vorm en inhoud aan u voorleggen.</p>
    </intervention>
    <intervention id="2-238" speaker_id="photo_generic" name="Špidla" is_mep="True" mode="spoken">
      <p sl="cs">lid van de Commissie . - Ik wil proberen antwoord te geven op de vraag over vervroegde uittreding. De vergrijzing zal ertoe leiden dat miljoenen mensen het arbeidsproces gaan verlaten, en het lijkt me duidelijk dat dit betekent dat het arbeidsaanbod vergroot moet worden. Daarvoor is het nodig dat een groter deel van de bevolking gaat deelnemen aan het arbeidsproces.</p>
      <p sl="cs">Iets anders wat me volstrekt duidelijk lijkt, is dat vervroegde uittreding geen bruikbaar instrument is gebleken in de strijd tegen de werkloosheid. Dat is een probleem dat we bij alle vormen van werkgelegenheidsbeleid hebben gezien. Regelingen voor vroegtijdige pensionering hebben er alleen maar toe bijgedragen - en in aanzienlijke mate - dat onze socialezekerheidsstelsels onhoudbaar zijn geworden, en met name de pensioenstelsels. Daardoor wordt het voor ons uiterst moeilijk een stabiele levensstandaard te garanderen voor de gepensioneerden van de toekomstige generaties, terwijl het toch evident is dat iedereen recht heeft op een dergelijke levensstandaard na een arbeidzaam leven.</p>
      <p sl="cs">Ik zou een paar cijfers willen noemen om duidelijk te maken hoe ernstig de situatie is. Gemiddeld genomen zijn mensen pas aan hun eerste baan toe rond hun 22ste jaar. In de periode van hun leven waarin ze op de arbeidsmarkt actief zijn, zijn ze in totaal ongeveer vijf jaar niet tot werken in staat. Vervolgens gaan ze met pensioen, voor een periode van 20 à 22 jaar. Dit betekent dat we zo’n vijftig jaar van ons leven niet aan het arbeidsproces deelnemen; dat is op lange termijn natuurlijk een onhoudbare situatie. Ook om die reden moet het arbeidsaanbod vergroot worden. Oudere werknemers moet het gemakkelijker gemaakt worden aan het werk te blijven. Dat is absoluut noodzakelijk om onze socialezekerheidsstelsels overeind te houden.</p>
      <p sl="cs">Er is ook gevraagd waarom in het geïntegreerde pakket niet nadrukkelijker aandacht is geschonken aan het sociaal beleid. Het antwoord op deze vraag hangt samen met de wijze waarop wij de zaken juridisch hebben vastgelegd: de Commissie is simpelweg niet bevoegd tot het voorleggen van een document zoals de betrokken afgevaardigde voor ogen staat. In het Verdrag is uitputtend vastgelegd wat onze mogelijkheden zijn met betrekking tot de richtsnoeren: de bepalingen dienaangaande betreffen het economisch beleid en, in een apart deel, het werkgelegenheidsbeleid. Dat is het juridische kader waarbinnen wij moeten opereren. Er zijn gewoon geen middelen voorhanden om een dergelijk document op te stellen met betrekking tot het sociaal beleid. We gebruiken het instrument van gender mainstreaming om gelijke kansen te bevorderen in alle beleidsmaatregelen en aanbevelingen inzake het werkgelegenheidsbeleid, waaronder maatregelen vallen gericht op een grotere arbeidsparticipatie van vrouwen, maatregelen ter bevordering van een nieuw evenwicht tussen beroepsleven en gezinsleven en maatregelen die tot doel hebben de gendergerelateerde kloof in lonen te verminderen. Het is in mijn ogen volstrekt duidelijk dat het beginsel van mainstreaming rigoureus wordt toegepast in deze richtlijnen en richtsnoeren, of, anders gezegd, dat de kwestie van gelijke kansen in alle EU-beleidsmaatregelen een belangrijke plaats inneemt. Het staat buiten kijf dat dit in het bijzonder, zij het niet uitsluitend, geldt voor het werkgelegenheidsbeleid.</p>
    </intervention>
    <intervention id="2-239" speaker_id="photo_generic" name="Almunia" is_mep="True" mode="spoken">
      <p sl="es">lid van de Commissie. - Mijnheer de Voorzitter, in antwoord op de vraag van een afgevaardigde over het Stabiliteits- en groeipact na de hervorming, kan ik u zeggen dat het vandaag aangenomen document - de globale richtsnoeren voor het economisch beleid - de werkelijke hervormingen weerspiegelt en niet slechts een karikatuur daarvan.</p>
      <p sl="es">De hervorming waarover de Europese Raad in maart een akkoord bereikt heeft, betekent in principe dat sterker de nadruk wordt gelegd op anticyclisch beleid tijdens de goede momenten van de cyclus, dat sterker de nadruk wordt gelegd op het multilaterale toezicht op het economisch beleid in de goede economische tijden, dat bij het begrotingstoezicht sterker de nadruk wordt gelegd op de problemen en de uitdagingen van de duurzaamheid op de middellange en lange termijn, en dat als trade off, in ruil voor deze grotere aandacht voor het anticyclisch beleid en het duurzaamheidsbeleid, een grotere flexibiliteit wordt betracht bij de toepassing van de instrumenten van het Verdrag, die hetzelfde blijven bij verscherpt begrotingstoezicht, bij de procedure bij een buitensporig tekort.</p>
      <p sl="es">De referentiewaarden van het Verdrag, de begrotingslimieten, de noodzaak om begrotingsdiscipline te betrachten, en de rol die deze speelt bij het scheppen van de voorwaarden voor een goede werking van de Economische en Monetaire Unie, de prijsstabiliteit en het scheppen van voorwaarden voor economische groei, blijven echter aanwezig. Sterker nog, mevrouw de afgevaardigde, ik kan u zeggen dat het nieuwe Stabiliteits- en groeipact streng maar efficiënt zal worden nageleefd, want het vergemakkelijkt een betere coördinatie en een betere compatibiliteit tussen het beleid voor begrotingstoezicht en het beleid voor de groei. Ook vergemakkelijkt het de structurele hervormingen, zoals die bijvoorbeeld genoemd zijn in de Lissabon-strategie, en zal zodoende het groeipotentieel en de duurzaamheid van ons groeimodel vergroten. Dat betekent dat onze capaciteit om werk te scheppen en de sociale cohesie te vergroten wordt vergroot. Dat is de werkelijke betekenis en de werkelijke inhoud van de hervorming van het Stabiliteitspact. De karikaturen laat ik over aan hen die ze maken. De karikaturen die zijn gemaakt van het Stabiliteitspact zijn niet van toepassing op de Commissie, noch op de Europese Raad.</p>
      <p sl="es">Tot slot nog een opmerking aan het adres van mevrouw Van Lancker over de rol van de Raden. De Raad behoort de discussie op gang te brengen. Vanochtend heb ik nog deelgenomen aan de Ecofin-Raad in Luxemburg. Ik heb informatie kunnen verstrekken over het document dat tezelfdertijd werd besproken tijdens de vergadering van het College van commissarissen. Daarbij heb ik kunnen vaststellen dat de ministers van Economie en Financiën willen debatteren over het geheel van de globale richtsnoeren van het economisch beleid, over de macro-economische en micro-economische aspecten, alsmede over de verhouding tussen het economisch beleid, de marktsituatie en het werkgelegenheidsbeleid, hetgeen wordt vergemakkelijkt door het geïntegreerde pakket dat de Commissie heeft aangenomen. Een discussie in de Ecofin-Raad, in de Raad Sociale Zaken en in de Mededingingsraad wordt met dit Commissievoorstel over specifieke thema’s vergemakkelijkt, en er is tegelijkertijd sprake van een coherente globale visie. Dat is een van de belangrijkste pluspunten van het Commissievoorstel dat vandaag is aangenomen.</p>
    </intervention>
    <intervention id="2-241" speaker_id="1849" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem29" title="Vragenuur (Commissie)">
    <intervention id="2-243" speaker_id="1849" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0163/2005). Wij behandelen een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-244" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 42 van de heer Barón Crespo (H-0189/05):</p>
      <p sl="nl">Betreft: Onderzoek naar de moord op de journalist José Couso, Europees burger in Irak</p>
      <p sl="nl">Op 8 april 2003 kwamen als gevolg van aanvallen van de Amerikaanse strijdkrachten José Couso, Spaans staatsburger en Europeaan, cameraman van de televisiezender Tele 5, Taras Protsyuk (persagentschap Reuters) en Tareq Ayoub (van de zender Al Yazira) om het leven tijdens de uitoefening van hun journalistieke werk.</p>
      <p sl="nl">Tot nog toe hebben de autoriteiten van de VS geen enkel onderzoek ingesteld, noch zijn zij een gerechtelijk proces begonnen. Dezelfde autoriteiten hebben echter wel ermee ingestemd om samen met de Italianen een onderzoek in te stellen naar de ongerechtvaardigde aanval van diezelfde strijdkrachten op het konvooi dat de op 4 maart vrijgelaten Italiaanse en Europese staatsburgeres Giuliana Sgrena, naar het vliegveld bracht.</p>
      <p sl="nl">Welke maatregelen moeten worden genomen om te bewerkstelligen dat er een onderzoek wordt ingesteld, met voldoende waarborgen voor het vaststellen van de strafrechtelijke en civiele aansprakelijkheid, naar aanleiding van de moord op de Europese burger José Couso, alsmede zijn collega's, die omgekomen zijn bij de uitoefening van hun journalistieke werkzaamheden?</p>
      <p sl="nl">Vraag nr. 76 van de heer Meyer Pleite (H-0192/05):</p>
      <p sl="nl">Betreft: Onderzoek naar de moord op de journalist José Couso in Irak</p>
      <p sl="nl">Op 8 april 2003 kwamen José Couso, Spaans staatsburger (cameraman van de Spaanse zender Tele5), Taras Prosyuk (persbureau Reuters) en Tarek Ayoub (zender Al-Yazira) als gevolg van de bestorming door Amerikaanse troepen van het Palestina Hotel in Bagdad, tijdens de uitoefening van hun journalistieke werk om het leven.</p>
      <p sl="nl">Tot op heden hebben de Amerikaanse autoriteiten met geen woord over deze moord gerept, is er geen enkel onderzoek ingesteld en zijn er geen gerechtelijke stappen ondernomen.</p>
      <p sl="nl">Dezelfde autoriteiten hebben echter wel besloten om samen met de Italiaanse regering een onderzoek in te stellen naar de ongerechtvaardigde beschieting op 4 maart 2005 door Amerikaanse soldaten van de auto waarmee de vrijgelaten Italiaanse journaliste Giuliana Sgrena naar het vliegveld werd gebracht. De Italiaanse veiligheidsagent Nicola Calipari kwam hierbij om het leven.</p>
      <p sl="nl">Welke maatregelen denkt de EU te treffen om ervoor te zorgen dat naar de moordpartij in 2003, waarbij José Couso en zijn collega's bij de uitoefening van hun journalistieke werkzaamheden om het leven kwamen, een gegarandeerd objectief onderzoek wordt ingesteld dat duidelijkheid kan verschaffen over de verantwoordelijkheid en aansprakelijkheid?</p>
      <p sl="nl">Vraag nr. 77 van de heer Hammerstein Mintz (H-0206/05):</p>
      <p sl="nl">Betreft: Onderzoek naar de moord op de Europese journalist José Couso in Irak</p>
      <p sl="nl">Op 8 april 2003 kwamen bij aanvallen van de Amerikaanse strijdkrachten de Spaanse journalist José Couso van de zender Tele 5, Taras Protsyuk (persagentschap Reuters) en Tareq Ayoub (van de zender Al-Jazira) om het leven bij de uitoefening van hun journalistieke arbeid.</p>
      <p sl="nl">Hun dood was tot nu toe voor de autoriteiten van de Verenigde Staten geen aanleiding om een onderzoek in te stellen of een rechtszaak te openen.</p>
      <p sl="nl">Na de misplaatste aanval van dezelfde strijdkrachten op 4 maart bij de invrijheidstelling van de Italiaanse journaliste Giuliana Sgrena, waarbij een medewerker van de Italiaanse militaire veiligheidsdienst Sismi, Nicola Calipari, om het leven kwam, besloten de Verenigde Staten echter wel een onderzoek in te zullen stellen met de medewerking van Italië.</p>
      <p sl="nl">Welke maatregelen moeten genomen worden om ervoor te zorgen dat er een onderzoek wordt ingesteld om de strafrechtelijke verantwoordelijkheid en de aanspraken op schadeloosstelling voor de moord op José Couso en zijn collega's bij de uitoefening van hun journalistieke arbeid vast te stellen?</p>
      <p sl="nl">Vraag nr. 78 van de heer Ortuondo Larrea (H-0217/05):</p>
      <p sl="nl">Betreft: Onderzoek naar de dood van de journalist José Couso in Irak</p>
      <p sl="nl">Op 4 maart 2005 heeft het Amerikaanse leger bij de vrijlating van de Italiaanse journaliste Giuliana Sgrena de Italiaanse burger Nicola Calipari gedood.</p>
      <p sl="nl">De Italiaanse regering en de Verenigde Staten hebben vanwege grote druk uit de Italiaanse burgerij besloten gezamenlijk een onderzoek in te stellen om dit treurige voorval op te helderen. De zaak van de Spaanse cameraman van Tele 5, José Couso, de Oekraïense cameraman van het Reutersagentschap, Taras Prosyuk, en de cameraman van de tv-zender Al-Yazira, Tarek Ayoub, die zijn omgekomen bij een aanval van Amerikaanse troepen op Hotel Palestina in Bagdad is evenwel voor zover wij weten, tot op dit ogenblik noch onderzocht noch voor de rechter gekomen.</p>
      <p sl="nl">Aangezien José Couso een Europees staatsburger was, luidt de vraag welke maatregelen de Europese Unie kan nemen om samen met de Amerikaanse autoriteiten een onderzoek in te stellen om de gebeurtenissen op te helderen en vast te stellen waar eventuele verantwoordelijkheden liggen?</p>
      <p sl="nl">Vraag nr. 79 van de heer Cavada (H-0241/05):</p>
      <p sl="nl">Betreft: Onderzoek naar de dood van de journalist José Couso</p>
      <p sl="nl">Op 8 april 2003 zijn twee cameramannen, de Spanjaard José Couso van het televisiestation Telecinco en de Oekraïniër Taras Protsyuk van persbureau Reuters, in Bagdad gedood door een projectiel van het Amerikaanse leger dat was gericht op Hotel Palestine, waar meerdere honderden niet-geïncorporeerde journalisten logeerden. Op dezelfde dag werd ook de Jordaanse journalist Tarek Ayoub van het TV-station Al-Jazira gedood bij een Amerikaanse luchtaanval. Volgens "Reporters zonder grenzen" is het rapport dat door de Amerikaanse autoriteiten is uitgebracht over de omstandigheden van deze gebeurtenissen ontoereikend. De verantwoordelijken worden niet genoemd en het gebrek aan communicatie tussen de militairen die geschoten hebben op Hotel Palestine en hun hiërarchische meerderen met betrekking tot de aanwezigheid van journalisten in dit hotel, wordt versluierd.</p>
      <p sl="nl">Welke maatregelen kan de Europese Unie nemen om te bewerkstelligen dat een onafhankelijk onderzoek wordt ingesteld naar de omstandigheden van de dood van José Couso, opdat de schuldigen worden gevonden en berecht en de familie van het slachtoffer schadeloos wordt gesteld?</p>
    </intervention>
    <intervention id="2-245" speaker_id="photo_generic" name="Ferrero-Waldner" is_mep="True" mode="spoken">
      <p sl="en">lid van de Commissie. - De Commissie dankt de geachte afgevaardigden voor hun vragen. De Commissie wenst bij deze gelegenheid te benadrukken dat ze veel belang hecht aan de vrijheid van informatie en het werk dat journalisten, vaak onder zeer moeilijke omstandigheden in conflictsituaties, doen. We zijn van mening dat de internationale wetten en het beginsel van rekenschap en verantwoording in alle gewapende conflicten, zoals in Irak, volledig op alle militaire eenheden van toepassing moeten zijn. We betreuren de dood van de journalist José Couso, evenals de meer recente incidenten waarbij een Italiaanse journalist gewond is geraakt en een Italiaanse veiligheidsagent om het leven is gekomen, en we geven uiting aan onze solidariteit met de familie van de betrokkenen.</p>
      <p sl="en">Natuurlijk vinden wij dat al deze gevallen grondig door de verantwoordelijke autoriteiten moeten worden onderzocht. Het is van groot belang dat de omstandigheden en de verantwoordelijkheden volledig worden opgehelderd en dat de nodige vervolgmaatregelen snel en op transparante wijze worden getroffen. Het is echter de verantwoordelijkheid van de EU-lidstaat zelf om de maatregelen te nemen die nodig zijn om te bewerkstelligen dat de verantwoordelijke autoriteiten een grondig onderzoek instellen naar de dood van een ingezetene van zijn land in een derde land.</p>
    </intervention>
    <intervention id="2-246" speaker_id="1352" name="Barón Crespo" is_mep="True" mode="spoken">
      <p sl="es">Mevrouw de commissaris, ik denk dat het van belang is dat u het opneemt voor de rol die de journalisten spelen, als essentieel onderdeel van de democratie. Daarvoor volstaat het niet om het gebeurde te betreuren, mevrouw de commissaris. Op basis van de huidige Verdragen - en dan heb ik het niet over de Grondwet - hebben de Commissie en de Raad, en niet enkel de lidstaten, de plicht om de rechten van de Europese burgers in derde landen te verdedigen, ook in conflictsituaties. Dat maakt ook deel uit van de vraag, aangezien het hier om twee problemen gaat: een daarvan is de verdediging van de vrijheid van informatie en het andere de verdediging van de rechten van de Europese burgers en hun gezinsleden in derde landen. Tot op heden is er door de autoriteiten van de Verenigde Staten geen enkel onderzoek gedaan dat kan leiden tot strafrechtelijke stappen of een smartengeldregeling voor de nabestaanden van de heer Couso en andere mensen die vermoord zijn onder soortgelijke omstandigheden.</p>
    </intervention>
    <intervention id="2-247" speaker_id="photo_generic" name="Ferrero-Waldner" is_mep="True" mode="spoken">
      <p sl="en">lid van de Commissie. - Zoals ik al zei, is dit de verantwoordelijkheid van de lidstaten. De vorige Spaanse regering heeft geen initiatieven genomen of formeel protest aangetekend. Op grond van de huidige wetgeving in Spanje mogen burgers, los van rechtshandhavings- of andere overheidsinstanties, zaken onder de aandacht van onderzoeksrechters brengen. In het kader hiervan heeft rechter Guillermo Ruiz Polanco van de Audiencia Nacional een vooronderzoek ingesteld. Zodoende heeft hij de rechtszaak die de heer Couso’s moeder en haar kinderen op 27 mei tegen drie leden van de Derde Infanteriedivisie hebben aangespannen, in behandeling genomen. Over de uitkomst kan ik niets zeggen, maar de zaak is aanhangig gemaakt.</p>
      <p sl="en">Wat betreft de Italiaanse regering: die heeft in Washington formeel protest aangetekend en met klem verzocht om een onderzoek naar de oorzaken van het fatale ongeval. Het Amerikaanse leger en Italiaanse rechters voeren momenteel parallelle onderzoeken uit. Ik herhaal dus dat het de verantwoordelijkheid van de lidstaten zelf is om voor hun burgers op te komen.</p>
    </intervention>
    <intervention id="2-248" speaker_id="1352" name="Barón Crespo" is_mep="True" mode="spoken">
      <p sl="es">Mevrouw de Voorzitter, mevrouw de commissaris, overeenkomstig de Verdragen zijn zij niet enkel staatsburgers van hun eigen land maar tevens Europese staatsburgers.</p>
      <p sl="es">Steunt de Commissie de stappen die de daartoe bevoegde rechters nemen met betrekking tot de autoriteiten van de Verenigde Staten?</p>
    </intervention>
    <intervention id="2-249" speaker_id="photo_generic" name="Ferrero-Waldner" is_mep="True" mode="spoken">
      <p sl="es">lid van de Commissie. - Mevrouw de Voorzitter, geachte afgevaardigden, allereerst wil ik u zeggen dat tot op heden geen van de regeringen van de lidstaten om optreden van de Commissie heeft verzocht, aangezien zij zelf al maatregelen hebben genomen. Maar zoals de Commissie altijd alles in het werk stelt om het gemeenschapsbelang van heel Europa te behartigen, zo steunen wij uiteraard ook de stappen die de lidstaten nemen ten gunste van hun burgers.</p>
    </intervention>
    <intervention id="2-250" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 43 van de heer Bushill-Matthews (H-0175/05):</p>
      <p sl="nl">Betreft: Geïmmigreerde Britten staan 'buitenspel' bij referenda over het Grondwettelijk Verdrag</p>
      <p sl="nl">Is de Commissie op de hoogte van het feit dat Britse burgers die ervoor gekozen hebben in een andere EU-lidstaat te gaan wonen momenteel niet kunnen deelnemen aan nationale referenda over de voorgestelde Grondwet voor Europa? De huidige nationale wetgeving bepaalt dat indien Britse burgers het VK meer dan 15 jaar geleden hebben verlaten zij niet langer het recht hebben daar te stemmen, maar evenmin hebben zij automatisch het recht te stemmen in hun nieuwe land. Het is de bevoegdheid van de afzonderlijke lidstaten een dergelijk recht toe te kennen, maar zou het niet goed zijn te zorgen voor coördinatie tussen de lidstaten zodat deze burgers hun stem kunnen laten horen? Niemand zal toch ontkennen dat het in beginsel verkeerd is dat Europese burgers de kans wordt ontnomen te stemmen over een zo belangrijk onderwerp? Weet de Commissie hoeveel Europese burgers met dit probleem te maken hebben, en kan zij voorstellen door betreffende samenwerking tussen de lidstaten om een en ander op te lossen?</p>
    </intervention>
    <intervention id="2-251" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - De huidige communautaire wetgeving garandeert dat EU-burgers die geen staatsburger zijn van de lidstaat waar ze wonen, het recht hebben onder dezelfde voorwaarden als staatsburgers van dat land te stemmen en zich kandidaat te stellen bij verkiezingen voor het Europees Parlement en bij gemeenteraadsverkiezingen.</p>
      <p sl="en">De vaststelling van de voorwaarden die gelden voor het kiesrecht bij nationale verkiezingen en referenda, valt onder de bevoegdheid van de lidstaten. Het is dus aan de afzonderlijke lidstaat om goede regels inzake het kiesrecht vast te leggen.</p>
      <p sl="en">De Commissie heeft klachten ontvangen van EU-burgers - niet alleen van de geachte afgevaardigde - die, doordat ze gebruik hebben gemaakt van het recht op vrije vestiging in een andere lidstaat, niet mogen deelnemen aan nationale of regionale verkiezingen of aan referenda in de lidstaat waar ze wonen of in hun eigen lidstaat. Deze kwestie is ook naar voren gebracht in het onlangs aangenomen vierde verslag van de Commissie over het burgerschap van de EU.</p>
      <p sl="en">Naar aanleiding van het vierde verslag is de Commissie in afwachting van de reacties van het Europees Parlement, de Raad en de lidstaten, en dan zal zij zich nader buigen over deze belangrijke en gevoelige kwestie. Aangezien deelname aan verkiezingen of referenda op nationaal niveau, bij gebrek aan een bevoegdheid van de Gemeenschap, echter volledig onder de nationale wetgeving valt, zijn wijzigingen in de wettelijke of constitutionele besluiten van de lidstaten nodig om deze kwestie te kunnen aanpakken.</p>
      <p sl="en">Wat betreft de nationale verkiezingen vóór 1 mei 2004: het ging hier om ongeveer vijf miljoen EU-burgers van stemgerechtigde leeftijd die in een andere lidstaat wonen. De Commissie heeft echter weinig actuele informatie tot haar beschikking over het aantal EU-burgers dat met dit probleem wordt geconfronteerd bij nationale referenda over het Verdrag tot vaststelling van een Grondwet voor Europa.</p>
    </intervention>
    <intervention id="2-252" speaker_id="4535" name="Bushill-Matthews" is_mep="True" mode="spoken">
      <p sl="en">Commissaris, ik begrijp en accepteer dat het aan de lidstaten is, en ik suggereer helemaal niet dat dit moet veranderen. Het zou echter zo kunnen zijn dat de ene lidstaat een beter antwoord op deze vraag heeft dan de andere. Dat weet ik niet. Kunt u daar iets over zeggen?</p>
      <p sl="en">Ik ben blij dat de Commissie bereid is te wachten op de reacties, maar wat u beschrijft is veeleer het probleem dan de oplossing. Dat is geen kritiek maar een constatering. Ik geef toe dat het een gecompliceerde kwestie is, maar kunt u op uw beurt niet toegeven dat het niet goed is dat zoveel mensen hun kiesrecht kwijt zijn?</p>
    </intervention>
    <intervention id="2-253" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - De eerste stap bij het zoeken naar een oplossing is natuurlijk altijd het verklaren van de situatie. Dat ten eerste.</p>
      <p sl="en">Het is aan de lidstaten om te zorgen voor goede coördinatie, via een reeks unilaterale amendementen op de nationale wetgeving inzake referenda, via een reeks bilaterale overeenkomsten of via een multilaterale overeenkomst. Dat beantwoordt uw vraag deels. Kan er iets aan het probleem worden gedaan? Ja, er moet beter worden samengewerkt.</p>
      <p sl="en">We hebben vandaag niet genoeg tijd om het probleem van het referendum over het Grondwettelijk Verdrag op te lossen. Zoals u weet, hebben momenteel slechts acht lidstaten voor een referendum over het Grondwettelijk Verdrag gekozen en bij elke oplossing zou de vraag moeten worden gesteld of het kiesrecht bij een referendum alleen zou moeten gelden voor staatsburgers uit lidstaten waar een referendum wordt gehouden. Die vraag zou dus ook nog eens moeten worden beantwoord, waardoor de hele kwestie nog ingewikkelder wordt.</p>
    </intervention>
    <intervention id="2-254" speaker_id="1403" name="Martin, David" is_mep="True" mode="spoken">
      <p sl="en">Commissaris, ben u het niet met me eens dat het feit dat burgers hun kiesrecht niet kunnen uitoefenen, een ernstige belemmering is van het vrij verkeer van personen? U wacht op reacties van het Parlement en de lidstaten op uw overlegdocument, maar vindt u niet dat elke hervorming erop gericht dient te zijn dat alle burgers, waar ze ook wonen in de Europese Unie, het recht hebben om in minstens één lidstaat te stemmen bij nationale verkiezingen?</p>
    </intervention>
    <intervention id="2-255" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - Het is waar dat EU-burgers die gebruik hebben gemaakt van hun fundamentele recht op vrij verkeer van personen, geconfronteerd worden met het feit dat ze niet aan referenda mogen deelnemen in de lidstaat waar ze wonen en ook niet in hun eigen lidstaat. We moeten de huidige communautaire wetgeving echter niet zodanig interpreteren dat we tot de conclusie komen dat deze kwestie een obstakel is voor het vrij verkeer van personen, of EU-burgers ontmoedigt om hun recht op vrij verkeer uit te oefenen. Dit zou een schending van de communautaire wetgeving inzake vrij verkeer van personen zijn.</p>
    </intervention>
    <intervention id="2-256" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 44 van de heer Aylward (H-0204/05):</p>
      <p sl="nl">Betreft: Bio-ethanol uit suiker</p>
      <p sl="nl">Is de Commissie niet van mening dat het gezien de voortdurend stijgende olieprijzen en vooral gezien de recente hervorming van de suikersector tijd is geworden voor alle betrokkenen - met inbegrip van regeringen, alle relevante directoraten van de Commissie, deskundigen en de commerciële sector - om serieus onderzoek te doen naar de mogelijkheid om in de EU een industrie te ontwikkelen voor de winning van bio-ethanol uit suiker?</p>
    </intervention>
    <intervention id="2-257" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - In de mededeling van juli over de suikerhervorming wordt het belang erkend van diverse industrieën en van met name de producenten van bio-ethanol, als verbruikers van suiker. Daarom wordt voorgesteld om voor de winning van bepaalde producten, zoals bio-ethanol, suiker buiten het contingent te produceren en een prijs te hanteren die dichter bij de prijs op de wereldmarkt ligt.</p>
      <p sl="en">Zoals u weet, is het reeds mogelijk voor de productie van biobrandstof suikerbieten te verbouwen buiten het contingent. Het komende wetgevingsvoorstel moet ervoor zorgen dat er tegen concurrerende prijzen voldoende suiker beschikbaar is voor deze industrieën, onder meer voor het toenemend gebruik van suiker voor biobrandstof.</p>
      <p sl="en">Op grond van de biobrandstofrichtlijn zijn de lidstaten verplicht het gebruik van biobrandstof te stimuleren en hiervoor doelen te stellen. Bio-ethanol winnen uit suiker en graan is een goede manier om deze doelstelling te halen. De Commissie treft momenteel maatregelen om ervoor te zorgen dat alle lidstaten hun verplichtingen op grond van de richtlijn nakomen. De Commissie zal de tenuitvoerlegging van de richtlijn in 2006 evalueren en zal, indien nodig, maatregelen voorstellen om op de naleving ervan toe te zien.</p>
      <p sl="en">De Commissie is zich ervan bewust dat een aantal producenten van bio-ethanol aarzelen in verwerkingsinstallaties in de EU te investeren, omdat ze vrezen dat de tarieven omlaag zullen gaan, wat tot grootschalige invoer van goedkope rietsuikerethanol van producenten buiten de EU zal leiden. De Commissie is van mening dat er een ‘win-win’-oplossing moet worden gevonden die leidt tot een snelle groei van de productie en het gebruik van in de EU geproduceerde bio-ethanol, in een bepaalde verhouding gecombineerd met meer invoer.</p>
      <p sl="en">De richtlijn brandstofkwaliteit bevat een grenswaarde voor het ethanolgehalte in benzine. De Commissie buigt zich momenteel opnieuw over een aantal aspecten van de richtlijn en zal de noodzaak om het gebruik van alternatieve brandstoffen, waaronder biobrandstoffen, te stimuleren en om wijzigingen voor andere parameters in de brandstofspecificaties aan te brengen, in de overweging meenemen.</p>
      <p sl="en">De Commissie blijft de onderzoeksmaatregelen gericht op het ontwikkelen van concurrerende alternatieve brandstoftechnologie, waaronder de winning van ethanol uit zoete sorghum, granen, landbouwafval en andere cellulosehoudende materialen, steunen.</p>
      <p sl="en">De Commissie draagt momenteel bij aan de ontwikkeling van een Europese biobrandstofindustrie door initiatieven voor de oprichting van een ‘platform biobrandstoffen’ te steunen en te faciliteren. Belanghebbenden in dit platform zijn onder meer de landbouwsector en de bosbouwsector, producenten van bio-ethanol en de suikerindustrie.</p>
    </intervention>
    <intervention id="2-258" speaker_id="28114" name="Aylward" is_mep="True" mode="spoken">
      <p sl="en">Commissaris, ik dank u voor uw zeer uitvoerige antwoord. Hoewel ik mijn bezwaren tegen de voorstellen van de Commissie bij diverse gelegenheden naar voren heb gebracht, ben ik blij met dit ruime antwoord.</p>
      <p sl="en">Commissaris, ik hoef u niet te vertellen dat er ten gevolge van de tussentijdse herziening van het gemeenschappelijk landbouwbeleid steeds meer land vrijkomt voor alternatieve bestemmingen. Kunt u mij met dat in het achterhoofd de verzekering geven dat uw directoraat-generaal en de andere betrokken directoraten, waaronder die van onderzoek, energie en vervoer, alles in het werk zullen stellen om ervoor te zorgen dat alle onderzoeken en evaluaties die nodig zijn om de haalbaarheid van de winning van bio-ethanol uit suikerbieten vast te stellen, worden uitgevoerd? Bent u het bovendien met me eens dat dit onderzoek, met het oog op de beangstigende ontwikkelingen op het gebied van klimaatverandering en de voortdurende stijging van de brandstofprijzen, niet snel genoeg kan worden uitgevoerd?</p>
      <p sl="en">Tot besluit: zou het niet fijn voor u en ons allemaal zijn om te weten dat onze boeren een serieuze bijdrage kunnen en willen leveren aan het beheersen van de klimaatverandering door landbouwgronden een alternatieve bestemming te geven en door het gebruik van alternatieve en duurzame energiebronnen?</p>
    </intervention>
    <intervention id="2-259" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - Ik kan hier duidelijk over zijn: er komen economische analyses om vast te stellen wat de meest efficiënte bron voor biobrandstoffen is, en de Commissie is doordrongen van het belang hiervan. Er worden reeds diverse opties geanalyseerd voor het produceren van suiker buiten het contingent. Deze vraag kan echter alleen worden beantwoord als de Commissie het wetgevingsvoorstel voor de hervorming van de gemeenschappelijke suikermarktordening heeft ingediend. In het hervormingsvoorstel moet rekening worden gehouden met de uitkomst van het WTO-suikerpanel, dat eind april verwacht wordt.</p>
      <p sl="en">Daarom kan de Commissie het wetgevingsvoorstel niet vóór juni of juli 2005 indienen. De Commissie gaat een actieplan voor biomassa opzetten voor de tweede helft van 2005. Dit plan zal een tijdsplanning bevatten en zal duidelijk maken hoe de doelstellingen voor duurzame energie van de EU kunnen worden gehaald. Dat is mijn antwoord op de laatste vraag.</p>
    </intervention>
    <intervention id="2-261" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 45 van de heer Staes (H-0164/05):</p>
      <p sl="nl">Betreft: Mededingingsregels en staatssteun aan de nucleaire sector</p>
      <p sl="nl">Op 22 september 2004 kondigde de Commissie aan goedkeuring te geven aan de bijdrage van de regering van Groot-Brittannië bij de herstructurering van het energiebedrijf British Energy ten bedrage van 6 miljard euro. Op 1 december 2004 kondigde de Commissie aan dat zij een onderzoek instelt om na te gaan of de oprichting van de Nuclear Decommissioning Authority niet in strijd is met het Verdrag. De NDA zal de verantwoordelijkheid krijgen over de Sellafield Mox Plant en de Magnox kernenergiebedrijven en zal BNFL ontheffen van zijn 'de vervuiler betaalt'-verplichting, wat kan worden beschouwd als de toekenning van staatssteun.</p>
      <p sl="nl">Kan de Commissie mededelen om welk bedrag het mogelijk gaat in het tweede geval en of zij de mening deelt dat staatssteun eigenlijk geïnternaliseerd zou moeten worden in de kostprijs van nucleaire energie, eerder dan verhaald te worden op de belastingbetaler?</p>
    </intervention>
    <intervention id="2-262" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie. - De brief waarin de Commissie het Verenigd Koninkrijk heeft medegedeeld waarom ze, naar aanleiding van het opzetten van de Nuclear Decommissioning Agency, de procedure op grond van artikel 88, lid 2 van het EG-Verdrag heeft ingesteld, is op 21 december 2004 in het Publicatieblad van de Europese Gemeenschappen gepubliceerd. Het document bevat een uitvoerige schatting van de overheidssteun die mogelijk gemoeid is met elk van de activiteiten die de NDA gaat ondernemen.</p>
      <p sl="en">Afhankelijk van de berekeningswijze en de markthypothese schommelt het totale bedrag aan overheidsmiddelen tussen de nul en 8 miljard pond. De Commissie deelt de mening van de geachte afgevaardigde dat alle kosten voor de opwekking van elektriciteit in principe geïnternaliseerd moeten worden. Het kan echter gerechtvaardigd zijn van dit beginsel af te wijken als dit op enigerlei wijze in het algemeen belang is. Dit is bijvoorbeeld het geval bij duurzame energie.</p>
      <p sl="en">Het onderzoek van de Commissie in het geval van de Nuclear Decommissioning Agency is er juist op gericht te bepalen of specifieke aspecten van de zaak al dan niet een gedeeltelijke afwijking van het beginsel van de internalisering van de kosten rechtvaardigen.</p>
    </intervention>
    <intervention id="2-263" speaker_id="4751" name="Staes" is_mep="True" mode="spoken">
      <p sl="nl">Mevrouw Kroes, ik heb nota genomen van uw antwoord. Ik heb dus goed begrepen dat u wel degelijk het standpunt deelt dat staatssteun aan nucleaire centrales eigenlijk zou moeten worden geïnternaliseerd in de totale prijs van energie, van elektriciteit. Bij mijn weten gebeurt dit tot op heden niet. Ik zou u willen vragen welke maatregelen u de komende jaren tijdens uw mandaat zult nemen om ervoor te zorgen dat wij weten welke staatssteun aan nucleaire centrales wordt verleend en in welke mate die staatssteun ook wordt geïnternaliseerd in de kostprijs, opdat de consument een duidelijk idee krijgt van de werkelijke prijs van kernenergie.</p>
    </intervention>
    <intervention id="2-264" speaker_id="photo_generic" name="Kroes" is_mep="True" mode="spoken" role="Commissie">
      <p sl="en">Ik kan u verzekeren dat de Commissie van plan is het beginsel van ‘de vervuiler betaalt’ ook op de nucleaire sector toe te passen. Zowel het definitieve besluit van de Commissie over de herstructurering van British Energy als haar besluit een procedure in te stellen in verband met de Nuclear Decommissioning Agency maakt duidelijk dat beheerders van kerncentrales op grond van het beginsel van ‘de vervuiler betaalt’ de primaire verantwoordelijkheid dragen voor het betalen van de afvalverwerking en andere nucleaire lasten, waaronder geplande ontmanteling.</p>
      <p sl="en">Men moet evenwel niet vergeten dat het beginsel van ‘de vervuiler betaalt’, zoals alle beginselen van de communautaire wetgeving, moet worden afgestemd op andere communautaire beginselen en doelstellingen, die hier onder bepaalde omstandigheden mee in strijd kunnen zijn. In het geval van British Energy moest het beginsel van ‘de vervuiler betaalt’ bijvoorbeeld worden afgestemd op de nucleaire veiligheid, hetgeen, zoals u weet, een belangrijke communautaire doelstelling is die in het Euratom-Verdrag is vastgelegd. In dergelijke gevallen streeft de Commissie in het belang van de Gemeenschap naar zo veel mogelijk evenwicht tussen uiteenlopende beginselen.</p>
    </intervention>
    <intervention id="2-265" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 46 van mevrouw Batzeli (H-0218/05):</p>
      <p sl="nl">Betreft: Fusies in de sector van de audiovisuele middelen</p>
      <p sl="nl">Afgezien van de basisartikelen in het Verdrag inzake fusies is er ook verordening (EG) 139/2004 volgens welke het onderzoek van fusiepraktijken een uitsluitende bevoegdheid is van de Commissie. De lidstaten mogen derhalve niet hun nationale mededingingswetgeving toepassen (volgens de zogenaamde regel van exclusieve bevoegdheid), behalve in speciale gevallen waarin de Commissie zelf de noodzakelijkheid van nationaal optreden beoordeelt.</p>
      <p sl="nl">Hoe staat de Commissie tegenover concernvorming en fusies op het gebied van de MME en hoe beoordeelt zij of er sprake is van een machtspositie op de MME-markt, om de idee van pluralisme en objectieve informatie te versterken?</p>
    </intervention>
    <intervention id="2-266" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - Volgens de concentratieverordening kan de Commissie pluralisme van de media niet als geldig criterium hanteren wanneer zij beoordeelt of een fusie met een communautaire dimensie verenigbaar is met de gemeenschappelijke markt. Zij mag bij haar beoordeling alleen rekening houden met mededingingsgerelateerde of economische criteria wanneer zij bepaalt of de transactie in kwestie de mededinging op de gemeenschappelijke markt in belangrijke mate belemmert.</p>
      <p sl="en">Ondanks de exclusieve bevoegdheid van de Commissie om fusies met een communautaire dimensie te onderzoeken, bepaalt artikel 21, lid 4 van de verordening dat lidstaten passende maatregelen kunnen nemen ter bescherming van andere gewettigde belangen dan die welke in deze verordening in aanmerking zijn genomen, en die met de algemene beginselen en de overige bepalingen van het Gemeenschapsrecht verenigbaar zijn.</p>
      <p sl="en">Een van de gewettigde belangen die met name door de concentratieverordening worden erkend, is pluraliteit van de media. “Het recht van de lidstaat om de pluraliteit van de media te verdedigen, erkent het gewettigde belang gediversifieerde informatiebronnen in stand te houden ten behoeve van de pluraliteit van de opinie en de veelsoortigheid van het gebruik.” Dit lijkt de objectieve informatie te omvatten waarnaar in de vraag van de geachte afgevaardigde wordt verwezen.</p>
      <p sl="en">Uit het voorgaande is duidelijk dat de lidstaten prioriteit moeten geven aan het nemen van passende maatregelen krachtens hun nationaal recht om de pluraliteit van de media te waarborgen, als een fusie met een communautaire dimensie een gevaar vormt voor dit gewettigde belang.</p>
      <p sl="en">Tot slot wijst de Commissie erop dat het doel van de concentratieverordening, namelijk concurrerende marktstructuren in stand te houden en te ontwikkelen, in de praktijk, minstens tot op zekere hoogte, hand in hand kan gaan met het waarborgen van de pluraliteit van de media. Wanneer de Commissie bekijkt of een fusie met een communautaire dimensie de mededinging op een mediamarkt belemmert, onderzoekt zij noodzakelijkerwijs de mate van concentratie en dus indirect de mate van pluralisme op die markt.</p>
    </intervention>
    <intervention id="2-267" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 47 van de heer Mitchell (H-0245/05):</p>
      <p sl="nl">Betreft: Staatssteun</p>
      <p sl="nl">De Ierse regering staakte onlangs haar pogingen om toestemming te verkrijgen voor het verlenen van 170 miljoen euro staatssteun aan een nieuwe microchipfabriek in Ierland. De Commissie heeft verklaard dat het project niet voor genoeg innovatie of banen zorgt om steun te rechtvaardigen. Er wordt beweerd dat de interpretatie door de Commissie van de richtsnoeren voor staatssteun zeer strikt is en dat dit besluit de pogingen van alle lidstaten zou kunnen aantasten om op een globale markt te concurreren bij het aantrekken van investeringen in geavanceerde industrie. Wat is het antwoord van de Commissie op dit verwijt?</p>
    </intervention>
    <intervention id="2-268" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - De Commissie had om twee belangrijke redenen twijfels over de verenigbaarheid van het investeringsproject met de richtsnoeren voor staatssteun van de EG.</p>
      <p sl="en">Op de eerste plaats bestond het reële gevaar van verstoring van de concurrentiesituatie, aangezien Intel zeer veel macht heeft op de markt voor de productie van microchips, en de steun de onderneming de gelegenheid zou geven haar dominante positie te versterken.</p>
      <p sl="en">Op de tweede plaats leek het investeringsproject op grond van de verstrekte informatie bedoeld voor de grootschalige productie van microchips. Er waren geen aanwijzingen dat onderzoeks- of ontwikkelingsactiviteiten naar Europa zouden worden verplaatst, noch dat op de locatie in Leixlip nieuwe banen zouden worden geschapen.</p>
      <p sl="en">Leixlip ligt, zoals u weet, in een welvarende regio, die na 2006 mogelijk niet in aanmerking zal komen voor regionale steun. Regionale investeringssteun moet daarom terug te voeren zijn op een project dat volgens de planning vóór eind 2006 van start gaat. Dit was niet het geval voor de modules II en III van het investeringsproject.</p>
      <p sl="en">De Commissie overwoog daarom om een diepgaand onderzoek in te stellen volgens de richtsnoeren voor staatssteun, om een balans te kunnen opmaken van de positieve en negatieve aspecten van de steun. Nog voordat de Commissie een besluit had genomen, hebben de Ierse autoriteiten evenwel besloten de kennisgeving in te trekken.</p>
    </intervention>
    <intervention id="2-269" speaker_id="28112" name="Mitchell" is_mep="True" mode="spoken">
      <p sl="en">Dank u, commissaris, voor uw gedetailleerde antwoord, dat ik zorgvuldig zal bestuderen.</p>
      <p sl="en">Misschien heeft het te maken met de manier waarop de aanvraag is ingediend, maar vindt de commissaris ook niet dat de Commissie het gevaar loopt tegenstrijdige signalen af te geven? Aan de ene kant zegt de Commissie dat zij wil dat de Europese Unie een van de meest of de meest concurrerende, op IT gebaseerde economie wordt, en aan de andere kant wijst zij een aanvraag af voor steun voor iets dat nu niet ergens anders in de Europese Unie zal worden gevestigd.</p>
      <p sl="en">Vindt de commissaris deze kritiek terecht of niet?</p>
    </intervention>
    <intervention id="2-270" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - Ik begrijp waarom u deze vraagt stelt. De vraag is op zichzelf de moeite waard en ik ben daarom blij dat de kwestie naar voren wordt gebracht, want het geeft mij de kans een en ander uit te leggen.</p>
      <p sl="en">We mogen het belang van de faciliteiten in Leixlip voor de lokale economie niet onderschatten. Dit is steun voor een mobiel productieproject, dat in de regio zeven jaar lang een groot aantal banen in stand zal houden, maar geen nieuwe werkgelegenheid zal scheppen. Om heel eerlijk te zijn, is Ierland een voorbeeld dat het belang laat zien van de Europese Unie en ons beleid om de economie te stimuleren.</p>
      <p sl="en">In dit geval zouden echter geen nieuwe banen worden geschapen. Er zijn geen aanwijzingen dat het project zou leiden tot bijvoorbeeld de verplaatsing van een belangrijk deel van de onderzoeks- en ontwikkelingsactiviteiten van de onderneming van de Verenigde Staten naar Europa, of dat het project tot andere synergieën of spillover -effecten zou leiden, die op hun beurt zouden bijdragen tot innovatie in Europa die verder gaat dan de specifieke productieactiviteiten in kwestie. Dit is een puur fabricageproject voor de grootschalige productie van microchips, dat Intel zal helpen zijn positie als een van de leiders in de markt in kwestie te behouden. Het was precies deze combinatie van punten en argumenten die ons deed denken wat we dachten voordat de Ierse regering haar kennisgeving introk.</p>
    </intervention>
    <intervention id="2-271" speaker_id="4382" name="Doyle" is_mep="True" mode="spoken">
      <p sl="en">Ik heb met belangstelling geluisterd naar het antwoord van de commissaris aan collega Mitchell over deze zaak, vooral in combinatie met vraag 45, die ging over de zes miljard euro aan staatssteun van de Britse regering voor de herstructurering van British Energy . Worden daar wel extra banen geschapen?</p>
      <p sl="en">Ik wil hier de opmerking herhalen die de heer Mitchell zojuist heeft gemaakt. Het verlies van dit geld voor Intel , of de intrekking van de staatssteun door de Ierse regering, komt geen enkele andere lidstaat van de EU ten goede. Er is geen sprake van dat de investering elders in Europa zal worden gedaan, dus ons ontgaat de logica van de verschillende opmerkingen die u hebt gemaakt. Ik verneem hierop graag uw antwoord.</p>
    </intervention>
    <intervention id="2-272" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - We hebben het hier over verschillende soorten steun die niet te vergelijken zijn. Mij ontgaat de logica van uw opmerking dat steun zou moeten worden toegestaan als we een activiteit niet naar een ander deel van de Europese Unie kunnen verplaatsen. We moeten ons consequent houden aan onze regels. Alleen met een consequent beleid inzake staatssteun, waardoor mensen betrouwbaarheid kunnen verwachten en er zeker van kunnen zijn dat er niet met twee maten wordt gemeten, kunnen we niet alleen u als lid van het Europees Parlement, maar ook de buitenwereld en de mensen die bij de zaak betrokken zijn, recht in de ogen kijken.</p>
    </intervention>
    <intervention id="2-273" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 48 van de heer Ford (H-0269/05):</p>
      <p sl="nl">Betreft: WK-kaartjes</p>
      <p sl="nl">Iemand uit mijn kiesdistrict heeft mijn aandacht gevestigd op het belachelijke systeem dat wordt gehanteerd voor de kaartverkoop voor het WK-toernooi van 2006 in Duitsland.</p>
      <p sl="nl">Kennelijk zijn de enige acceptabele methoden om een kaartje te kopen het gebruik van een Mastercard creditkaart of rechtstreekse overmaking vanaf een Duitse bank. In geval van een internationale overmaking worden gigantische meerkosten van € 35 à 40 in rekening gebracht voor een kaartje van € 35, hetgeen dus een verdubbeling van de prijs betekent. Is de Commissie bereid stappen te ondernemen tegen bedrijven die g een eenvoudige informatie verschaffen over hoe geld kan worden overgemaakt tussen lidstaten tegen dezelfde kosten als binnen een lidstaat, zoals is vastgelegd in Verordening (EG) 2560/2001 ? Is de Commissie het bovendien niet met mij eens dat de beperking tot één creditcardorganisatie in flagrante strijd is met de EU-mededingingsregels? Is de Commissie tenslotte van plan actie te ondernemen tegen degenen die verantwoordelijk zijn voor deze schandalige gang van zaken?</p>
    </intervention>
    <intervention id="2-274" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - De Commissie onderzoekt thans de regelingen voor de kaartverkoop voor het WK-toernooi van 2006 in het licht van de mededingingsregels van de EU, naar aanleiding van een onlangs ingediende klacht van de Britse consumentenorganisatie ‘Which ?’ tegen de FIFA, de Duitse voetbalfederatie en MasterCard. Maar ik weet zeker dat deze informatie ook is terechtgekomen op het bureau van de geachte afgevaardigde.</p>
      <p sl="en">Tijdens de eerste vier verkoopperioden kunnen consumenten die geen Duitse bankrekening hebben, kaartjes betalen met MasterCard-producten of door een internationale bankoverboeking. De punten van de exclusiviteit van MasterCard en de kosten die banken in rekening brengen voor internationale bankoverboekingen, die de geachte afgevaardigde naar voren heeft gebracht, maken ook deel uit van de klacht die de Commissie momenteel met de vereiste spoed onderzoekt.</p>
      <p sl="en">Voordat de Commissie een standpunt kan innemen, moeten eerst alle relevante feiten worden vastgesteld en getoetst aan de toepasselijke mededingingsbepalingen van de EU. Indien de Commissie aan het einde van het onderzoek tot de conclusie mocht komen dat er sprake is van schending, kan de Commissie passende actie ondernemen, bijvoorbeeld door te gelasten dat de regelingen worden beëindigd, en kan zij de onderneming of ondernemingen beboeten die het mededingingsrecht van de EU hebben geschonden.</p>
      <p sl="en">Wat betreft Verordening (EG) nr. 2560/2001 betreffende grensoverschrijdende betalingen in euro: deze verordening bepaalt dat grensoverschrijdende betalingen in euro tot een bedrag van 12.500 euro tot en met 31 december 2005 tegen dezelfde prijs moeten worden uitgevoerd als binnenlandse overboekingen in euro. Voor landen buiten de eurozone kan deze prijs zeer hoog zijn. Een overboeking in euro kost in het Verenigd Koninkrijk momenteel bijvoorbeeld meer dan 20 euro. De Commissie betreurt dat de FIFA op 14 maart 2005 een persbericht heeft doen uitgaan dat een onjuiste interpretatie van deze regeling gaf.</p>
    </intervention>
    <intervention id="2-275" speaker_id="1413" name="Ford" is_mep="True" mode="spoken">
      <p sl="en">Hartelijk dank voor uw antwoord, commissaris. Ik zou graag willen horen welke actie u precies denkt te gaan ondernemen, en hoe snel u van plan bent dit te doen, want de tijd staat duidelijk niet aan onze kant.</p>
      <p sl="en">U herinnert zich misschien dat we vergelijkbare problemen hebben gehad met de kaartverkoop door de Franse voetbalautoriteiten voor het WK-toernooi in Frankrijk. Een aantal afgevaardigden in het Europees Parlement, waaronder ikzelf, hebben deze autoriteiten voor het Europees Hof van Justitie gedaagd. Het eindresultaat daarvan was dat de Commissie heeft ingegrepen en ze een boete van 500 euro opgelegd hebben gekregen omdat ze de verordeningen van de Europese Unie hadden geschonden.</p>
      <p sl="en">Ik vraag me af of u ons kunt garanderen dat een eventuele boete in dit geval een veelvoud van dit bedrag zal zijn, gezien het feit dat de Duitse voetbalautoriteiten wisten wat er met hun Franse tegenhangers is gebeurd. U zou zelfs zo ver kunnen gaan ze te vragen de kaartverkoop opnieuw te doen.</p>
      <p sl="en">Het is ronduit bespottelijk dat één organisatie kan bepalen wie kaartjes kan kopen en tegen welke prijs.</p>
    </intervention>
    <intervention id="2-276" speaker_id="photo_generic" name="Kroes" is_mep="True" mode="spoken">
      <p sl="en">lid van de Commissie . - We moeten allereerst naar alle relevante feiten kijken. Die moeten eerst worden vastgesteld om te kunnen bepalen of de regeling in kwestie een schending van het mededingingsrecht van de EU vormt. Elke regeling moet worden onderzocht in haar economische en feitelijke context. Ik vind overigens dat boetes geen onbeduidende bedragen behoren te zijn.</p>
    </intervention>
    <intervention id="2-277" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 49 van de heer Papadimoulis (H-0163/05):</p>
      <p sl="nl">Betreft: Verwerking toxische en gevaarlijke afvalstoffen in Griekenland</p>
      <p sl="nl">In Griekenland is heel weinig bekend over de verwerking van toxische en gevaarlijke afvalstoffen, inclusief van ziekenhuizen, ondanks het gevaar voor de volksgezondheid en het milieu.</p>
      <p sl="nl">Er is sprake van niet-naleving van richtlijn 91/689/EEG (artikel 8, lid 3) en er ligt een veroordeling van het Europees Hof van Justitie van 13 juni 2002 (zaak C-33/01). Kan de Commissie mij laten weten of Griekenland lijsten en/of criteria heeft opgesteld op grond waarvan afvalstoffen al dan niet worden aanvaard voor elke plaats waar deze worden gestort en zo ja, of en wanneer deze gegevens bij de Commissie zijn ingediend? Weet de Commissie hoeveel toxische en gevaarlijke stoffen er jaarlijks in Griekenland worden geproduceerd, wat er met deze stoffen gebeurt (tijdelijke opslag, verbranding, stort, export voor eindverwerking naar andere landen en welke landen in concreto)? Heeft Griekenland de maatregelen genomen die nodig zijn ter uitvoering van het hierboven vermelde arrest van het Europees Hof van Justitie en zo niet, is de Commissie van plan de zaak krachtens artikel 228, lid 2, EG-Verdrag opnieuw voor het Europees Hof van Justitie te brengen en tegelijkertijd het bedrag van de door Griekenland te betalen boete vast te stellen?</p>
    </intervention>
    <intervention id="2-278" speaker_id="photo_generic" name="Dimas" is_mep="True" mode="spoken">
      <p sl="el">lid van de Commissie. - De geachte afgevaardigde stelt verscheidene vraagstukken aan de orde die verband houden met de toepassing van de communautaire wetgeving inzake gevaarlijke afvalstoffen in Griekenland. Ik zal die vraagstukken een voor een beantwoorden.</p>
      <p sl="el">De criteria voor de aanvaarding van afvalstoffen op de stortplaatsen van de verschillende klassen, de procedures en de maatregelen voor de aanvaarding van afval op de stortplaatsen - of ‘sanitaire begraving’ zoals deze eufemistisch in het Grieks worden genoemd - zijn vastgesteld in met name het interministerieel besluit 29407/3508 van 2002, waarmee de richtlijn betreffende het storten van afvalstoffen in het Griekse recht werd omgezet. Alle Griekse wetsbesluiten inzake het beheer van gevaarlijke afvalstoffen worden onmiddellijk na uitvaardiging aan de Commissie medegedeeld. In juli 2004 is Beschikking 2003/33 van de Raad betreffende de criteria en de procedures voor aanvaarding van afvalstoffen op stortplaatsen in werking getreden. De lidstaten moeten uiterlijk op 16 juli 2005 de criteria toepassen die zijn vermeld in deel II van de bijlage bij de genoemde beschikking. Griekenland heeft nog geen kennisgeving gedaan van de aanvullende maatregelen die het eventueel zal nemen om zich te conformeren aan deze beschikking.</p>
      <p sl="el">De tweede vraag gaat over de inlichtingen met betrekking tot de jaarlijks in Griekenland geproduceerde gevaarlijke afvalstoffen. In het kader van de verslagen die moeten worden opgesteld over de toepassing van de richtlijn inzake gevaarlijke afvalstoffen, verstrekken de Griekse autoriteiten inlichtingen over de hoeveelheden afvalstoffen die jaarlijks worden geproduceerd en over de methoden die worden toegepast voor het verwijderen of recycleren daarvan. Uitgaande van de beschikbare inlichtingen bedroeg in de periode 1998-2003 de geproduceerde hoeveelheid gevaarlijke afvalstoffen gemiddeld 363.400 ton per jaar. Het grootste gedeelte daarvan - ongeveer tweederde van de geproduceerde hoeveelheid gevaarlijke afvalstoffen - wordt tijdelijk opgeslagen, voordat het definitief wordt verwijderd of gerecycleerd. Als de geachte afgevaardigde daar belangstelling voor heeft, kan ik hem ook meer gedetailleerde gegevens verschaffen.</p>
      <p sl="el">Dan tot slot nog de niet-naleving van het arrest van 13 juni 2002. In artikel 8, lid 3 van Richtlijn 91/689 is sprake van de plicht tot het indienen van verslagen. Meer specifiek, de lidstaten moeten de Commissie inlichtingen verschaffen over elke eenheid, onderneming of installatie waarin gevaarlijke afvalstoffen worden verwijderd of gerecycleerd. Het Europees Hof van Justitie zegt in zijn arrest van 13 juni 2002 dat de Helleense Republiek zijn verplichtingen uit hoofde van bovengenoemde bepaling niet is nagekomen. Aangezien de Commissie onvolledige inlichtingen heeft ontvangen over de maatregelen die Griekenland heeft genomen om zich te voegen naar de het arrest van het Hof, heeft de Commissie de procedure overeenkomstig artikel 228 van het EG-Verdrag geopend. In antwoord op de officiële aanmaning van de Commissie hebben de Griekse autoriteiten de overeenkomstig artikel 8 noodzakelijke inlichtingen gestuurd. Deze worden momenteel onderzocht en dan zal blijken in hoeverre Griekenland zich heeft gevoegd naar het bovengenoemd arrest van het Hof. Als de toegestuurde inlichtingen als niet tevredenstellend worden beschouwd, zal de Commissie gedwongen worden een met redenen omkleed advies op te stellen, overeenkomstig artikel 228, lid 2 van het EG-Verdrag.</p>
    </intervention>
    <intervention id="2-279" speaker_id="28586" name="Papadimoulis" is_mep="True" mode="spoken">
      <p sl="el">Mevrouw de Voorzitter, mijnheer de commissaris, ik dank u voor uw antwoord, maar neemt u mij niet kwalijk als ik blijf aandringen. Precies een jaar geleden sprak de Commissie in haar antwoord in het Europees Parlement over 230.000 ton ongecontroleerde gevaarlijke afvalstoffen in Griekenland. Aangezien de voor milieu-inspectie bevoegde dienst in haar verslag zegt dat er totaal geen controle wordt verricht, vraag ik u:</p>
      <p sl="el">ten eerste, of de Commissie het afgelopen jaar concrete stappen van de kant van de Griekse autoriteiten heeft vastgesteld;</p>
      <p sl="el">ten tweede, welke juridische stappen u van plan bent te zetten om de autoriteiten van ons beider vaderland ertoe aan te zetten zich eindelijk te voegen naar de communautaire wetgeving?</p>
    </intervention>
    <intervention id="2-280" speaker_id="photo_generic" name="Dimas" is_mep="True" mode="spoken">
      <p sl="el">lid van de Commissie. - Ik meende te hebben gezegd dat wij de procedure overeenkomstig artikel 228 op gang hebben gebracht, en van de Griekse regering een antwoord hebben gekregen dat wij momenteel bestuderen.</p>
      <p sl="el">Ik heb u zelfs nog meer verteld over de hoeveelheden: in 1998 waren dat 379.000 ton afvalstoffen, in 1999 376.000 ton, in 2000 391.000 ton en tot 2003 blijven die hoeveelheden min of meer op hetzelfde niveau. Tot dan hebben wij gegevens. Voor na 2003 niet. Van deze hoeveelheden is ongeveer 60 procent - en dat percentage gaat omhoog: in 2003 was dat ongeveer 80 procent - voorlopig opgeslagen. De communautaire richtlijn zegt evenwel dat, als deze afvalstoffen langer dan een jaar voorlopig blijven opgeslagen, de opslagruimte moet worden gekenmerkt als een stortplaats. Dan moet dus die ruimte voldoen aan de betreffende voorwaarden, en dat is niet het geval met de Griekse autoriteiten. Daarom hebben wij, zoals ik reeds zei, de desbetreffende procedures op gang gebracht.</p>
    </intervention>
    <intervention id="2-281" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 50 van mevrouw McGuinness (H-0173/05):</p>
      <p sl="nl">Betreft: Naleving van de nitratenrichtlijn</p>
      <p sl="nl">Richtlijn 91/676/EEG inzake de bescherming van water tegen verontreiniging door nitraten uit agrarische bronnen is tien jaar oud, maar de toepassing door de lidstaten is niet gemakkelijk gebleken.</p>
      <p sl="nl">Kan de Commissie aangeven hoe de nitratenrichtlijn in de lidstaten wordt toegepast, wat het niveau van naleving is en welke toepassingsproblemen er zijn geconstateerd? Kan de Commissie specifieker meedelen wat zij vindt van het meest recente actieplan van Ierland, dat ontwikkeld is met het oog op het voldoen aan de verplichtingen uit hoofde van de nitratenrichtlijn?</p>
    </intervention>
    <intervention id="2-282" speaker_id="photo_generic" name="Dimas" is_mep="True" mode="spoken">
      <p sl="en">lid van de Commissie . - De Commissie heeft in 2002 het tweede verslag over de tenuitvoerlegging van de nitratenrichtlijn goedgekeurd. Het verslag gaf aan dat de lidstaten op dat moment op dit terrein belangrijke vooruitgang hadden geboekt. In de afgelopen paar jaar is verdere vooruitgang geboekt. Alle lidstaten hebben inmiddels netwerken voor de controle van de waterkwaliteit opgezet. Ze hebben allemaal kwetsbare zones voor nitraten aangewezen en hebben actieprogramma's voor deze zones opgesteld, of ze hebben gebruik gemaakt van de mogelijkheid die de richtlijn biedt, om een actieprogramma voor het gehele grondgebied op te stellen.</p>
      <p sl="en">Ierland is een van de lidstaten die voor deze optie heeft gekozen. De kwetsbare zones voor nitraten, met inbegrip van gehele grondgebieden, besloegen in 2000 ongeveer 38 procent van de gehele Europese Unie van vijftien. Sindsdien is het percentage gestegen door de aanwijzing van nieuwe kwetsbare zones in Zweden, het Verenigd Koninkrijk, België, Griekenland, Spanje en Italië en door de grondgebiedaanpak waarvoor Ierland heeft gekozen.</p>
      <p sl="en">De lidstaten zijn ook bezig hun actieprogramma's te verbeteren en verder te ontwikkelen, aangezien ze beseffen dat er sterke en volledig toepasbare actieprogramma's nodig zijn om de waterkwaliteit te verbeteren. In de nieuwe lidstaten vindt vergelijkbare vooruitgang plaats. Deze lidstaten hebben voldaan aan de verplichting die is geformuleerd in het toetredingsverdrag, en hadden op de datum van toetreding kwetsbare zones voor nitraten aangewezen, actieprogramma's vastgesteld en codes voor goede landbouwpraktijken opgesteld. De Commissie onderzoekt momenteel de kwaliteit van deze aanwijzingen en actieprogramma's.</p>
      <p sl="en">Ondanks deze vooruitgang kan het jaren duren voordat we een aanmerkelijke verbetering van de waterkwaliteit kunnen waarnemen. Het duurt nu eenmaal enige tijd voordat het resultaat van een actie zichtbaar is. De trend lijkt echter positief, want er zijn in sommige landen al bemoedigende tekenen te zien.</p>
      <p sl="en">De Commissie is vastbesloten ervoor te zorgen dat de nitratenrichtlijn in de lidstaten correct wordt uitgevoerd. Ze zal alle instrumenten gebruiken die tot haar beschikking staan. Hieronder valt duidelijk het openen van inbreukprocedures tegen lidstaten die de verschillende, door de richtlijn voorgeschreven stappen niet juist ten uitvoer leggen.</p>
      <p sl="en">Momenteel loopt er een inbreukprocedure tegen Ierland. Na het arrest van het Europees Hof van Justitie op 11 maart 2003, hebben de Ierse autoriteiten de Commissie officieel het actieprogramma toegezonden dat ingevolge artikel 5 van de richtlijn is opgesteld. De Commissie is van mening dat het Ierse actieprogramma op verschillende punten niet geheel in overeenstemming is met de richtlijn. Deze punten zijn in detail aangegeven in de aanmaning die eind 2004 aan Ierland is toegezonden. Er is nog geen antwoord ontvangen.</p>
    </intervention>
    <intervention id="2-283" speaker_id="28115" name="McGuinness" is_mep="True" mode="spoken">
      <p sl="en">Commissaris, ik wil u vragen mij iets te verduidelijken. Wat betreft de positieve trends in de waterkwaliteit, hebt u gezegd dat het een paar jaar duurt voordat een aanmerkelijke verbetering zichtbaar wordt. De zorg is dat strengere regels zullen worden opgelegd aan de landbouw als u geen aanmerkelijke verbetering ziet, zoals u zegt. Kunt u hier commentaar op geven?</p>
      <p sl="en">Kunt u ook in grote lijnen aangeven wat de inbreukprocedure betekent qua eventuele boetes, of welke sancties boeren opgelegd kunnen krijgen doordat Ierland geen goed actieplan heeft? Kunt u daarnaast de specifieke punten noemen waar de Commissie zich zorgen over maakt met betrekking tot Ierland?</p>
    </intervention>
    <intervention id="2-284" speaker_id="photo_generic" name="Dimas" is_mep="True" mode="spoken">
      <p sl="en">lid van de Commissie . - U moet weten dat de Commissie het probleem van de nitraten heel belangrijk vindt voor bepaalde landen. Ongeveer 20 procent van het grondwater van Europa bevat een uitzonderlijk hoge concentratie nitraten, en minstens 30 tot 40 procent van de rivieren en meren kampt met hetzelfde probleem. In veel landen hebben we een instroom van stikstof in de kustwateren, die in bepaalde gebieden zeer aanzienlijk kan zijn voor de kustwateren en zeeën. De landbouw is verantwoordelijk voor ongeveer 50 tot 80 procent van de inbreng van stikstof in de wateren in de Europese Unie.</p>
      <p sl="en">Ierland voldeed noch aan de indiening van het actieplan, noch aan de aanwijzing van de kwetsbare zones, en het had niet gespecificeerd welke wateren waren vervuild. Het voldeed wel aan de aanwijzing van het gehele grondgebied als kwetsbare zone, maar het actieplan dat het heeft gestuurd, was niet bevredigend, en daarom hebben we Ierland voor het Hof gedaagd. Ierland heeft op 22 december een antwoord gezonden, en wij hebben, ook op 22 december, geantwoord, waarbij we de Ierse autoriteiten drie maanden de tijd hebben gegeven om te reageren. Ierland heeft om verlenging met één maand gevraagd, zodat de uiterlijke termijn nu 22 april is. We wachten daarom de antwoorden van Ierland af op de specifieke punten die we hebben aangekaart.</p>
      <p sl="en">Wat betreft de boeren, is er een groot probleem en zijn er vragen of voor bepaalde gebieden een derogatie nodig is. Voor een derogatie is echter een actieplan nodig dat aanvaardbaar is voor de Commissie.</p>
    </intervention>
    <intervention id="2-285" speaker_id="28512" name="Allister" is_mep="True" mode="spoken">
      <p sl="en">De boeren van Noord-Ierland hebben ook grote problemen om te voldoen aan de eisen van deze richtlijn. Ik heb twee vragen. Het gaat weliswaar om een kleine regio, maar is er een reden waarom deze regio geen verschillende gesloten perioden zou kunnen hebben, afhankelijk van de bodemgesteldheid en de klimaatomstandigheden in verschillende gebieden, net zoals het voorstel van de Republiek Ierland voor drie verschillende zones drie verschillende gesloten perioden voorstelt?</p>
      <p sl="en">En ten tweede: het Bureau voor Noord-Ierland zegt dat het de Commissie heeft gevraagd om 60 procent subsidie te mogen geven voor kapitaaluitgaven die nodig zijn op boerderijen. Kunt u aangeven of en, zo ja, wanneer we de goedkeuring van die aanvraag kunnen verwachten?</p>
    </intervention>
    <intervention id="2-286" speaker_id="photo_generic" name="Dimas" is_mep="True" mode="spoken">
      <p sl="en">lid van de Commissie . - In gebieden met dezelfde klimaatomstandigheden moeten de gesloten perioden hetzelfde zijn. Ik weet dat er in bepaalde gebieden problemen zijn. Er is een debat gaande over de vraag of in januari of zelfs in februari mest zou moeten worden verspreid. De Farmers Association heeft verzocht het verspreiden van mest te laten plaatsvinden vanaf maart. Het hangt echter van het gebied in Ierland af, alsmede van de klimaatomstandigheden van elk van deze gebieden.</p>
    </intervention>
    <intervention id="2-287" speaker_id="1289" name="De Rossa" is_mep="True" mode="spoken">
      <p sl="en">Mag ik de commissaris vragen of de concentratie nitraten die is aangetroffen in het Ierse drinkwater, in de veertien jaar dat deze richtlijn bestaat, is toegenomen of afgenomen? Hoe lang is de Commissie nog van plan te blijven toekijken en flagrante schendingen van deze richtlijn toe te staan, niet alleen in Ierland, maar ook in andere landen?</p>
    </intervention>
    <intervention id="2-288" speaker_id="photo_generic" name="Dimas" is_mep="True" mode="spoken">
      <p sl="en">lid van de Commissie . - De Commissie is niet van plan wijzigingen in de nitratenrichtlijn voor te stellen, aangezien zij ervan overtuigd is dat de richtlijn volledig ten uitvoer moet worden gelegd om de impact van nutriënten uit agrarische bronnen op de Europese wateren te verminderen.</p>
      <p sl="en">We zijn vastbesloten er met een reeks acties voor te zorgen dat de nitratenrichtlijn in de lidstaten juist wordt uitgevoerd. Een van deze acties is, zoals ik eerder heb gezegd, juridische druk via inbreukprocedures tegen lidstaten die de verschillende stappen van de richtlijn niet ten uitvoer leggen.</p>
      <p sl="en">De Commissie heeft belangrijke stappen genomen om betere kennis van de druk op de milieutoestand van de Europese wateren te bevorderen door regelmatige bewaking, alsook rapportageoefeningen, de uitwisseling van technische informatie en beste landbouwpraktijken, en het effect daarvan op het verlies van nutriënten, en instrumenten om de invloed daarvan op de waterkwaliteit te meten, te moduleren en te voorspellen.</p>
      <p sl="en">Tevens is een belangrijke bijdrage geleverd tot de tenuitvoerlegging van de nitratenrichtlijn, door deze richtlijn op te nemen in de goede landbouwpraktijken, die sinds 2000 het landbouwbeleid schragen en waarvan de naleving volgens het nieuwe landbouwbeleid vanaf 2005 een voorwaarde is voor de directe betalingen aan de producenten.</p>
    </intervention>
    <intervention id="2-289" speaker_id="1849" name="De Voorzitter" is_mep="True" mode="spoken">
      <p sl="nl">De vragen nrs. 51 t/m 58 zullen schriftelijk worden beantwoord.</p>
    </intervention>
    <intervention id="2-290" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 59 van de heer Posselt (H-0178/05):</p>
      <p sl="nl">Betreft: Status van Kosovo</p>
      <p sl="nl">Welke voorbereidingen treft de Commissie om mee te werken aan een oplossing voor de kwestie van de status van Kosovo? Acht zij een Europees civiel bestuur EUMIG in Kosovo denkbaar en wenselijk?</p>
    </intervention>
    <intervention id="2-291" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Totdat een besluit is genomen over de definitieve status van Kosovo, spant de Commissie zich tot het uiterste in om Kosovo stevig verankerd te houden in het Stabilisatie- en Associatieproces, onder auspiciën van resolutie 1244 van de Veiligheidsraad van de Verenigde Naties. De Commissie is van mening dat het belangrijk is dat Kosovo volledig aan dit proces deelneemt op grond van zijn eigen merites. Het zou inderdaad slecht voor de veiligheid van Europa zijn als Kosovo een zwart gat zou worden in een regio die verder op weg is naar pretoetreding en daarna toetreding tot de Europese Unie.</p>
      <p sl="en">De Commissie steunt de voorlopige instellingen voor zelfbestuur bij het maken van voorgang met de tenuitvoerlegging van de prioritaire normen die verband houden met het recht en de multi-etniciteit, vóór de beoordelingsdatum medio 2005. De Commissie heeft de normen als de belangrijkste prioriteiten opgenomen in het Europese Partnerschap met Kosovo. We geven meer dan 125 miljoen euro uit aan Cards-bijstandsprogramma's. We blijven Kosovo via het voortgangsbewakingsmechanisme van het Stabilisatie- en Associatieproces steunen door beleidsadvies te geven en bijstand te verlenen, teneinde het idee tegen te gaan dat de normen niet langer nodig zijn wanneer de statusgesprekken eenmaal van start gaan. Ze zullen zelfs nog belangrijker zijn wanneer de statusgesprekken beginnen.</p>
      <p sl="en">De Commissie zet zich in om het EU-perspectief van Kosovo te bevorderen, omdat Kosovo in Europa ligt en zal blijven liggen, ongeacht zijn toekomstige status. In dit verband hebben we in Pristina een verbindingskantoor opgezet, dat samenwerkt met de vertegenwoordiger van de Hoge Vertegenwoordiger, alsook met het Europees Bureau voor wederopbouw en de lidstaten van de EU.</p>
      <p sl="en">De Commissie bereidt momenteel voorts een mededeling aan de Raad voor over verbetering van het Europees perspectief van Kosovo. Deze mededeling is een bijdrage aan het gezamenlijke werk van de Commissie, de Hoge Vertegenwoordiger en het voorzitterschap, naar aanleiding van de uitnodiging van de Raad Algemene Zaken en Buitenlandse Betrekkingen in februari om ons te concentreren op de toekomstige bijdrage van de EU aan de inspanningen van de internationale gemeenschap in Kosovo.</p>
      <p sl="en">De Commissie zal nauw samenwerken met de heer Solana en het Luxemburgse voorzitterschap van de EU op het gebied van de reikwijdte van de toekomstige rol van de EU in Kosovo na de Missie van de VN in Kosovo (UNMIK). Persoonlijk verwacht ik niet dat de EU Kosovo zal gaan besturen als opvolger van UNMIK, aangezien dit in strijd zou zijn met ons beleid van capaciteitsopbouw en duurzaamheid in de partnerlanden waarmee we ooit in onderhandeling hopen te treden. De reikwijdte van de toekomstige betrokkenheid van de EU moet zeer zorgvuldig worden bekeken, gelet op de belangrijke politieke en financiële gevolgen van deze betrokkenheid.</p>
    </intervention>
    <intervention id="2-292" speaker_id="2229" name="Posselt" is_mep="True" mode="spoken">
      <p sl="de">Mevrouw de Voorzitter, mijnheer de commissaris, ik dank u voor uw goede en uitgebreide antwoord. Ik heb nog twee concrete opmerkingen. Ten eerste, bij een werkloosheid van 70 procent is het natuurlijk moeilijk om doelstellingen te halen. Is het vastleggen van een status, die in ieder geval op de middellange termijn haalbaar is, geen voorwaarde om überhaupt doelstellingen te realiseren? Er zou dus in ieder geval in dit jaar een perspectief voor een mogelijke status geschetst dienen te worden.</p>
      <p sl="de">Ten tweede, de mensen in Kosovo willen uiteraard heel graag een Europees bestuur, omdat zij een bestuur willen dat zich aan Europese maatstaven spiegelt.</p>
    </intervention>
    <intervention id="2-293" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Ik deel de zorg van de geachte afgevaardigde over de hoge werkeloosheid in Kosovo. Het is kwalijk dat de provincie een werkloosheid heeft ontwikkeld die volgens sommige statistieken rond de 50 procent ligt, maar volgens andere statistieken zelfs nog hoger. Het is daarom essentieel dat we Kosovo blijven steunen met onze financiële bijstand. Het is ook van levensbelang dat de voorlopige instellingen van zelfbestuur in Kosovo steun krijgen uit hoofde van pijler 4 van UNMIK, die de EU ondersteunt, teneinde vooruitgang te boeken met de economische hervorming, met inbegrip van de privatisering.</p>
      <p sl="en">In het algemeen is vroeg of laat een oplossing nodig, want de demografische druk in Kosovo maakt het economisch herstel van de provincie bijzonder moeilijk zonder duidelijk, wettelijk geregeld en internationaal erkend kader.</p>
      <p sl="en">Wat betreft de toekomstige rol van de Unie, zou het idee dat de Europese Unie de Verenigde Naties zou vervangen in een leidinggevende rol op problemen stuiten. We steunen het idee van een gestroomlijnde VN-missie die zo veel mogelijk verantwoordelijkheid overdraagt, teneinde invloed te geven aan de lokale autoriteiten, die in de toekomst zo veel mogelijk onze directe gesprekspartners zouden moeten zijn.</p>
    </intervention>
    <intervention id="2-294" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 60 van de heer David Martin (H-0187/05):</p>
      <p sl="nl">Betreft: Hervormingen van de rechtspraak in Bulgarije</p>
      <p sl="nl">Is de Commissie ervan overtuigd dat met de hervormingen van de rechtspraak in Bulgarije snel genoeg vooruitgang wordt geboekt om een Bulgaars lidmaatschap in 2007 mogelijk te maken?</p>
    </intervention>
    <intervention id="2-295" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie. - De toetredingsonderhandelingen over hoofdstuk 24 zijn afgesloten nadat de Bulgaarse regering een aanzienlijk aantal verplichtingen is aangegaan.</p>
      <p sl="en">De verdere hervorming van het gerechtelijk apparaat valt op als zijnde de overkoepelende prioriteit voor Bulgarije in zijn voorbereidingen op de toetreding. In de toetredingsonderhandelingen zijn duidelijke stappen voor de hervorming van de rechterlijke macht overeengekomen. De aangegane verplichtingen moeten volledig worden nagekomen.</p>
      <p sl="en">Het land staat voor belangrijke uitdagingen, met name wat betreft de aanneming van het nieuwe wetboek van strafvordering, dat de hele fase van het gerechtelijk vooronderzoek eenvoudiger maakt en op één lijn brengt met de beste praktijken van de EU. Hiervoor is een duidelijke consensus van alle betrokken partijen nodig, met inbegrip van de politieke partijen.</p>
      <p sl="en">Tot slot zal men iets moeten ondernemen voor de algemene arbeidsvoorwaarden, voor de behoefte aan meer specialisatie van de rechters en de openbare aanklagers, voor de benoemingsprocedures, de toegang tot rechtshulp in de praktijk en andere verplichtingen die tijdens de toetredingsonderhandelingen zijn aangegaan. Afgezien van politieke wil, zijn ook voldoende begrotingsmiddelen nodig om aan deze criteria te kunnen voldoen.</p>
      <p sl="en">In dit verband moeten de Bulgaarse autoriteiten zich nu tot het uiterste inspannen om ervoor te zorgen dat de hervorming wordt voltooid, vooral wat betreft de fase van het gerechtelijk vooronderzoek. Deze hervorming is onontkoombaar als Bulgarije ervoor wil zorgen dat het beschikt over de juridische instrumenten en middelen om volledig uitvoering te geven aan het recht en de eisen van het lidmaatschap.</p>
      <p sl="en">Het lijkt erop dat de voorbereiding van deze hervorming meer tijd vraagt dan aanvankelijk werd verwacht. De Bulgaarse autoriteiten hebben desalniettemin hun toezegging herhaald dat een nieuw wetboek van strafvordering op 15 mei door de ministerraad zal worden goedgekeurd. Ik heb er redelijk vertrouwen in dat deze belofte zal worden nagekomen, aangezien dit onontkoombaar is als Bulgarije aan de verplichtingen wil voldoen die tijdens de onderhandelingen zijn aangegaan.</p>
      <p sl="en">De Commissie zal dit terrein door geïntensifieerde bewaking nauwlettend in de gaten houden, teneinde voldoende garanties te krijgen dat na de afronding van de onderhandelingen verdere vorderingen worden gemaakt en dat het land in 2007 effectief klaar is voor het lidmaatschap.</p>
    </intervention>
    <intervention id="2-296" speaker_id="1403" name="Martin, David" is_mep="True" mode="spoken">
      <p sl="en">Dank u, commissaris, voor dit zeer duidelijke en nuttige antwoord. U hebt alle problemen precies aangegeven. Het is duidelijk dat de huidige regering de noodzaak van een hervorming van het gerechtelijk apparaat erkent. De vraag blijft echter of de politieke wil om die hervorming te realiseren ook verder binnen Bulgarije wordt gedeeld. Ik ben blij te horen dat de Commissie dit in de gaten zal houden.</p>
      <p sl="en">U hebt ook het hiermee samenhangende punt van de financiering genoemd. Zal de Commissie steun bieden voor de herscholing van de rechterlijke macht om Bulgarije te helpen zich op het lidmaatschap in 2007 voor te bereiden?</p>
    </intervention>
    <intervention id="2-297" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Ik ben het met de heer Martin eens dat consensus achter de politieke wil heel belangrijk is. Tijdens mijn recente bezoek aan Sofia heb ik rede steun voor deze doelstelling kunnen vaststellen onder alle partijen.</p>
      <p sl="en">Ook hebben alle partijen bevestigd dat ze, los van de aanstaande verkiezingen, bereid zijn voor en na de verkiezingen te werken aan de verwezenlijking van deze doelstelling, ook als dat zou betekenen dat ze een deel van de zomer- of herfstvakantie zouden moeten opofferen. Dit is duidelijk een prioriteit die voor Bulgarije zo belangrijk is, dat er brede politieke wil bestaat.</p>
      <p sl="en">Wat betreft de financiële middelen voor de herscholing van rechters, steunen we Bulgarije momenteel al bij het opbouwen van instellingen. We zijn bereid deze optie in overweging te nemen als onze eerdere toezeggingen onvoldoende zijn. Natuurlijk is het in de eerste plaats de taak van de Bulgaarse regering zelf om aan deze criteria te voldoen.</p>
    </intervention>
    <intervention id="2-298" speaker_id="28580" name="Beglitis" is_mep="True" mode="spoken">
      <p sl="el">Mevrouw de Voorzitter, voortbordurend op de vraag van mijn geachte collega wilde ik de commissaris de volgende vraag stellen.</p>
      <p sl="el">Wij weten dat de Europese Commissie tot nu toe een reeks programma’s heeft gefinancierd in het kader van de zogenaamde Twinning Projects met de kandidaat-lidstaten. Zullen deze jumelageprogramma’s worden voortgezet? Zal de Europese Commissie de lidstaten, en in dit geval zowel Bulgarije als Roemenië, financiële middelen ter beschikking blijven stellen voor deze programma’s, gedurende de periode tot de toetreding van deze landen tot de Europese Unie?</p>
    </intervention>
    <intervention id="2-299" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Zoals u terecht hebt opgemerkt, financieren we momenteel twinning -programma's met Bulgarije en Roemenië. Naar mijn mening zijn deze een van de meest doelmatige instrumenten van technologieoverdracht bij het opbouwen van instellingen en het versterken van de administratieve capaciteit. Het is onze bedoeling door te gaan met deze programma's met Bulgarije en Roemenië, maar ook wanneer we de onderhandelingen met Turkije beginnen, en wanneer we verdere voortgang maken met de landen op de westelijke Balkan.</p>
      <p sl="en">In mijn ogen is twinning een van de beste methoden om knowhow te leveren en institutionele kennis over te dragen aan de kandidaat-landen en potentiële kandidaat-landen.</p>
    </intervention>
    <intervention id="2-300" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 61 van mevrouw Hedh (H-0210/05):</p>
      <p sl="nl">Betreft: Recht van vrouwen op werk in Turkije</p>
      <p sl="nl">Tegen de achtergrond van het feit dat Turkije groen licht heeft gekregen voor toekomstige onderhandelingen over toetreding tot de EU stemmen de jongste statistieken over het percentage werkende vrouwen in dat land tot verontrusting. Wij sociaal-democraten hebben het vraagstuk omtrent het recht van vrouwen op werk altijd als uiterst belangrijk beschouwd voor het bereiken van meer gelijkheid van vrouwen en mannen. Vrouwen die betaald werk verrichten zijn goed toegerust voor een zelfstandig bestaan en zijn voor hun levensonderhoud niet economisch afhankelijk van hun familie. Dit vraagstuk heeft opnieuw actualiteit gekregen door de Lissabon-strategie, waarvan een van de doelstellingen luidt dat het percentage werkende vrouwen in de EU in 2010 tot 60 procent moet zijn gestegen. Uitgaand van het Kopenhagencriterium dat vereist dat elk kandidaatland de politieke, economische en monetaire doelstellingen van de Unie onderschrijft, zou ik willen vragen of de kwestie van het percentage werkende vrouwen in de toekomstige onderhandelingen met Turkije tot prioriteit zal worden verheven.</p>
    </intervention>
    <intervention id="2-301" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - In haar geregelde verslagen en bilaterale contacten met de Turkse autoriteiten heeft de Commissie consequent de lage participatiegraad van vrouwen op de officiële arbeidsmarkt naar voren gehaald als een ernstig probleem dat de economische emancipatie van vrouwen belemmert, en als een beperking van het economische potentieel van Turkije.</p>
      <p sl="en">Daarnaast maakt de gelijkheid van mannen en vrouwen, in het bijzonder de gelijke behandeling van personen in arbeidssituaties ongeacht hun sekse, deel uit van het acquis communautaire op het gebied van de werkgelegenheid en het sociaal beleid. De Commissie ziet er daarom nauwlettend op toe dat Turkije zich aanpast aan de eisen van de communautaire wetgeving en haar praktische tenuitvoerlegging.</p>
      <p sl="en">Ondanks de vastberadenheid waarvan de regering blijk geeft, en ondanks een aantal positieve maatregelen, is echter slechts beperkte voortgang gemaakt met de invoering van wetgeving om discriminatie in arbeidssituaties effectief te verbieden. Tijdens de onderhandelingen over de toepasselijke hoofdstukken van het acquis communautaire zal deze zaak zeer nauwlettend worden gevolgd en als een zaak van hoge prioriteit worden beschouwd.</p>
    </intervention>
    <intervention id="2-302" speaker_id="4266" name="Hedkvist Petersen" is_mep="True" mode="spoken">
      <p sl="sv">ter vervanging van de vragensteller. - Mevrouw de Voorzitter, ik wil de commissaris graag bedanken voor dit uiterst interessante en grondige antwoord. .</p>
      <p sl="sv">De situatie van de vrouwen in Turkije is belangrijk, en ik zou een andere kwestie aan de orde willen stellen in verband met de lidmaatschapsonderhandelingen. Zoals bekend is er in Turkije een grote vrouwendemonstratie gehouden, vlak voor de Internationale Vrouwendag op 8 maart. Die is op brute wijze door de politie neergeslagen. De betrokken politieagenten zijn onmiddellijk geschorst en de ambassadeur van Turkije in Brussel is hier in het Europees Parlement komen uiteenzetten wat zijn land hieraan doet. Omdat dergelijk bruut politieoptreden onverenigbaar is met de eisen die wij stellen aan een land dat lidmaatschapsonderhandelingen met de EU voert, vraag ik mij af of commissaris Rehn weet of Turkije verdere justitiële maatregelen heeft genomen na dit incident.</p>
    </intervention>
    <intervention id="2-303" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Dit was een van de belangrijkste kwesties die werd besproken toen de ministeriële trojka van de EU met Turkije op 7 maart in Ankara bijeenkwam. De vergadering van onze trojka viel toevallig op de dag na de door u genoemde demonstratie. Toen we zagen wat er was gebeurd, en we informatie hadden verkregen, hebben we, samen met het Luxemburgse voorzitterschap en het komende Britse voorzitterschap, namens de Europese Unie een duidelijke verklaring afgegeven, waarin we alle geweld bij demonstraties hebben veroordeeld. We hebben ook het onevenredige gebruik van dwang veroordeeld, dat duidelijk plaatsvond bij de behandeling van de voornamelijk vrouwelijke en jonge demonstranten in Istanboel.</p>
      <p sl="en">Minister van Buitenlandse Zaken Gul zei in de vergadering van onze trojka dat hij de gebeurtenissen betreurde, en dat de regering een onderzoek zal instellen naar wat er is gebeurd, en naar het hoe en waarom daarvan.</p>
      <p sl="en">Er lopen momenteel drie onderzoeken in Turkije: een onderzoek door de politie, een onderzoek door het Ministerie van Binnenlandse Zaken en een derde onderzoek door de Grote Nationale Assemblee van Turkije. We volgen deze onderzoeken nauwlettend. Zodra de onderzoeken zijn afgerond, zullen we over de resultaten kunnen beschikken. Ondertussen heeft Turkije zes politiemannen geschorst vanwege de gebeurtenissen op 7 maart in Istanboel.</p>
    </intervention>
    <intervention id="2-304" speaker_id="1849" name="De Voorzitter" is_mep="True" mode="spoken">
      <p sl="nl">Vraag nr. 62 van de heer Beglitis (H-0213/05):</p>
      <p sl="nl">Betreft: Bouw en openstelling van drie kerncentrales in Turkije</p>
      <p sl="nl">Een recente publicatie van de Turkse krant 'Radikal' ging in op het energieprogramma van Turkije en op het voornemen van de Turkse regering om drie nieuwe kerncentrales te bouwen en vanaf 2012 in bedrijf te nemen, met als eerste de in de streek Konya te bouwen centrale. Indien het bericht juist is, ontstaat er in het gebied van de Middellandse Zee een nieuwe situatie. Dit leidt begrijpelijkerwijs tot ongerustheid bij de buurlanden van Turkije en met name Griekenland en zijn eilanden, die zich dicht in de buurt bevinden van de voor de bouw van de kerncentrales uitgekozen gebieden. Rekening houdend met het grote aardbevingsgevaar in Turkije neemt het scenario van de bouw van drie nieuwe kerncentrales nachtmerrie-achtige dimensies aan, niet alleen voor het milieu, maar ook voor het leven van miljoenen mensen in het oostelijke deel van de Middellandse Zee.</p>
      <p sl="nl">Is de Commissie door haar regelmatige contacten met de Turkse autoriteiten op de hoogte van de hierboven vermelde feiten? Zo ja, welke stappen heeft zij ondernomen of is zij van plan te gaan ondernemen om de bouw af te wenden? Hoe is zij in het algemeen van plan het thema kernenergie in Turkije aan te pakken, in het kader van de toetredingsonderhandelingen na oktober 2005?</p>
    </intervention>
    <intervention id="2-305" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Ik wil graag reageren op de kwestie van Cyprus, maar dat kan ik ook volgende keer doen.</p>
      <p sl="en">De Commissie is zich ervan bewust dat Turkije al vele jaren, namelijk sinds 1965, overweegt kernenergie te gaan gebruiken. We hebben het Parlement hiervan verschillende keren op de hoogte gebracht. Op dit moment heeft Turkije geen kerncentrale in gebruik. Er is evenmin een vergunning afgegeven voor de bouw van zo'n centrale.</p>
      <p sl="en">De Commissie herinnert eraan dat het elke lidstaat krachtens de Verdragen vrij staat de energiebronnen van zijn keuze te gebruiken. Momenteel maakt ruwweg de helft van alle lidstaten gebruik van kernenergie. Het besluit om al dan niet kernenergie te gebruiken is in toetredingsonderhandelingen dus nooit een onderwerp geweest. Zoals u zich wellicht herinnert, heeft de EU in de vorige uitbreidingsronde echter gestaan op de noodzaak van een hoge mate van nucleaire veiligheid in de kandidaat-landen die kerncentrales in gebruik hebben. Aanzienlijke delen van de pretoetredingsstrategie zijn aan dit doel gewijd. In bepaalde gevallen heeft de EU zelfs geëist dat oude kerncentrales of kernreactoren waarvan de internationale gemeenschap had vastgesteld dat ze niet tegen redelijke kosten konden worden verbeterd, vroegtijdig werden gesloten.</p>
      <p sl="en">Als Turkije kernenergie gaat opwekken, zal het land natuurlijk ook een hoge mate van nucleaire veiligheid moeten garanderen. Als kandidaat-land zal van Turkije ook worden verwacht dat het voldoet aan het acquis van Euratom met betrekking tot de nucleaire beveiliging en stralingsbescherming, alsook aan de richtlijn inzake de milieueffectbeoordeling. Dit houdt grensoverschrijdende raadpleging van lidstaten in. Volgens het Internationaal Verdrag inzake nucleaire veiligheid, waarin de Europese Gemeenschap voor Atoomenergie contractpartij is, is Turkije al verplicht buurlanden te raadplegen over voorgestelde nucleaire installaties.</p>
      <p sl="en">In het verleden zijn in Turkije verschillende potentiële locaties genoemd, terwijl slechts één locatie een vergunning heeft gekregen. Studies naar maximaal drie andere mogelijke locaties zijn onlangs opgenomen in de investeringsplannen van het ministerie van Energie. De Commissie volgt met belangstelling hoe de situatie zich ontwikkelt, en volgt in het bijzonder de evaluatie van de relevante seismische omstandigheden. Het is duidelijk dat een eventuele kerncentrale zodanig moet worden ontworpen en gebouwd, dat hij bestand is tegen elke potentiële seismische gebeurtenis, zodat de vereiste mate van veiligheid onder alle omstandigheden is gewaarborgd.</p>
    </intervention>
    <intervention id="2-306" speaker_id="28580" name="Beglitis" is_mep="True" mode="spoken">
      <p sl="el">Mevrouw de Voorzitter, ik wil de commissaris hartelijk bedanken voor zijn volledige antwoord. Daarom heb ik ook mijn vraag gesteld. Ik wilde namelijk de Commissie vragen dit zeer belangrijke vraagstuk, dat voor het milieu in het gebied van cruciaal belang is, op de voet te blijven volgen. Daarover is namelijk onder de bevolking in de buurlanden en ook in Griekenland grote ongerustheid ontstaan. Ik wilde de commissaris vragen dit vraagstuk goed in de gaten te houden tijdens de onderhandelingen. Ik betwist geenszins het recht van een land om kerncentrales te bouwen. Maar ten eerste moet dan een hoog veiligheidsniveau worden verzekerd en ten tweede moeten wij allen - de Europese Commissie inbegrepen - garanderen dat die kernenergie uitsluitend voor vredelievende en niet voor militaire doeleinden wordt gebruikt.</p>
    </intervention>
    <intervention id="2-307" speaker_id="photo_generic" name="Rehn" is_mep="True" mode="spoken">
      <p sl="en">lid van de Commissie . - Ik ben het helemaal met de geachte afgevaardigde eens en ik begrijp wat hij bedoelt. We zullen speciale aandacht aan deze zaak schenken. U hebt gelijk dat we niet op grond van ons eigen Verdrag het recht van een potentiële lidstaat in twijfel kunnen trekken om zijn toevlucht te nemen tot kernenergie als dit land een kerncentrale plant en bouwt volgens alle regels en verordeningen, en als het de nucleaire veiligheid respecteert. De nucleaire veiligheid zal echter hoe dan ook een kernaangelegenheid zijn, vooral als er aanleiding is om ons daarop te concentreren. Turkije bevindt zich nog niet in de bouwfase, maar nog in de planningsfase.</p>
    </intervention>
    <intervention id="2-308" speaker_id="23881" name="Matsakis" is_mep="True" mode="spoken">
      <p sl="en">Het is maar een idee, mevrouw de Voorzitter, maar zou het mogelijk zijn om vooraf een planning te maken, zodat we weten welke vragen zullen worden beantwoord, en zodat deze vergadering qua tijd doelmatiger verloopt? Op die manier hoeven we niet anderhalf uur te wachten zonder dat de vraag wordt beantwoord. Er zou bijvoorbeeld een tijdsbeperking kunnen worden gesteld aan zowel de antwoorden als de vragen.</p>
    </intervention>
    <intervention id="2-309" speaker_id="1849" name="De Voorzitter" is_mep="True" mode="spoken">
      <p sl="nl">Voor het vragenuur, dat in drie delen verdeeld is, geldt een strikte tijdslimiet. Indien leden gebruik willen maken van de mogelijkheid om aanvullende vragen te stellen, is het natuurlijk niet aan mij hun dat te beletten. Daardoor treden vertragingen op en kunnen vragen niet meer binnen de gereserveerde tijd worden behandeld. Het spijt mij zeer, maar we lopen nu al tien minuten achter op schema. De vragen 63 t/m 104 zullen schriftelijk worden beantwoord.</p>
      <p sl="nl">Het vragenuur is gesloten.</p>
      <a text="(De vergadering wordt om 19.40 uur onderbroken en om 21.00 uur hervat)"/>
    </intervention>
  </section>
  <section id="creitem30" title="Dreigende grieppandemie">
    <intervention id="2-312" speaker_id="1183" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de dreigende grieppandemie.</p>
    </intervention>
    <intervention id="2-313" speaker_id="photo_generic" name="Kyprianou" is_mep="True" mode="spoken">
      <p sl="en">lid van de Commissie . - Mevrouw de Voorzitter, ik kan niet zeggen dat het mij een genoegen is dit onderwerp hier met u te moeten bespreken, want het is geen leuk onderwerp. Anderzijds is het mijns inziens echter nuttig dat we de gelegenheid krijgen daarover van gedachten te wisselen, en dat ik u kan vertellen welke plannen de Commissie voor de toekomst heeft en welke acties we ondernemen.</p>
      <p sl="en">Het is waar dat de grieppandemie een gevaar vormt, en het is, zoals de wetenschappers laten weten, niet meer de vraag ‘of’ maar ‘wanneer’ deze pandemie toeslaat. De pandemie is over tijd. Zo'n pandemie vindt om de zoveel jaar plaats, en had al moeten plaatsvinden. Hoe we hiermee omgaan is daarom een topprioriteit, zowel op communautair niveau, wegens de noodzakelijke coördinatie van de lidstaten, als in de samenwerking met de Wereldgezondheidsorganisatie, niet alleen in Europa maar in heel de wereld, en met enkele van onze partners zoals de Verenigde Staten, die onze zorgen delen.</p>
      <p sl="en">We zijn op veel gebieden aan de slag gegaan. Het gaat daarbij onder meer om maatregelen voor de bestrijding van de bron van menselijke besmetting. We bespreken de plannen van de lidstaten en de manier waarop we deze op het niveau van de EU kunnen coördineren. We kijken naar vaccins en antivirale middelen, en naar bewaking en diagnostiek in onderling verbonden laboratoria om een pandemische stam te kunnen identificeren. We moeten natuurlijk de potentiële bronnen van dit probleem zien op te sporen.</p>
      <p sl="en">Zoals u weet, is een van de mogelijke bronnen vogelgriep, die een echt probleem vormt. Vogelgriep bestaat al in Azië, en er zijn al veel mensen aan gestorven. Het grootste punt van zorg is evenwel dat deze ziekte endemisch is geworden. Het is geen epidemie die gewoon weer verdwijnt. De vogelgriep is er, zij heeft wortel geschoten, en de uitroeiing ervan is geen doelstelling die op korte termijn verwezenlijkt kan worden. We hebben ook maatregelen genomen om te proberen dit probleem aan te pakken. De Commissie heeft een nieuwe richtlijn vastgesteld voor maatregelen ter bestrijding van de vogelgriep. Daarmee willen wij ervoor zorgen dat de lidstaten de meest geschikte bewakings- en bestrijdingsmaatregelen kunnen treffen, en wij hopen zo de risico’s te verkleinen als in de toekomst de ziekte in de Gemeenschap op grote schaal uitbreekt.</p>
      <p sl="en">We hebben op communautair niveau een plan, maar we hebben ook nationale plannen, op het niveau van de lidstaten, nodig. In maart hebben we samen met de Wereldgezondheidsorganisatie een workshop georganiseerd waar we deze plannen konden bespreken en daarover van gedachten konden wisselen. Het was een nuttige workshop. We hebben de lidstaten geholpen hun nationale paraatheidsplannen bij te werken en te verbeteren. Tegelijkertijd hebben we vastgesteld welke lidstaten nog geen plannen hebben, en we zullen die lidstaten helpen zulke plannen te ontwikkelen. Dit is uiterst belangrijk, omdat we wel een plan op het niveau van de EU hebben, maar de werkelijke tenuitvoerlegging van de plannen door de lidstaten moet geschieden. We kunnen gelukkig zeggen dat uit de reactie van de lidstaten is gebleken dat de volksgezondheidsdiensten het probleem heel serieus nemen. We denken na over hoe we het communautaire plan het beste ten uitvoer kunnen leggen. Onderdelen van dit plan zijn onder meer communicatie, isolatie en vaccinatie, het gebruik van geneesmiddelen, beperkingen van openbare bijeenkomsten, en informatieverstrekking aan het publiek.</p>
      <p sl="en">We plannen momenteel een oefening voor de hele Europese Unie, een soort van militaire oefening, om deze plannen te testen. Naar we hopen zal deze oefening laten zien hoe deze plannen in een nepscenario uitpakken. We zijn van plan deze oefening vóór het volgende griepseizoen uit te voeren, teneinde de plannen te testen en te zien wat er ontbreekt, en welke problemen zich voordoen, zodat we de plannen kunnen bijstellen en beter kunnen coördineren.</p>
      <p sl="en">Een heel belangrijk probleem - en daar bent u zich vast van bewust - is de kwestie van de vaccins. We hebben drie problemen met vaccins. Het eerste probleem is de feitelijke identificatie van de stam, omdat we verwachten dat bij een pandemie een nieuwe stam zal zijn betrokken. Dan is er het probleem van het ontwikkelen van het vaccin en, even belangrijk, het probleem van de capaciteit, om voldoende vaccin voor de bevolking te kunnen produceren in het geval van een pandemie. Omdat het zal gaan om een nieuwe stam, heeft het ook geen zin om van tevoren voorraden vaccins aan te leggen. Dat is dan geen oplossing.</p>
      <p sl="en">We hebben vertegenwoordigers van de lidstaten ontmoet en samen met hen overeenstemming bereikt over een manier om de industrie er bij te betrekken, via een publiek-particulier partnerschap, teneinde in tijden van nood de snelle productie van pandemische vaccins te vergemakkelijken. Ik ben optimistisch gestemd en denk dat we tot een akkoord met de industrie zullen komen. Het basisbeginsel is dat de lidstaten in dit stadium meer vaccins zullen kopen, om de investeringen te rechtvaardigen die nodig zullen zijn om de capaciteit van de lidstaten in het geval van een pandemie te vergroten. Tegelijkertijd hebben de lidstaten beloofd hun inspanningen te zullen verdubbelen om vast te kunnen houden aan hun vaccinatieaanbevelingen, en om ervoor te kunnen zorgen dat de vaccinatiegraad onder de relevante bevolkingsgroepen, dat wil zeggen, de groepen met een hoog risico, hoog zal zijn.</p>
      <p sl="en">Wij, van onze kant, zijn klaar om te gaan werken aan voorstellen voor EU-aanbevelingen in verband met de personen die uit volksgezondheidsoverwegingen moeten worden gevaccineerd. Deze aanbevelingen moeten worden goedgekeurd door de Raad. Een andere mogelijke manier om de capaciteit te vergroten - en de industrie heeft beloofd hiernaar te kijken - is het gebruikmaken van andere voorzieningen, zoals de voorzieningen voor de productie van diergeneesmiddelen, en het omschakelen daarvan naar een snelle productie van vaccins in geval van een pandemie.</p>
      <p sl="en">Wij zullen met de lidstaten, de vaccinindustrie en het Europees Geneesmiddelenbureau samenwerken om een gunstige situatie voor die productie en voor een snellere vergunningsprocedure te scheppen. Natuurlijk kunnen al deze stappen het probleem van het aanbod van vaccins voor de lidstaten niet helemaal oplossen, maar de lidstaten maken wel grote vorderingen in de goede richting.</p>
      <p sl="en">Een vergelijkbaar proces is begonnen met de fabrikanten van antivirale middelen. In het kader daarvan zullen de lidstaten en de industrie samenkomen om een gemeenschappelijk standpunt uit te werken. Ik zal u hierover verslag uitbrengen zodra we in grote lijnen een oplossing hebben voor het probleem van de tekorten in de productie en de voorraadvorming. We moedigen de lidstaten evenwel aan door te gaan met het aanleggen van voorraden. Veel van de lidstaten, vooral de grotere lidstaten, doen dit al. Ons inziens moeten alle lidstaten aan dit proces meedoen, want ondanks alle nadelen en alle problemen die er mogelijk zijn met betrekking tot de effectiviteit van de antivirale middelen, zullen zij wel de eerste verdedigingslinie zijn. Zij zijn ons eerste middel om het virus, de ziekte, in het geval van een pandemie aan te pakken. We hebben deze adempauze nodig, totdat we het nieuwe vaccin hebben ontwikkeld en voldoende capaciteit hebben om dit vaccin daadwerkelijk te produceren, te verspreiden en te gebruiken. Aangezien antivirale middelen de eerste verdedigingslinie zullen vormen, zijn ze de investering, de inspanning waard.</p>
      <p sl="en">Ik wil uw aandacht vestigen op een positieve ontwikkeling, en wel op de besluiten die we afgelopen week in de Commissie hebben genomen met betrekking tot de financiële vooruitzichten. We hebben ook de verordening betreffende het Solidariteitsfonds goedgekeurd, waarin een post zal voorkomen voor volksgezondheidsbedreigingen. De besluiten vallen binnen de context van de wetgevingsinstrumenten en zullen vallen onder de volgende financiële vooruitzichten. Het gaat daarbij om de algemene beschikbaarheid van financiële middelen voor paraatheid op volksgezondheidsgebied en vaccins in het geval van grote bedreigingen van de volksgezondheid.</p>
      <p sl="en">Het Solidariteitsfonds zal een plafond hebben van ongeveer één miljard euro per jaar. We zijn van mening dat het fonds voldoende flexibel zal zijn om te kunnen inspelen op noodsituaties op gezondheidsgebied. Ook zal het de lidstaten die aan de eisen voldoen, kunnen helpen bij de financiering van de aanschaf en de toepassing van vaccins in geval van een pandemie. Ik hoop van harte, ja, ik ben er zelfs zeker van, dat het Europees Parlement en de Raad zich elke inspanning zullen getroosten om snel tot een akkoord over dit voorstel te komen.</p>
      <p sl="en">Een andere uiterst belangrijke kwestie is, tot slot, vroegtijdige detectie. Zoals ik al heb gezegd, kost het tijd om een nieuwe virusstam te identificeren en vaccins te ontwikkelen om de stam aan te pakken. Hoe eerder we erin slagen de stam te identificeren, hoe gemakkelijker het zal zijn om het probleem aan te pakken en het virus voor zover mogelijk zelfs onder controle te krijgen.</p>
      <p sl="en">Hiertoe hebben we met de lidstaten en met de Wereldgezondheidsorganisatie een communicatienetwerk opgezet. Ons belangrijkste instrument bij deze inspanning is echter het systeem voor vroegtijdige waarschuwing en maatregelen. In geval van een problemen stellen de lidstaten elkaar en de Gemeenschap via dit systeem op de hoogte.</p>
      <p sl="en">Laat ik ook het Europees Centrum voor ziektepreventie en -bestrijding noemen, dat nu operationeel wordt. Natuurlijk zal het nog een jaar of zo duren voordat het op volle toeren kan draaien, maar als het zover is, zal dit centrum het systeem voor vroegtijdige waarschuwing en maatregelen overnemen en beheren, en dit soort gezondheidsbedreigingen aanpakken.</p>
      <p sl="en">We maken ons zorgen over de grieppandemie. We verwachten dat de pandemie, als zij plaatsvindt, van ongekende omvang zal zijn, als wij niet de noodzakelijke maatregelen treffen. Zelfs in een optimistisch scenario zijn de cijfers die we van wetenschappers hebben gekregen, echter zeer verontrustend, met wereldwijd minstens zo'n acht miljoen doden. De ergste scenario's suggereren zelfs een dodental in de orde van grootte van dertig miljoen. Dit is daarom nu een van onze topprioriteiten. Het is een belangrijk aandachtspunt, en we zullen eraan blijven werken en grote inspanningen leveren om ervoor te zorgen dat alle mechanismen en structuren operationeel zijn.</p>
      <p sl="en">Ons welslagen is evenwel sterk afhankelijk van de sterke politieke betrokkenheid en de steun van de kant van de Raad, de lidstaten, de Commissie, en natuurlijk het Europees Parlement. Ik vertrouw erop dat ik op uw steun kan rekenen.</p>
    </intervention>
    <intervention id="2-314" speaker_id="4527" name="Bowis" is_mep="True" mode="spoken">
      <p sl="en">namens de PPE-DE-Fractie . - Mevrouw de Voorzitter, zoals de commissaris heeft gezegd, hebben enkele landen geen plannen, en hebben veel landen ontoereikende plannen. Het is daarom terecht dat hij hier vanavond is gekomen om dit probleem met ons te bespreken, en we verwelkomen wat hij heeft gezegd, alsook de plannen die hij maakt. We zullen hem zeker alle mogelijke steun geven.</p>
      <p sl="en">Afgelopen jaar hadden Europa en de wereld geluk. SARS en de vogelgriep hebben zich niet tot een pandemie ontwikkeld. In de vorige eeuw hadden we minder geluk. In 1918, in 1957 en in 1968 hadden we met de Aziatische griep, de Spaanse griep en de Hongkong-griep minder geluk. Door elk van de laatste twee pandemieën stierven een miljoen mensen, en in 1918 overleden vijftig miljoen mensen, waarvan een kwart miljoen in mijn land, het Verenigd Koninkrijk.</p>
      <p sl="en">Nu heeft doctor Omi van de Wereldgezondheidsorganisatie gewaarschuwd dat er weer een pandemie dreigt. We roepen in het Parlement al maanden om spoedige actie om ons daarop voor te bereiden, en toch hebben we, zeker onder de lidstaten, niet het urgentiebesef gezien dat we wilden zien. De Verenigde Staten zijn al zeker zes maanden bezig voorraden antivirale middelen aan te leggen en zij hebben bestellingen geplaatst voor vier miljoen vaccins. Italië en Frankrijk hebben allebei twee miljoen vaccins besteld. Canada, Australië en Japan leggen alle drie voorraden aan. Zoals doctor Omi terecht zegt, weten we weliswaar niet om welke stam het zal gaan, maar zelfs de bestaande vaccins en geneesmiddelen zullen de symptomen verzachten en kwetsbare mensen beschermen, in het bijzonder kinderen, ouderen en werknemers met sleutelposities.</p>
      <p sl="en">Maar hoe zit het met de andere landen? Het Verenigd Koninkrijk koopt geen vaccins. Het heeft aangekondigd dat dit niet zijn beleid is. Het maakt plannen om slechts 20 procent van onze bevolking te beschermen met antivirale middelen. En toch heeft Londen, een mondiaal knooppunt voor verkeer, voor migratie èn voor ziekte, ontoereikende plannen om zijn inwoners te beschermen met geneesmiddelen en quarantaine. Mijn vrees is tweeledig: enerzijds dat de pandemie eerst vanuit Azië zal toeslaan in Afrika of in arme landen die slecht zijn uitgerust om op de pandemie te reageren, en zich vervolgens snel zal uitbreiden naar Europa, en anderzijds dat paniek in landen die slecht voorbereid zijn, tot internationale misdaad en geweld binnen de Europese Unie zou kunnen leiden, met inbegrip van steden zoals Londen, waar naar verwachting 80 procent van de mensen niet zal zijn beschermd.</p>
      <p sl="en">We hebben in het Parlement, samen met de Commissie en de Raad, hard gewerkt en mijn verslag over het voorstel tot oprichting van een Europees Centrum voor ziektepreventie en -bestrijding in één lezing aangenomen. We hebben in de persoon van Zsuzsanna Jakab een uitstekende directeur goedgekeurd. We moeten er nu op vertrouwen dat aan de eerste grote uitdaging voor dit samenwerkingscentrum het hoofd zal worden geboden, via snelle waarschuwingen, zoals doctor Omi zegt, planning en plaatsing van antivirale middelen en vaccins, voorzorgsmaatregelen in havens en op luchthavens en quarantainevoorzieningen. We moeten nauw samenwerken met de Wereldgezondheidsorganisatie, met de autoriteiten in China, Vietnam en andere getroffen landen in Azië, met internationale NGO's, met de farmaceutische industrie en met kwetsbare landen in de ACS-regio en elders.</p>
      <p sl="en">Ik woon volgende week de Paritaire Parlementaire Vergadering ACS-EU bij. Ik wil een boodschap van hulp en steun meenemen, maar ook de geruststelling dat Europa nota heeft genomen van het probleem, actie onderneemt en de wereld zal helpen zich tegen deze pandemie te beschermen.</p>
    </intervention>
    <intervention id="2-315" speaker_id="2327" name="McAvan" is_mep="True" mode="spoken">
      <p sl="en">namens de PSE-Fractie . - Mijnheer de Voorzitter, ik ben blij dat de commissaris vanavond hier is, en ik ben ook blij dat dit probleem nu een zekere mate van urgentie krijgt. Zoals u zei, heeft niemand het over ‘als’; het is slechts een kwestie van ‘wanneer’ er een pandemie komt.</p>
      <p sl="en">De burgers zullen niet verwachten dat de Europese Unie de pandemie op microniveau beheerst, maar ze zullen wel verwachten dat de Europese Unie een waardevolle bijdrage levert. Ze weten dat ziekten reizen, en ze zullen verwachten dat de Europese Unie snel maatregelen treft voor mensen die reizen, en voor het vervoer van dieren. We zouden graag horen dat die maatregelen er zijn en dergelijke regelingen dus snel kunnen worden getroffen. Ik zou graag meer willen horen over uw planning met betrekking tot een echte oefening. Het zou voor ons nuttig zijn te weten hoe die gaat verlopen.</p>
      <p sl="en">Wat betreft vaccins, ben ik blij met wat u hebt gezegd. We hebben een gecoördineerde aanpak voor vaccins nodig. Als we de farmaceutische bedrijven zo ver kunnen krijgen, dat ze met de lidstaten en de Commissie gaan samenwerken, maken we meer kans op een snelle reactie als de pandemie uitbreekt. We hebben een prototype nodig.</p>
      <p sl="en">Ik begrijp dat we geen voorraad van het vaccin kunnen aanleggen, maar ik begrijp ook dat het wel mogelijk is vooraf prototypevaccins te ontwikkelen, die dan snel kunnen worden aangepast aan de juiste virusstam, wanneer deze opduikt.</p>
      <p sl="en">De heer Bowis heeft gelijk als hij zegt dat we in de eerste plaats een verantwoordelijkheid hebben jegens onze burgers en deze zaken in orde moeten krijgen. Wat me zorgen baart, is het effect dat dit zal hebben op de armste mensen op onze planeet. In 1918 was een van de oorzaken van de dood van zo vele miljoenen mensen de barre armoede waarin ze leefden, zowel in het gebied dat nu de Europese Unie is, als in de rest van de wereld.</p>
      <p sl="en">Commissaris, u hebt niets gezegd over het overleg met de andere diensten, met de commissaris voor ontwikkelingssamenwerking. Wordt er in de Commissie iets gedaan met het beleid inzake ontwikkelingshulp, met de hulp aan de ontwikkelingslanden? Wordt ervoor gezorgd dat de EU, naast het maken van plannen voor de Europese Unie, de solidariteit met deze landen niet uit het oog verliest?</p>
    </intervention>
    <intervention id="2-316" speaker_id="4501" name="Maaten" is_mep="True" mode="spoken">
      <p sl="nl">namens de ALDE-Fractie. - In zekere zin hebben wij hier de verkeerde gesprekspartner voor ons zitten. Commissaris, u vraagt of wij u willen steunen. Ja van harte, want ik vind dat u de zaken heel goed aanpakt binnen de mogelijkheden die u worden geboden in het kader van de Verdragen waaraan we nu eenmaal gebonden zijn. De discussie moet eigenlijk worden gevoerd met de Raad. Hier is al eerder opgemerkt dat je bij de Raad niet het gevoel krijgt dat daar echt het idee leeft dat er een geweldige dreiging bestaat waaraan iets gedaan moet worden. Men is aan het palaveren, men is aan het praten, er wordt wat gecoördineerd, er zijn wat werkgroepen hier en daar, maar je krijgt niet de indruk dat er echt iets gebeurt.</p>
      <p sl="nl">Is dat dan zo erg? Ja, dat is in de huidige samenleving en zeker in de Europese Unie natuurlijk heel erg, want als er in één lidstaat iets verkeerd gaat, dan heeft dit consequenties voor de andere lidstaten. Dus hebben wij er allen belang bij dat het overal in de Europese Unie goed gaat. Als er ziektes uitbreken onder dieren kan de commissaris voor landbouw ogenblik verregaande actie nemen. Onmiddellijk worden straten afgesloten, er worden hele gebieden verzegeld en er gebeurt van alles. Als er zoiets onder mensen zou gebeuren, dan kunnen wij helemaal niets doen. Ik vind dat u als commissaris binnen 24 uur crisismaatregelen moet kunnen nemen als het gaat om quarantaine, als het gaat om desinfectiemaatregelen op luchthavens en bij vluchten uit bepaalde regio's, en ook als het gaat om reisbeperkingen.</p>
      <p sl="nl">Natuurlijk zou het veel beter zijn als alle lidstaten collectief, in een opwelling van solidariteit en eensgezindheid, dergelijke maatregelen op hetzelfde moment zouden nemen, maar eerlijk gezegd heb ik niet het vertrouwen dat ze dat zouden doen. Ik vind dan ook dat de ministers van Volksgezondheid u die bevoegdheden zouden moeten geven. U zegt al terecht dat het volgens de wereldgezondheidsorganisaties niet de vraag is of de pandemie uitbreekt, maar wanneer. Hun schatting was 8 miljoen doden en dat zouden er ook wel eens 30 miljoen kunnen zijn. Kinderen en 50-plussers lopen natuurlijk een groot risico, en vaccins en voldoende antivirale middelen ontbreken. Ook in dit verband is Europees ingrijpen echt belangrijk. Waar moet dat gebeuren? Misschien moet dat wel in een buurland van de Europese Unie in plaats van in de Unie zelf. Ook in dit verband vind ik dat de ministers u verregaande bevoegdheden zouden moeten geven. Tenslotte, mijn laatste opmerking. Als er reisbeperkingen worden ingesteld, wat gebeurt er dan met de vergaderingen van de Europese Raad en het Europees Parlement?</p>
    </intervention>
    <intervention id="2-317" speaker_id="28119" name="Sinnott" is_mep="True" mode="spoken">
      <p sl="en">namens de IND/DEM-Fractie . - Mevrouw de Voorzitter, een uitbraak wordt in een gezonde samenleving geen epidemie. Als we in de ontwikkelde wereld echt gevaar op een epidemie lopen, zelfs op een pandemie, moeten we eens heel goed naar onszelf kijken.</p>
      <p sl="en">We hebben de rijkste samenlevingen uit de geschiedenis van de wereld. Daarmee zouden we ook de gezondste samenlevingen moeten hebben. Hebben we dat ook? Nee! De aldoor stijgende percentages mensen met een chronische ziekte zoals astma of diabetes laten zien dat we niet de gezondste samenleving zijn. Junkfood, chemische stoffen, vervuiling en verslavingen doen ons immuunsysteem geen goed.</p>
      <p sl="en">Als deze ons kwetsbaar maken voor een epidemie, moeten we daar iets aan doen. We zouden gezond moeten zijn en onze rijkdom moeten gebruiken om een epidemie in arme landen te voorkomen door het water, de sanitaire omstandigheden en de voeding te verbeteren, want dit zijn de oorzaken waardoor epidemieën zich verspreiden. We moeten een griepuitbraak in het Westen vóór zijn. We verwachten een epidemie, en daar is geen enkel excuus voor.</p>
    </intervention>
    <intervention id="2-318" speaker_id="28196" name="Belohorská" is_mep="True" mode="spoken">
      <p sl="sk">Van de vertegenwoordiger van de Commissie hebben we al gehoord - en dat was een zeer rake formulering - dat het niet een kwestie is van “of” maar van “wanneer”. Ik zou er echter op willen wijzen dat er nu al twee belangrijke noodzakelijke voorwaarden voor een pandemie aanwezig zijn: het virus verspreidt zich onder dieren en er is sprake van zodanige mutaties dat het gevaar bestaat dat ook mensen met het levensbedreigend virus besmet zullen worden. De volgende - derde en laatste - stap zou zijn dat het virus inderdaad op mensen overgedragen wordt en zich verder verspreidt. Inmiddels is vastgesteld wat de oorzaak is van de vogelgriep. Na onderzoek van verschillende mutaties als mogelijke oorzaak is vastgesteld dat het gaat om het H5N1-virus, welke stam ook gebruikt is om een vaccin te ontwikkelen. Hiermee wordt alleen maar een misstand bevestigd waarvoor ik hier in het Europees Parlement al meerdere keren gewaarschuwd heb: het is een slechte zaak dat de volksgezondheidsstelsels onder de subsidiariteit en de bevoegdheid van de nationale regeringen vallen. Ziekten kennen geen grenzen, en alleen door de dreiging van een pandemie is deze kwestie echt onder de aandacht gebracht. Het is goed dat de WHO zich paraat houdt, maar ik betwijfel of de nationale regeringen in staat zijn iets aan deze zaak te doen.</p>
    </intervention>
    <intervention id="2-319" speaker_id="2025" name="Grossetête" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, ik spreek namens een groep afgevaardigden die al maandenlang zeer bezorgd is over de risico’s van een grieppandemie. We hebben alarm geslagen, omdat zowel de farmaceutische industrie als het wereldwijde vaccinatiefonds zich grote zorgen maken. Momenteel beschikken wij niet over de noodzakelijke middelen om een dergelijke pandemie het hoofd te bieden, omdat we niet weten hoe deze zal verlopen. Tegelijkertijd weten we dat het niet de vraag is óf zich een epidemie zal voordoen, maar wanneer dit zal gebeuren.</p>
      <p sl="fr">U hebt een aantal zaken toegelicht. Zo zegt u dat het zes maanden duurt om een vaccin te ontwikkelen. Dan rijst bij mij echter de vraag of de farmaceutische laboratoria wel hun uiterste best doen om antivirale middelen te ontwikkelen en voor de nodige vaccins te zorgen, wanneer er eenmaal een stamcel is geïsoleerd.</p>
      <p sl="fr">De Europese Unie zou financiële hulp moeten bieden om ontwikkeling van en onderzoek naar vaccins te ondersteunen. Tegelijkertijd moet massaproductie worden aangemoedigd.</p>
      <p sl="fr">Als voorwaarde voor deze financiële steun, zouden de laboratoria sneller vaccins moeten ontwikkelen. Het lijkt me een prima idee om hier het Solidariteitsfonds voor aan te spreken. Zo kunnen we namelijk zorgen voor een gelijke verdeling van vaccins en voor participatie van de lidstaten.</p>
      <p sl="fr">Hebben wij inmiddels, in nauwe samenwerking met de lidstaten, een goed werkend rampenplan opgesteld, voor het geval zich een epidemie voordoet? Heeft de Commissie simulaties uitgevoerd om de taakverdeling met de lidstaten te coördineren? Dat is namelijk nodig als we willen voorkomen dat er panische angst uitbreekt onder de burgers. Ook helpt dit de handel te bestrijden, die in geval van ernstig risico zeker zal ontstaan. Met simulaties kan worden bepaald welke gebieden als eerste in quarantaine moeten worden geplaatst en welke groepen als eerste gevaccineerd dienen te worden. Bovendien kan zo worden gegarandeerd dat de middelen eerlijk over iedereen worden verdeeld.</p>
      <p sl="fr">We zouden ook moeten nadenken over een garantiekader voor de snelle en ongehinderde uitvoer van middelen, vanuit de producerende naar de niet-producerende landen. Wij verwachten direct antwoord, want we moeten een ramp voorkomen die niet alleen schadelijk zou zijn voor de volksgezondheid, maar ook voor de economie.</p>
    </intervention>
    <intervention id="2-320" speaker_id="23938" name="Attard-Montalto" is_mep="True" mode="spoken">
      <p sl="en">Mevrouw de Voorzitter, we hebben het allemaal over ‘wanneer’ en ‘als’. Ik ga een ander woord gebruiken. Pandemieën zijn geen uitzondering; ze zijn bijna de regel geworden. Ze houden zichzelf echter niet aan regels. Ze zijn moeilijk te identificeren voordat ze uitbreken, en we staan daarom voor een onzichtbaar probleem. U hebt het een probleem genoemd, commissaris, maar het is meer dan dat.</p>
      <p sl="en">We moeten al onze middelen aanwenden. We moeten onze productiemiddelen aanwenden, alsook onze middelen voor onderzoek, en ik zou het waarderen als de commissaris ons misschien meer over dit specifieke punt zou kunnen vertellen. Er is een rol weggelegd voor de internationale wetenschappelijke gemeenschap. Het is belangrijk dat we betrouwbare netwerken hebben, zodat alle belanghebbenden kunnen samenwerken wanneer de pandemie uitbreekt, want zoals iedereen weet, is het bijzonder moeilijk om te voorspellen wanneer de epidemie uitbreekt, hoeveel militaire oefeningen wij ook houden om te simuleren wat er zou kunnen gebeuren.</p>
    </intervention>
    <intervention id="2-321" speaker_id="26833" name="Gaľa" is_mep="True" mode="spoken">
      <p sl="sk">Er is al op gewezen dat griep een ernstige ziekte is, niet alleen vanuit het oogpunt van de volksgezondheid, maar ook gezien de gevolgen op economische en sociaal terrein, die zich zelfs kunnen uitstrekken tot de defensiesector en de politiek. Het grootste gevaar evenwel is gelegen in de grieppandemieën die kunnen uitbreken wanneer een nieuw griepvirus, een nieuw subtype, de kop opsteekt dat van mens tot mens overgedragen kan worden. Alleen uit een griepvirus van het type A, dat niet alleen bij mensen maar ook bij dieren griep veroorzaakt, met name vogels, varkens en paarden, kunnen dergelijke nieuwe subtypen ontstaan. Een nieuw, voor mensen besmettelijk subtype ontstaat wanneer er bij een dierlijke drager recombinatie optreedt tussen menselijke en dierlijke stammen van het virustype A. Daardoor ontstaat de zogeheten “antigen shift”. Aangezien de mens niet immuun is voor een dergelijk nieuw subtype, kan de ziekte zich snel verspreiden en binnen korte tijd epidemische vormen aannemen, en vervolgens in niet meer dan enkele maanden uitgroeien tot een pandemie. Onlangs heeft de WHO gewaarschuwd dat we op dit moment dichter bij een grieppandemie zijn dan ooit tevoren. De WHO heeft alle landen opgeroepen nationale instanties in het leven te roepen om een eventuele grieppandemie het hoofd te bieden en nationale actieplannen uit te werken. Mijn land, Tsjechië, heeft alles gedaan wat mogelijk is om aan deze oproep gehoor te geven. Vaccineren is uiteraard een belangrijke preventieve maatregel, maar het is een maatregel met de nodige beperkingen. Zoals de Commissie heeft aangegeven, moet eerst het virus geïdentificeerd worden, daarna moet er een vaccin ontwikkeld worden, vervolgens moet het vaccin geproduceerd en in omloop gebracht worden en tot slot moet er een uitgebreid vaccinatieprogramma uitgevoerd worden. Vaccins werken niet als de ziekte reeds in een vergevorderd stadium verkeert, aangezien de werking gebaseerd is op het aanmaken van de noodzakelijke antistoffen door het lichaam zelf. Om die reden zijn vaccins in een eerste golf van een pandemie niet bruikbaar. Verder is het zo dat de houdbaarheidsduur van vaccins beperkt is. Antivirale geneesmiddelen lijken een geschikte aanvulling te zijn bij vaccinatie, aangezien ze niet alleen voor preventiedoeleinden te gebruiken zijn, maar ook effectief zijn bij de behandeling van patiënten bij wie de ziekte in een vergevorderd stadium verkeert. Deze geneesmiddelen lijken dan ook niet te mogen ontbreken in de behandelingsplannen die moeten worden opgesteld met het oog op de uitbraak van een pandemie. Ze zijn langer houdbaar - in sommige gevallen wel vijf jaar - en er kunnen dus van tevoren voorraden van aangelegd worden. De verklaring van commissaris Kyprianou biedt in ieder geval de hoop dat de ontwikkelingen nauwlettend gevolgd zullen worden en dat in het gunstigste geval noodmaatregelen niet nodig zullen zijn.</p>
    </intervention>
    <intervention id="2-322" speaker_id="photo_generic" name="Kyprianou" is_mep="True" mode="spoken">
      <p sl="en">lid van de Commissie . - Mevrouw de Voorzitter, ik geloof dat we hier allemaal hetzelfde over denken, en dat is zeer bemoedigend. De lidstaten zijn zich echter pas sinds kort van het probleem bewust. Toen ik voor het eerst als commissaris naar een bijeenkomst van de Raad Volksgezondheid ging en dit probleem aan de orde stelde, had niet iedereen het gevoel dat we ons daarover zorgen moesten maken of dat er op dat moment sprake was van een ernstige situatie. Dat zijn soms van die dingen die gebeuren: hoe hard we ook aan de bel trokken, we werden niet serieus genomen. Pas toen de Wereldgezondheidsorganisatie aan de bel trok, werd er wel geluisterd. Wat uiteindelijk telt, is echter dat de boodschap is overgekomen. In latere bijeenkomsten met de ministers bleek dat ze al stappen hadden ondernomen.</p>
      <p sl="en">Morgen ga ik naar Parijs, waar de Franse regering een conferentie over drie belangrijke problemen heeft georganiseerd: aids, kanker en griep. We zijn nu in elk geval verzekerd van de betrokkenheid van de lidstaten. Het is waar dat we nog geen wettelijke bevoegdheden hebben, maar die krijgen we tot op zekere hoogte als de Grondwet in werking treedt, aangezien de Commissie, de Gemeenschap en het Parlement dan het recht krijgen om op te treden als er sprake is van een grensoverschrijdend risico voor de volksgezondheid. Als er een ziekte-uitbraak onder dieren is, kan ik - en niet mevrouw Fischer Boel - diverse van de maatregelen treffen die de heer Maaten noemde. We kunnen momenteel wel crisismaatregelen nemen, maar niet voor mensen. De Grondwet geeft ons de mogelijkheid om dat wel te doen.</p>
      <p sl="en">Ook al hebben we op dit moment geen wettelijke bevoegdheden, we mogen niet het feit onderschatten dat deze ziekten geen grenzen kennen, en dat er daarom behoefte is aan gecoördineerde maatregelen van alle lidstaten en landen buiten de Europese Unie. De Commissie kan deze coördinatie op zich nemen en de Europese Unie vertegenwoordigen als er wordt gesproken met landen buiten de Unie.</p>
      <p sl="en">Ik wil twee dingen zeggen over de kwestie van de arme landen. In de eerste plaats is er in Vietnam een conferentie over de vogelpest gehouden. De Wereldgezondheidsorganisatie, de Voedsel- en Landbouworganisatie van de VN, het Internationaal Bureau voor besmettelijke veeziekten en de Europese Unie zullen de vogelpest aanpakken. Voorlopig is het een diergezondheidsprobleem, maar we weten allemaal dat het een omvangrijke pandemie kan worden. We zullen maatregelen nemen en manieren zoeken om de betrokken landen te helpen. Ik ben van plan om aan het einde van het jaar dat gebied te bezoeken om te zien hoe we met de betreffende regeringen kunnen samenwerken. Mijn collega, de heer Michel, stelt een mededeling over deze kwestie op. Ik heb het niet over de mededeling die we vandaag hebben goedgekeurd, maar over een nieuwe, waarin ook gezondheidsrisico's aan de orde komen. Ik noem dit nu even kort, maar we komen daar later nog uitgebreider op terug.</p>
      <p sl="en">Het onderzoek naar vaccins verloopt voorspoedig. Dat onderdeel kan worden overgelaten aan het bedrijfsleven. Het gaat vooral om het opvoeren van de productiecapaciteit. Dat is een investering die door de lidstaten moet worden gedaan, en daarvoor zal een soort publiek-particulier partnerschap nodig zijn. Deze investering zal ook de burgers van nu ten goede komen, aangezien er wordt geïnvesteerd in de aanschaf van meer vaccins om de huidige risicogroepen te behandelen. Daarvan profiteert de bevolking, terwijl het tegelijkertijd een investering is in het opvoeren van de productiecapaciteit voor het maken van voldoende vaccins.</p>
      <p sl="en">Ik kan u verzekeren dat ik dit als een van mijn belangrijkste taken zie. Het is een kwestie die ik op alle internationale podia aan de orde blijf stellen, maar nu vooral binnen de Raad. Het is een kwestie waarmee alle ministers van volksgezondheid aan de slag zijn gegaan. Misschien is het de volgende keer de beurt van de ministers van Financiën, die deze investering zullen moeten bekostigen. Ik ben echter vol optimisme dat we in de gegeven omstandigheden op de goede weg zijn. We hebben het probleem niet opgelost, maar we hebben de procedure in gang gezet. We hebben de eerste stappen gezet, maar we hebben nog wel een lange weg te gaan. De tijd dringt. Daarom zijn we er nu zo intensief mee bezig. We zullen al het mogelijke doen om klaar te zijn voor de volgende griepgolf de komende winter.</p>
    </intervention>
    <intervention id="2-323" speaker_id="1183" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem31" title="Jaarlijkse beleidsstrategie van de Commissie (2006)">
    <intervention id="2-325" speaker_id="1183" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0071/2005) van de heer Pittella, namens de Begrotingscommissie, over de begroting 2006: jaarlijkse beleidsstrategie van de Commissie (JBS) (2004/2270(BUD)).</p>
    </intervention>
    <intervention id="2-326" speaker_id="4436" name="Pittella" is_mep="True" mode="spoken" role="rapporteur">
      <p sl="it">Mevrouw de Voorzitter, mevrouw de commissaris, mijnheer de vertegenwoordiger van de Raad, geachte collega’s, wij weten allen dat de begroting 2006 in velerlei opzicht een bijzondere begroting is.</p>
      <p sl="it">Ten eerste is dit een overbruggingsbegroting. Wij gaan namelijk de algemene richtsnoeren goedkeuren - of tenminste dat hoop ik - maar tegelijkertijd nadert het debat over de financiële vooruitzichten het moment van de eindspurt.</p>
      <p sl="it">Wij moeten beslissen over: hoeveel, wat en hoe, met andere woorden over de vraag of wij gaan berusten in een miezerig en machteloos Europa, of ons gezamenlijk gaan inzetten voor een financiële discipline die gepaard gaat met toereikende financiële middelen voor de Europese Unie.</p>
      <p sl="it">De sleutel daarvoor bestaat, maar die moet wel met moed worden gebruikt. Die sleutel is de kwaliteit van de uitgaven: de uitgaven moeten gericht zijn op sectoren met een hoge toegevoegde waarde en op gemeenschappelijke beleidsvormen van Europese betekenis en Europees gehalte.</p>
      <p sl="it">Met dezelfde uitdaging zijn wij - gezien het jaarlijks karakter - ook bij de begroting 2005 geconfronteerd. De in de Begrotingscommissie unaniem goedgekeurde richtsnoeren - en ik wil van de gelegenheid gebruik maken om alle collega’s en alle fracties te bedanken voor hun opbouwende bijdragen - gaan die kant uit: striktheid, transparantie, nog meer vereenvoudiging en concentratie op de prioriteiten.</p>
      <p sl="it">Er is overeenstemming - en dit zeg ik aan het adres van mevrouw de commissaris - tussen onze voorstellen en het door de Commissie ingediend strategische jaarprogramma, en dat is positief. In het verdere verloop van de procedure zullen wij zien of wij met elkaar kunnen blijven optrekken - hetgeen wij in ieder geval hopen - en dan zullen wij ook kunnen vaststellen of de voorzichtige toenaderingspogingen van de Raad omgezet worden in concrete keuzes.</p>
      <p sl="it">Er zijn punten waarbij ik eerlijk gezegd niet zie hoe, en waarom, wij uit elkaar zouden gaan. Ten eerste de plattelandsontwikkeling, die versterkte aandacht moet krijgen, in vergelijking met de rechtstreekse steun aan de landbouw. Ten tweede een adequaat betalingsniveau in de rubriek van de structuurfondsen, waar wij nu, na jaren van terechte klachten, een aanzienlijke versnelling van de besteding door de lidstaten en de regio’s zien, zoals ook ons aller wens was. Daarom zou het zinloos zijn nu onvoldoende middelen op te nemen en dan in de loop van het jaar - net als dit jaar - toevlucht te nemen tot aanvullende en gewijzigde begrotingen.</p>
      <p sl="it">Ten derde de verhoging van de uitgaven voor onderzoek, innovatie, mededingingsvermogen en internationalisering van bedrijven. Ten vierde de verhoging van de middelen voor informatie en kennissamenleving. Ten vijfde de tenuitvoerlegging van culturele activiteiten van Europees gehalte en de sociale beleidsvormen, evenals de voortzetting van de infrastructuurprogramma’s - van de grote fysieke infrastructuur - van de Unie.</p>
      <p sl="it">Het laatste, maar voor mij in politiek opzicht eerste punt betreft levenslang leren, onderwijs en jongerenuitwisselingen. De jongeren moeten de belangrijkste doelgroep zijn van onze maatregelen, want zonder jongeren is er geen Europa en is er geen toekomst. Velen zullen zich die mooie zin herinneren die een student op de muur van de universiteitscampus van Berkeley had geschreven: “de toekomst interesseert mij, want ik heb besloten daar mijn leven door te brengen”.</p>
      <p sl="it">Ook wij kunnen - hier en nu - iets doen voor onze jongeren en hun toekomst. Wie beweert tevreden te zijn over het feit dat de Europese uitgaven voor jongeren slechts 0,5 procent van onze begroting uitmaken? Welnu, daarom moeten wij een Europees jeugdpact op poten zetten en meer geld uittrekken voor de instrumenten die kennis en opleiding, het leren van vreemde talen en de toegang tot de arbeidsmarkt kunnen bevorderen.</p>
      <p sl="it">Er zijn momenteel besprekingen gaande met de collega’s van de Commissie cultuur en onderwijs, en met de Commissie en de Raad, over de mogelijkheid om het Erasmus-programma uit te breiden tot jongeren uit het middelbaar onderwijs, om een Erasmus-programma voor jonge ondernemers te lanceren en een proefproject te verwezenlijken voor de bevordering van de mobiliteit van leerlingen. Ik denk echter ook aan proefprojecten voor de vergemakkelijking van de toegang tot leningen, via een ethisch verantwoord en door solidariteit gekenmerkt financieel bestel, evenals aan maatregelen waarmee de kleine ondernemingen kunnen worden voorbereid op de in de Akkoorden van Basel beschreven scenario’s.</p>
      <p sl="it">Tot slot moeten wij het erover eens zijn dat de traditionele taken en prioriteiten van de Unie verzoend moeten worden met de nieuwe prioriteiten in het extern beleid: van het afronden van de steun aan Afghanistan en Irak tot de hulp aan de door de tsoenami of door andere natuurrampen getroffen landen. Hoe kunnen wij een hoog en adequaat niveau van financiële middelen verzekeren voor het Middellandse-Zeegebied, Latijns-Amerika, het Midden-Oosten en de Balkan, of voor ontwikkelingsacties en humanitaire hulp, voor de strijd tegen armoede en armoedegerelateerde ziekten, en voor de eerbiediging van de mensenrechten en de strijd tegen het terrorisme - om maar een paar belangrijke voorbeelden te noemen - en tegelijkertijd onze beloften gestand doen aan Afghanistan, Irak en Zuidoost-Azië, als wij niet over een adequaat kredietvolume in rubriek 4 beschikken?</p>
      <p sl="it">Als leden van de Begrotingscommissie zijn wij van mening dat ten aanzien van deze vraagstukken een natuurlijke, normale convergentie mogelijk is tussen enerzijds tussen de verschillende begrotingsaspecten en anderzijds een positieve houding ten aanzien van het Commissiestandpunt.</p>
      <p sl="it">Niet altijd gaat echter wat logisch, natuurlijk en noodzakelijk lijkt, over rozen. Maar al te vaak krijgen andere overwegingen de overhand. Dan overheersen plots specifieke belangen en doet zich een kruideniersgeest gelden, ten koste van het grote gemeenschappelijke project dat wij gezamenlijk kunnen en moeten uitvoeren. Misschien zou het volstaan als eenieder onder ons elke dag de moeite nam om een klein en heel eenvoudig rekensommetje te maken, waarvoor zelfs geen rekenmachientje nodig is, want het gaat pijlsnel en levert altijd hetzelfde resultaat op: de vergelijking tussen de kosten van Europa en de kosten van geen Europa.</p>
      <p sl="it">Wij zullen ons van onze taak kwijten, en ik hoop dat wij aan het einde van onze weg, dankzij de bijdrage van eenieder, een voor de Europese instellingen positief resultaat zullen bereiken.</p>
    </intervention>
    <intervention id="2-327" speaker_id="photo_generic" name="Grybauskaitė" is_mep="True" mode="spoken">
      <p sl="en">lid van de Commissie . - Mevrouw de Voorzitter, de begroting 2006 is de laatste van de huidige financiële vooruitzichten, zowel voor de Commissie als voor ons allemaal, en over enkele weken zal de Commissie in het VOB, het voorontwerp van begroting, alleen die voorbereidingen voorstellen die zij nodig acht. Ik bedank de heer Pittella voor de zeer evenwichtige aanpak die hij heeft gepresenteerd. Daardoor is het gemakkelijker om de gezamenlijke prioriteiten van Commissie en Parlement vast te stellen.</p>
      <p sl="en">De Commissie heeft op 2 maart het besluit inzake de JBS, de jaarlijkse beleidsstrategie voor 2006 aangenomen. Op basis van de JBS van de Commissie wordt zowel het VOB als het werkprogramma voor 2006 opgesteld, in overeenstemming met de strategische vijfjarendoelstellingen van de Commissie. De eerste beleidsprioriteit is gericht op een betere uitvoering van de Lissabon-strategie, iets wat u ook al noemde.</p>
      <p sl="en">Het is nu aan het Parlement om zijn richtsnoeren te presenteren, en het verheugt mij dat de standpunten van het Parlement en de Commissie, zoals blijkt uit het verslag van de heer Pittella, in veel gevallen dicht bij elkaar liggen. Bij het opstellen van de begroting voor 2006 zal de Commissie zich hoofdzakelijk op vijf prioriteiten concentreren. In de eerste plaats zal zij trachten de modulatie te behouden voor de Commissievoorstellen, met het oog op de versterking van de landbouwplafonds. Het tweede punt betreft de betalingskredieten. De Commissie zal haar standpunt ten aanzien daarvan baseren op de betrouwbaarste ramingen van de benodigde middelen, en zij zal in juli verslag uitbrengen over de implementatie van de middelen in 2005. Het derde punt betreft het interne beleid. De prioriteiten van het Parlement komen globaal overeen met die van de Commissie, en die zullen ook tot uitdrukking komen in het voorstel van de Commissie. De begrotingsmiddelen voor het interne beleid, met inbegrip van het jongerenbeleid waarover vandaag al is gesproken, zullen ruim 100 miljoen euro onder het plafond blijven. Het vierde punt betreft externe maatregelen. Ook hier is sprake van aanzienlijke behoeften aan middelen. Dat betekent dat de Commissie zal verzoeken om het flexibiliteitsinstrument te gebruiken.</p>
      <p sl="en">Tot slot de menselijke hulpbronnen. We hebben begrepen dat er een nieuw voorstel is, en dat de Commissie volledig achter de analyse staat die door de vorige Commissie is gemaakt. Deze is in 2002 gepresenteerd in een mededeling over de gevolgen van de uitbreiding van de menselijke hulpbronnen. Ook het Parlement heeft ingezien dat het hier om een redelijk verzoek gaat, aangezien het zelf het uitgangspunt van 3900 nieuwe posten voor de uitbreiding met tien lidstaten heeft opgenomen in de begrotingsopmerkingen bij de begroting 2005.</p>
      <p sl="en">Het is naar ons idee niet nodig om één jaar na de toetreding al te evalueren, maar we moeten gevolg geven aan de besluiten die we samen met het Parlement hebben genomen. Daarom bevestigt de Commissie dat zij voor 2006 vraagt om 700 nieuwe posten voor de huidige uitbreiding, en dat zij bovendien vraagt om de aanwerving van 100 externe medewerkers in Bulgarije ter voorbereiding van de uitbreiding aldaar. De Commissie zal nauw samenwerken met de rapporteur, de Begrotingscommissie van het Europees Parlement en de andere tak van de begrotingsautoriteit opdat er in december overeenstemming kan worden bereikt over de begroting 2006 voor de Europese Unie en haar burgers.</p>
    </intervention>
    <intervention id="2-328" speaker_id="4556" name="Deva" is_mep="True" mode="spoken">
      <p sl="en">rapporteur voor advies van de Commissie ontwikkelingssamenwerking . - Mevrouw de Voorzitter, vorig jaar en dit jaar zijn er veel problemen geweest op het terrein van de armoedebestrijding: aids, malaria, tuberculose, diarree en de tsoenami. De Quick Win -acties van het Millenniumproject, die wij hebben opgenomen in ons begrotingsadvies, bevestigen in zekere zin dat de eenvoudigste ideeën veelal de beste blijken te zijn. We zien in de politiek maar al te vaak dat men liever scoort met initiatieven die de voorpagina's halen dan dat men zich richt op wat echt het doel zou moeten zijn.</p>
      <p sl="en">Ik steun het Quick Win-onderdeel van het begrotingsvoorstel van harte, aangezien het resultaat van de investering in de Quick Win-programma's na twee jaar zichtbaar wordt. Het houdt in: de distributie van muskietennetten, gratis basisonderwijs en meststoffen, en het bevorderen van de basishygiëne. Dit zijn eenvoudige dingen, die we snel kunnen verwezenlijken.</p>
      <p sl="en">Water en sanitaire voorzieningen zijn ook essentieel voor het menselijk welzijn. Een hygiënemaatregel die ik zelf uitermate belangrijk vind, is handenwassen. Dit is geen onderwerp waarmee je de show steelt. Handenwassen met zeep is geen geweldig nieuw idee, maar er sterven wel jaarlijks twee miljoen kinderen aan diarree. Door de handen te wassen met water en zeep kan dit aantal met 47 procent worden verminderd. Er kunnen een miljoen levens per jaar worden gered.</p>
      <p sl="en">Bij het realiseren van de ontwikkelingsdoelstellingen zijn dit eenvoudige projecten, en ik verzoek de Commissie dan ook om ze te steunen. Ze zijn echt zeer waardevol als je ze afzet tegen de enorme sommen geld die we al hebben uitgegeven in het kader van het EOF en de ontwikkelingsbegroting van de Gemeenschap.</p>
      <p sl="en">Een ander middel dat meer moet worden ingezet is de Europese Investeringsbank. De EIB kan geldleningen verstrekken. De leencapaciteit van de EIB is drie keer zo groot als die van de Wereldbank. Iedereen kent de Wereldbank, maar men weet niets van de Europese Investeringsbank. Daarom heb ik in de begroting een schenkingsaspect opgenomen om de rentelast op EIB-leningen te verlichten.</p>
      <p sl="en">Ik beveel ons advies bij het Parlement aan.</p>
    </intervention>
    <intervention id="2-329" speaker_id="1403" name="Martin, David" is_mep="True" mode="spoken">
      <p sl="en">rapporteur voor advies van de Commissie internationale handel . - Mevrouw de Voorzitter, de Commissie internationale handel deelt de door de Begrotingscommissie geuite bezorgdheid over de vraag of de Gemeenschap wel voldoende middelen op de begroting heeft om de aan derde landen gedane toezeggingen waar te maken.</p>
      <p sl="en">De heer Pittella verdient lof vanwege het externe aspect van zijn verslag, maar de Commissie internationale handel heeft drie specifieke punten die volgens ons niet voldoende aan bod komen in het verslag. In de eerste plaats worden in de komende twee jaar de wereldhandelsbesprekingen afgerond. Daarvoor breekt tegen het einde van dit jaar een cruciale fase aan. Wij zijn van mening dat deze besprekingen alleen geloofwaardig zijn als ze een parlementaire dimensie hebben, en die parlementaire dimensie is alleen mogelijk als er middelen voor beschikbaar zijn. Daarom willen wij meer geld op de begroting om de kosten van de parlementaire vertegenwoordiging in de Wereldhandelsorganisatie te dekken.</p>
      <p sl="en">In de tweede plaats is er voor de macrofinanciële bijstand aan derde landen, in het bijzonder aan Bosnië en Herzegovina, volgens ons geen voldoende rechtsgrondslag en wordt deze bijstand niet op de juiste manier gecontroleerd. Volgens ons is de medebeslissingsprocedure nodig om dit belangrijke uitgaventerrein transparant en controleerbaar te maken. Tot slot hebben we lange tijd een Executive Trading Programme gehad voor Japan en Korea, waardoor we toegang hebben gekregen tot die markten. Wij denken dat het nu tijd is om die programma’s uit te breiden tot China en India.</p>
    </intervention>
    <intervention id="2-330" speaker_id="4349" name="Miguélez Ramos" is_mep="True" mode="spoken">
      <p sl="es">rapporteur voor advies van de Visserijcommissie. - Mevrouw de Voorzitter, als rapporteur voor advies van de Commissie visserij wil ik allereerst mijn betreuren tot uiting brengen over het feit dat de visserij niet is opgenomen in de lijst met onderwerpen die worden behandeld in de jaarlijkse beleidsstrategie.</p>
      <p sl="es">Het is duidelijk dat deze sector, die van cruciaal belang is voor veel Europese regio’s, te kampen heeft met problemen die snel en vastberaden optreden vereisen op gemeenschapsniveau, opdat de inkomens en de werkgelegenheid van de visserijgemeenschappen en de kustregio’s kunnen worden beschermd. Bovendien is 2006 een cruciaal overgangsjaar voor de hervorming van het gemeenschappelijk visserijbeleid, aangezien er een nieuw financieel instrument wordt ingevoerd, het Europees Visserijfonds. De voor dit fonds geplande kredieten lijken ons absoluut ontoereikend te zijn om te kunnen voldoen aan onze behoeftes. Daaronder vallen ook de maatregelen tot verbetering van de controle op de toepassing van de regelgeving, meer garanties op het gebied van de gegevensbescherming, en kwalitatief goede, objectieve wetenschappelijke informatie. Bovendien wordt ons gevraagd om te zorgen voor duurzame ontwikkeling en een juist beheer van de natuurlijke rijkdommen, alsook om steunverlening bij de doorvoering van de nieuwe regionale raden. De verhoging van de budgettaire middelen waar het GVB over beschikt, lijkt ons dan ook onontbeerlijk om te voldoen aan de werkelijke behoefte van een Europa van Zevenentwintig.</p>
    </intervention>
    <intervention id="2-331" speaker_id="28276" name="Andrikienė" is_mep="True" mode="spoken">
      <p sl="en">namens de PPE-DE-Fractie . - Mevrouw de Voorzitter, als schaduwrapporteur van de PPE-DE-Fractie voor de jaarlijkse beleidsstrategie voor 2006 wil ik graag collega Pittella dankzeggen en hem gelukwensen met het uitstekende werk dat hij heeft verricht voor de onderhavige documenten.</p>
      <p sl="en">In haar in maart gepresenteerde, jaarlijkse beleidsstrategie zet de Commissie de beleidsprioriteiten voor 2006 uiteen. Zij geeft aan met welke initiatieven zij deze wil verwezenlijken en stelt het begrotingskader vast, opdat de prioriteiten ook de nodige middelen krijgen. Het is belangrijk om te weten dat dit de eerste JBS van de nieuwe Commissie.</p>
      <p sl="en">2006 wordt een cruciaal jaar voor de EU. Ik denk aan de implementatie van de vijf, door het Parlement goedgekeurde strategische doelstellingen van de EU, waaronder de Lissabon-strategie en de strategie voor duurzame ontwikkeling en de sociale agenda (2006-2010), en aan de doelstelling van economisch herstel en werkgelegenheid in Europa. Vermoedelijk wordt in de tweede helft van 2006 het Haags programma herzien, afhankelijk van de inwerkingtreding van de Grondwet. Bovendien gaat het uitbreidingsproces van de EU een nieuwe fase in en wordt het Europees nabuurschapsbeleid verdiept.</p>
      <p sl="en">Het jaar 2006 wordt een beslissend jaar voor de voorbereidingen van de financiële vooruitzichten voor de periode 2007-2013. Er moet gezorgd worden voor goede programma’s. Ook moet een nieuwe generatie van financiële instrumenten worden opgezet, die op 1 januari 2007 volledig gebruiksklaar moeten zijn.</p>
      <p sl="en">Onze prioriteiten voor 2006 zijn: welvaart en solidariteit, veiligheid binnen de Unie, een concurrentiekrachtiger Europa met meer cohesie, en een Europa dat sterker staat in de wereld. Onze begrotingsstrategie - de uitgangspunten en de prioriteiten per sector - is duidelijk beschreven in het verslag en in de ontwerpresolutie over structuurmaatregelen, intern beleid, landbouw, externe maatregelen en personeels- en administratieve zaken.</p>
      <p sl="en">Ik bedank de heer Pittella voor de samenwerking en ik steun zijn verslag en ontwerpresolutie, met de door de PPE-DE-Fractie ingediende amendementen en in het bijzonder een amendement waarin de Commissie wordt verzocht om voor 31 juli een overzicht te presenteren van de personeelsbehoeften op middellange termijn in verband met de aangevraagde nieuwe posten.</p>
    </intervention>
    <intervention id="2-332" speaker_id="4314" name="Guy-Quint" is_mep="True" mode="spoken">
      <p sl="fr">namens de PSE fractie . - Mevrouw de Voorzitter, mevrouw de commissaris, allereerst zou ik willen opmerken, mevrouw de Voorzitter, dat ik het betreur dat dit belangrijke verslag zo laat in deze plenaire vergadering wordt behandeld.</p>
      <p sl="fr">Ik wil de heer Pittella complimenteren met dit verslag en tevens met het feit dat hij een verre van eenvoudige taak heeft volbracht en erin geslaagd is vooruit te lopen op de mededeling van de Commissie over haar jaarlijks beleidsstrategie. Wij willen uiteraard doorgaan met het vaststellen van de prioriteiten van de Europese Unie. Wij willen succes boeken met onze inspanningen voor de uitbreiding van de Unie en bovenal met de heropleving van ons Lissabon-beleid. De heer Pittella is er tevens in geslaagd rekening te houden met de huidige stand van de onderhandelingen over de financiële vooruitzichten. Uit de mededeling blijkt dat de Commissie de lat hoog legt. Nu valt echter al te vrezen dat de begrotingsmiddelen niet toereikend zullen zijn om te kunnen voldoen aan onze verwachtingen. Voor ons betekent de heropleving van de Lissabon-strategie vooral dat er banen van hoge kwaliteit moeten komen. Wij zullen derhalve bijzondere aandacht schenken aan de steun aan het MKB en de microbedrijven. Deze steun moet realistisch zijn en goed worden gebruikt.</p>
      <p sl="fr">Dank aan onze rapporteur voor het invoeren van een nieuw begrip in onze begroting: ethische financieringsinstrumenten. De Europese Unie moet juist die activiteiten voorzetten en uitbreiden die bijdragen aan de sociale samenhang en aan de bevordering van de mensenrechten waar dan ook, evenals de activiteiten die onze jeugd en onze burgers de mogelijkheid bieden met elkaar in contact te komen en naar elkaar te luisteren, zodat er een beter begrip van onze cultuur en onze Europese identiteit zal ontstaan.</p>
      <p sl="fr">Ik vind het belangrijk dat wij met de Commissie blijven samenwerken om poefprojecten en voorbereidende acties op te zetten. In dat geval zal het dus ook nodig zijn om nieuwe en betere manieren van communicatie te vinden. Tot nu toe voldoen de resultaten, ondanks onze herhaalde verzoeken, echter nog lang niet aan onze verwachtingen. De Commissie moet professioneel te werk gaan, aan de hand van een strategie die overeenstemt met onze behoeften, wat inhoudt dat de burgers regelmatig geïnformeerd moeten worden over onze politieke projecten en over de beslissingen die door de Europese Unie genomen worden.</p>
      <p sl="fr">Voordat ik afsluit, wil ik er nog op wijzen dat wij morgen een amendement ter stemming zullen voorleggen. Het Solidariteitsfonds moet toegankelijk zijn voor alle Europese burgers, ongeacht de plek waar zij zich in geval van een ramp bevinden. Bij het verlenen van hulp dient de Europese Unie woord te houden. Zij moet zich houden aan de doelstellingen waartoe zij zich verbonden heeft, in het bijzonder als het gaat om de ontwikkeling van de armste landen.</p>
      <p sl="fr">Wij zullen ook hulp moeten bieden bij de democratische veranderingen van de landen die rekenen op de steun van de Europese Unie. Ook daar zullen wij geld te kort schieten. Nog een jaar en de bal zal zich in het kamp van de Raad bevinden. Wij hopen dat de Raad zijn beloften gestand doet en de gemaakte afspraken nakomt. Daarvan hangt de rol van de Europese Unie af, evenals de geloofwaardigheid van onze beloftes en projecten, in de ogen van onze burgers.</p>
    </intervention>
    <intervention id="2-333" speaker_id="4440" name="Jensen" is_mep="True" mode="spoken">
      <p sl="da">namens de ALDE-Fractie. - Mevrouw de Voorzitter, ook ik wil een oprecht woord van dank spreken tot de heer Pittella, die prachtig werk verricht heeft met dit verslag, en die een zelfs nog grotere taak voor de boeg heeft. Budgettair gezien is 2006 immers een speciaal jaar, omdat dit het laatste jaar is binnen het begrotingskader van Agenda 2000. Dat betekent dat wij in bepaalde opzichten een beperkte mate van vrijheid hebben. Er zijn echter enkele kwesties die elk jaar terugkomen. Wij als Parlement moeten opnieuw inspanningen ondernemen om ervoor te zorgen dat de nodige betalingskredieten er komen voor het structuurbeleid. Vorig jaar zagen we dat er in de praktijk meer geld nodig was dan was begroot. De financiering van de gedecentraliseerde agentschappen is een ander terugkerend probleem, zoals we zagen bij de onderhandelingen over de begroting voor 2005. Daar moet een oplossing voor worden gevonden. Tot slot hebben we het probleem van de financiering van de nieuwe prioriteiten en de nieuwe taken die ontstaan, bijvoorbeeld de wederopbouw na de tsoenami.</p>
      <p sl="da">In de ALDE-Fractie hechten wij grote waarde aan het Lissabon-proces en speciaal aan de programma’s waarbij wij via het Europees Investeringsfonds de financiering van kleine en middelgrote bedrijven ontwikkelen, omdat we met betrekkelijk weinig begrotingsmiddelen een zeer groot spreidingseffect krijgen en economische groei kunnen garanderen, op een manier die heel goedkoop is voor de Europese begroting.</p>
      <p sl="da">Wat het buitenlands beleid van de EU betreft, hechten wij er veel waarde aan dat de strijd tegen HIV/aids een hoge prioriteit op de begroting krijgt. Verder vinden wij dat de begroting speciaal het nabuurschapsbeleid van de EU moet ondersteunen, zodat we democratie en mensenrechten in de betrokken landen bevorderen.</p>
      <p sl="da">Tot slot noem ik het voorlichtingsbeleid van de EU, dat ook speciale investeringen en speciale aandacht vereist. Op dit gebied moeten wij vooral de samenwerking tussen de Commissie en het Parlement ontwikkelen.</p>
    </intervention>
    <intervention id="2-334" speaker_id="2304" name="Seppänen" is_mep="True" mode="spoken">
      <p sl="fi">namens de GUE/NGL-Fractie. - Mevrouw de Voorzitter, mevrouw de commissaris, ik bedank de heer Pittella nog niet; dat doe ik later, in december. Dit zijn nog maar de eerste kilometers van een lange marathon.</p>
      <p sl="fi">De rapporteur heeft contact gehad met de verschillende fracties en heeft hun prioriteiten voor de voorbereiding van de begroting in kaart gebracht. Wij in de Confederale Fractie Europees Unitair Links/Noords Groen Links vinden het milieubeleid en de versterking van de sociale en economische samenhang belangrijk. Wij steunen de rapporteur in zijn streven deze zaken in de begroting voorrang te geven. In onze fractie begrijpen wij heel goed dat er voldoende kredieten moeten worden gewaarborgd om alle betalingsverplichtingen te kunnen financieren.</p>
      <p sl="fi">Wij willen de vertegenwoordigers van de Raad erop wijzen dat, als er geen overeenstemming over deze begroting, of de financiële vooruitzichten voor de komende jaren wordt bereikt, de betalingskredieten volgens het huidige basisakkoord in ieder geval 1,06 procent van het BBP bedragen. Vanuit het oogpunt van het Parlement kan de Raad beter geen kleinere betalingskredieten voorstellen.</p>
      <p sl="fi">Ik wil de financiering van het Natura 2000-programma noemen, een van de prioriteiten van de rapporteur. Het is onduidelijk hoe het geld wordt toegewezen uitgaande van de doelstellingen van het programma. Ik ben het eens met de rapporteur dat wij ons voorzichtig moeten voorbereiden op nieuwe communautaire steungebieden. Nu weet niemand hoe het gemeenschappelijk geld wordt gebruikt voor het Natura 2000-programma, en hoe de kosten moeten worden verdeeld tussen de lidstaten en de Unie. Het zou redelijk zijn als lidstaten met veel inwoners en weinig Natura-gebieden via de Europese Unie zouden bijdragen aan de bescherming van de gemeenschappelijke Europese natuur in dunner bevolkte landen.</p>
      <p sl="fi">Onze fractie is tegen de financiering van uitgaven voor de militarisering van de Unie, of van uitgaven voor het bedrijven van propaganda - onder de bescherming van een rookgordijn van voorlichting - ter ondersteuning van de federalisering van de Unie.</p>
    </intervention>
    <intervention id="2-335" speaker_id="28142" name="Lundgren" is_mep="True" mode="spoken">
      <p sl="sv">namens de IND/DEM-Fractie. - Mevrouw de Voorzitter, dames en heren, het is steeds dezelfde frustrerende ervaring als wij de begrotingsproblemen van de EU bespreken. Er worden meer middelen voor nieuwe uitgaventerreinen geëist zonder dat de fundamentele problemen worden behandeld.</p>
      <p sl="sv">Ik wil u graag aan drie van dat soort problemen herinneren. Ten eerste gaat bijna de helft van de uitgaven van de EU naar een landbouwbeleid dat alle verstandige burgers zonder eigenbelang op dat gebied volstrekt absurd moet voorkomen. Ten tweede gaat nog eens bijna een derde naar regionale steun aan rijke landen. Wij kunnen onmogelijk akkoord gaan met de verhoging van de bijdragen van de lidstaten aan de EU, zolang het hoofddeel van het geld dat nu wordt betaald op deze direct schadelijke wijze wordt gebruikt. Ten derde worden de problemen niet op een verstandige, sociologische wijze geanalyseerd. De grondhouding hier is dat men met geld naar problemen gooit. Vaak - misschien wel meestal - is het de regelgeving die bepaalt hoe de economie fungeert, en niet het geld van de staat. We moeten de desbetreffende besluiten aan de landen zelf overlaten. Dat is het wezen van de democratie.</p>
    </intervention>
    <intervention id="2-336" speaker_id="1183" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag plaats.</p>
    </intervention>
  </section>
  <section id="creitem32" title="Regionaal beleid">
    <intervention id="2-338" speaker_id="1183" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">B6-0161/2005 van de leden Galeote Quecedo, Hatzidakis en Marques, namens de PPE-DE-Fractie, Krehl, Dührkop Dührkop, Xenogiannakopoulou en Costa, namens de PSE-Fractie, aan de Commissie over de nieuwe uitdagingen voor het regionaal beleid;</p>
      <p sl="nl">B6-0170/2005 van de leden Guerreiro, De Brún en Triantaphyllides, namens de GUE/NGL-Fractie, aan de Commissie over de uitdagingen voor het regionaal beleid in het kader van de financiële vooruitzichten 2007-2013.</p>
    </intervention>
    <intervention id="2-339" speaker_id="2001" name="Galeote Quecedo" is_mep="True" mode="spoken">
      <p sl="es">indiener. - Mevrouw de Voorzitter, de uitbreiding van de Europese Unie met tien nieuwe lidstaten markeerde ongetwijfeld een buitengewone gebeurtenis in onze gemeenschappelijke geschiedenis. Tijdens de onderhandelingen, die natuurlijk niet gemakkelijk waren, heeft geen enkel land de door sommigen als hereniging van Europa betitelde uitbreiding ondergeschikt gemaakt aan de eigenbelangen, hoe legitiem die ook waren. Het bewijs daarvan is dat de moeilijkste hoofdstukken van die onderhandelingen juist werden afgesloten toen Spanje, destijds de grootste subsidieontvanger, voorzitter was van de Unie.</p>
      <p sl="es">Volgens de berekeningen zullen de kosten van de uitbreiding oplopen tot 200 miljard euro. Welnu, in dit debat wordt de Europese Commissie gemaand om aan te geven welke verdeling zij wil van dit totaalbedrag tussen de 15 oude lidstaten. Op basis van de tegenstrijdige informatie waar wij toegang tot hebben gehad, durven wij te zeggen dat het voorstel van de Europese Commissie wat dat aangaat niet billijk is.</p>
      <p sl="es">Is het niet zo dat van Ierland, Portugal, Spanje en Griekenland een inspanning wordt verwacht die, in verhouding tot hun BBP neerkomt op het drievoudige van het gemiddelde in de Unie? Hun bijdrage is veel hoger dan die van de andere nettobetalers, bijvoorbeeld het viervoudige van hetgeen van Duitsland wordt verwacht. Als dat zo is, mevrouw de commissaris, dan is het de taak van de Europese Commissie om in het kader van de onderhandelingen over de aanpassingen van de financiële vooruitzichten een compensatiemechanisme voor te stellen voor deze landen teneinde de onverwachte daling van hun netto inkomen van de Unie te verzachten en zo te voorkomen dat het reële convergentieproces in gevaar komt.</p>
    </intervention>
    <intervention id="2-340" speaker_id="1854" name="Krehl" is_mep="True" mode="spoken">
      <p sl="de">indiener. - Mevrouw de voorzitter, geachte commissaris, geachte collega’s, natuurlijk heeft de uitbreiding grote uitdagingen met zich meegebracht voor het regionaal beleid van de Europese Unie, en die uitdagingen pakken wij ook aan. Wij mogen daarbij echter niet vergeten dat het regionaal beleid voor de burgers van de Europees Unie zichtbaar beleid is. Daarom moeten wij een zinvol beleid blijven voeren dat op de toekomst berekend is.</p>
      <p sl="de">De heer Galeote Quecedo heeft zojuist gewezen op de lasten waarop wij moeten rekenen. Die uitbreiding is natuurlijk met kosten gepaard gegaan. Ik vind dat wij ervoor moeten zorgen dat de lasten van een dergelijke uitbreidingsronde op een redelijke en rechtvaardige wijze verdeeld worden. Enerzijds is daarvoor solidariteit met de regio’s nodig, die niet langer, zoals in voorgaande jaren, onder het structuur- en cohesiebeleid vallen, en anderzijds is het ook van belang erop te wijzen dat de landen die in de Europese Unie als nettobetalers worden aangemerkt, niet te zwaar belast mogen worden. Ik moet in mijn eigen land ook kunnen uitleggen dat het geld dat de Bondsrepubliek Duitsland in Europa uitgeeft, goed wordt besteed. Ik moet in mijn eigen land begrip kweken, maar ik moet ook in de Europese Unie begrip kweken voor het feit dat het allemaal wellicht niet meer zo eenvoudig is als tien jaar geleden.</p>
      <p sl="de">Daarom vind ik het van groot belang dat de Commissie voorstellen voor een correctiemechanisme heeft gepresenteerd waarmee de last van de nettobijdragers enigszins kan worden verlicht. Ik acht het noodzakelijk dat er in de toekomst - ook in de Raad - serieus over nagedacht gaat worden hoe het systeem van de eigen middelen op zodanige wijze gereorganiseerd kan worden dat wij af kunnen stappen van de huidige lastenverdeling en de wijze waarop daarmee wordt omgegaan.</p>
      <p sl="de">Ik acht het eveneens noodzakelijk dat er over een cofinanciering van de landbouw wordt nagedacht, zodat wij ook op dit gebied op een andere manier te werk kunnen gaan dan in het verleden. Hiermee hebben wij eigenlijk al een begin gemaakt in de financiële vooruitzichten in het verslag-Böge. Ik wil er tegelijkertijd echter op wijzen dat wij als Europees Parlement er zelf verantwoordelijk voor zijn dat er zo efficiënt mogelijk met het geld wordt omgegaan, en dat goed in de gaten wordt gehouden waaraan het geld wordt uitgegeven. Daarbij speelt de n+2-regel een belangrijke rol, juist met betrekking tot de verantwoording tegenover de nettobijdragers en het verantwoord besteden van het geld van de belastingbetalers.</p>
      <p sl="de">Ik hoop dat het huidige debat een positief effect zal hebben op de invulling van de financiële vooruitzichten en het regionaal beleid. Ik hoop ook dat wij daarbij eensgezind en met wederzijdse solidariteit te werk zullen gaan.</p>
    </intervention>
    <intervention id="2-341" speaker_id="31123" name="Guerreiro" is_mep="True" mode="spoken">
      <p sl="pt">indiener . - Een consequent regionaal beleid - natuurlijk naar behoren gefinancierd - is een voorwaarde voor de Europese Unie, als zij in staat wil zijn de regionale verschillen, die door de opeenvolgende uitbreidingen zijn gegroeid, daadwerkelijk te verkleinen en de reële convergentie tussen de lidstaten te vergroten</p>
      <p sl="pt">Het regionaal beleid dient een noodzakelijk en rechtvaardig herverdelingsinstrument te zijn, dat de negatieve gevolgen van de interne markt voor de regio’s en de lidstaten met een achterstand op economisch gebied zo klein mogelijk houdt. Het is duidelijk dat vooral de economisch sterkst ontwikkelde landen de belangrijkste economische voordelen zullen halen uit de uitbreiding, terwijl cohesielanden als Portugal en Griekenland er op macro-economisch vlak juist het sterkst door getroffen zullen worden. Die landen worden door de uitbreiding bedreigd met een de reële daling van hun ontvangsten uit de structuurfondsen, tengevolge van begrotingsbezuinigingen en het zogenaamde statistisch effect. In verband daarmee wil ik de Commissie een aantal vragen stellen.</p>
      <p sl="pt">Denkt de Commissie niet dat er voor het regionaal beleid veel hogere bedragen zijn vereist dan zij heeft voorgesteld in haar voorstel voor de financiële vooruitzichten 2007-2013, als men het hoofd wil bieden aan de behoeften ten gevolge van de uitbreiding en als men een efficiënt cohesiebeleid wil garanderen? Welke maatregelen wil de Commissie nemen voor landen als Portugal en Griekenland, die het sterkst getroffen worden door de uitbreiding? Overweegt de Commissie specifieke en aangepaste programma’s te creëren voor de ontwikkeling en modernisering van hun economieën in de uitgebreide Europese Unie, zoals trouwens in het verleden is gebeurd? Is de Commissie bereid het zogenaamde statistisch effect volledig te compenseren? Met andere woorden is de Commissie, gezien het feit dat geen enkele regio nadeel mag ondervinden van de uitbreiding, bereid te garanderen dat de door het statistische effect getroffen regio’s dezelfde steun zullen ontvangen als zij zouden hebben gekregen indien het referentiepunt voor het in aanmerking komen voor steun nog een Unie van 15 lidstaten was?</p>
    </intervention>
    <intervention id="2-342" speaker_id="photo_generic" name="Hübner" is_mep="True" mode="spoken">
      <p sl="en">lid van de Commissie. - Mevrouw de Voorzitter, ik weet dat het al erg laat is, maar op de vragen die de geachte afgevaardigden hebben gesteld, is een uitgebreid antwoord nodig en daarom wil ik, als u het goedvindt, de tijd die ik normaal gesproken aan het einde van het debat krijg als aanvulling gebruiken op de tijd die ik voor mijn inleidende opmerkingen heb.</p>
      <p sl="en">Hoewel het niet alleen in begrotingstermen is uit te drukken hoe belangrijk de invloed van de uitbreiding is, heb ik begrip voor de wens van de Parlementsleden om, in het belang van transparantie en non-discriminatie, meer te willen weten over het begrotingsvoorstel van de Commissie in de context van die uitbreiding. De uitbreiding heeft financiële gevolgen en vergt een financiële inspanning op EU-niveau. We moeten echter beseffen dat de invloed van de uitbreiding van de Unie ook betrekking heeft op andere aspecten. Ik ben het ermee eens dat de EU-begroting voor de periode 2007-2013 voldoende moet zijn om de economische convergentie van de Tien te waarborgen. Ik ben ervan overtuigd dat alle vijfentwintig lidstaten hiervan zullen profiteren. Het is duidelijk dat de omvang van de totale begrotingsmiddelen voor 2007-2013, en in dit geval de omvang van de middelen voor het cohesiebeleid, erg belangrijk is.</p>
      <p sl="en">Zullen we voldoende middelen hebben voor de periode 2007-2013? We hebben nooit genoeg middelen, want de behoeften van Europa zijn enorm. We weten echter dat het geld ons niet op de rug groeit, en dat we bovendien niet het vermogen hebben om veel meer geld op efficiënte wijze te absorberen en uit te geven.</p>
      <p sl="en">Ik wil erop wijzen dat de Commissie enkele maanden geleden een voorstel heeft ingediend waarmee de uitgave van elke euro wordt doordacht en verantwoord. Daarom beschouwen wij dat als een goed en evenwichtig voorstel, ook met betrekking tot het cohesiebeleid, en als een basis voor het aanpakken van de behoeften, problemen en uitdagingen waarmee de uitgebreide Unie met honderd miljoen burgers méér, nu en in de toekomst, wordt geconfronteerd. Dat is mijn antwoord op uw vraag of we wel genoeg geld hebben. Ik ben het volkomen eens met de opmerkingen van mevrouw Krehl over de nuttige besteding van openbare middelen en het geld van de belastingbetaler. We moeten ook over de begroting nadenken in termen van nut en kwaliteit van de besteding.</p>
      <p sl="en">Als het over de kosten van de uitbreiding gaat, ben ik altijd geneigd om u eraan te herinneren dat de tien nieuwe lidstaten volledig hebben bijgedragen aan de begroting van de Unie, en ook aan het bestaande correctiemechanisme, zoals in de gemeenschappelijke regels is vastgelegd. Als wij kijken naar het beleid dat de nieuwe lidstaten geleidelijk introduceren op belangrijke beleidsterreinen van de Unie, moeten we voor ogen houden dat er al rekening is gehouden met de uitbreiding, met de bijdrage aan de financiering van het beleid.</p>
      <p sl="en">Bij het opstellen van het voorstel voor 2007-2013 heeft de Commissie rekening gehouden met alle begrotingsontwikkelingen die samenhangen met de uitbreiding. In antwoord op uw vraag, of in het voorstel van de Commissie sprake is van een gelijke behandeling van de lidstaten voor wat betreft het cohesiebeleid, wil ik graag in het kort uitleggen op welke zes basisprincipes we ons bij het opstellen van de begroting hebben gebaseerd om de kosten en de potentiële baten te verdelen. Met deze principes wordt een eerlijke verdeling van de gevolgen van de uitbreiding bereikt.</p>
      <p sl="en">In de eerste plaats heeft de Commissie geprobeerd de benodigde middelen te garanderen voor de financiering van de economische convergentie en cohesie in een uitgebreider en sterker gediversifieerd Europa. In de tweede plaats heeft de Commissie rekening gehouden met het onontkoombare economische feit dat er regio's in de vijftien lidstaten zijn die het economische convergentieproces nog niet hebben voltooid. In de derde plaats zijn we er stellig van overtuigd dat ook regio's waarvoor de convergentiedoelstelling niet geldt, behoefte hebben aan cohesiebeleid, waarbij objectieve economische criteria en de “Berlijn-methode”, in de door de Commissie aangepaste vorm, als leidraad dienen. In de vierde plaats houden we ook rekening met de eis dat alle lidstaten in een definitief akkoord rechtvaardig worden behandeld. In de vijfde plaats zijn wij van mening dat het cohesiebeleid uniform op alle vijfentwintig lidstaten van toepassing moet zijn: we moeten niet voor tien lidstaten het ene beleid hebben en voor vijftien lidstaten het andere. In de zesde plaats blijft de Commissie zich ervan bewust dat er voor sommige lidstaten nog steeds bepaalde obstakels zijn die in het onderhandelingstraject naar een definitief akkoord moeten worden aangepakt, nogmaals in het belang van een rechtvaardige behandeling.</p>
      <p sl="en">We houden het proces scherp in de gaten en doen, voor zover de rol van de Commissie dat toelaat, zoveel mogelijk mee aan de onderhandelingen tussen de lidstaten. We zijn bereid om op gepaste wijze en op elk gewenst moment een bijdrage te leveren aan een definitief akkoord, waarin rekening wordt gehouden met specifieke gevallen. In dit stadium zal de Commissie geen speciale oplossing of speciaal compensatiemechanisme voorstellen. Als echter in de loop van de onderhandelingen in de Raad een voorstel wordt gedaan om een dergelijk mechanisme, of dergelijke programma's, in het leven te roepen, is de Commissie meer dan bereid om mee te werken aan de definitieve vormgeving van een dergelijk voorstel.</p>
      <p sl="en">Het is belangrijk en waar dat de verdeling van de financiële middelen over de lidstaten in principe, en in het algemeen, de relatieve sociaal-economische situatie van elke regio en elke lidstaat weerspiegelt, en hiervoor worden alom bekende indicatoren gehanteerd. Ik wil die hier nu niet opsommen, maar ik wil wel benadrukken dat de Commissie tot het inzicht is gekomen dat in bepaalde gevallen de definitieve toewijzingen zullen worden beïnvloed door andere factoren dan objectieve, sociaal-economische omstandigheden in de regio's of de lidstaten. Zoals u weet, zullen volgens recente gegevens 16 van de 254 regio's met in totaal meer dan 60 miljoen inwoners last hebben van het statistische effect van de uitbreiding. In deze gevallen heeft de Commissie een ad-hocoplossing voorgesteld, namelijk dat er een overgangsschema op regionaal niveau komt en dat bepaalde elementen van de “Berlijn-methode” worden aangepast. Dientengevolge houdt het voorstel van de Commissie voor de regio's die te lijden hebben onder het statistische effect, een zeer beperkte vermindering in: gemiddeld slechts zes procent van wat de regio's zouden hebben ontvangen als ze volledig in aanmerking waren gekomen voor de convergentiedoelstelling in de periode 2007-2013.</p>
      <p sl="en">Zo ziet het voorstel van de Commissie er op dit moment uit. Ik zet mij ervoor in om het zo te houden. Zoals we hebben gehoord, zijn er vele andere ideeën, ook in de lidstaten. Velen vinden dit voorstel te genereus. Daarom doen we ons best om dit voorstel te verdedigen.</p>
      <p sl="en">Door aanpassing van de “Berlijn-methode” - een ander instrument dat de Commissie heeft gebruikt om de gevolgen van de uitbreiding zo eerlijk mogelijk te verdelen - zijn we er ook in geslaagd om de algehele financiële middelen met zestien miljard euro te verhogen. Via deze aanpassing wordt het statistische effect van de uitbreiding geminimaliseerd, doordat we in onze berekeningen rekening houden met de nationale welvaartsfactor.</p>
      <p sl="en">Ik wil graag nog opmerken dat sommige van de verlagingen in de toewijzingen, die door de regio's worden opgevat als een gevolg van de uitbreiding, geen gevolg van de uitbreiding zijn, maar te maken hebben met het feit dat er twaalf regio's met in totaal 18 miljoen inwoners zijn, waarvan het bruto binnenlands product in de afgelopen jaren sneller is toegenomen dan het gemiddelde van de Gemeenschap. Deze regio's komen nu onder doelstelling 2 te vallen. Dientengevolge hebben we nu een begroting die min of meer gelijk verdeeld is tussen de oude en de nieuwe lidstaten.</p>
      <p sl="en">Uit alle bovengenoemde punten komt naar voren dat met het voorstel van de Commissie de kwestie van een rechtvaardige verdeling van de gevolgen van de uitbreiding wordt aangepakt, en tegelijkertijd - en dat is belangrijk voor ons - het objectieve karakter van de toewijzingsmethode, die gebaseerd is op communautaire statistieken, behouden blijft.</p>
      <p sl="en">Ik wil ook graag reageren op wat u, en in het bijzonder mevrouw Krehl, zei ten aanzien van de saldi op de eigen middelen. Deze onderwerpen vallen duidelijk onder de verantwoordelijkheid van mevrouw Grybauskaitė. Ik weet dat zij hierover graag met u van gedachten wil wisselen. Hoewel begrotingssaldi geen volledig beeld geven van alle voordelen die het EU-lidmaatschap met zich meebrengt, is de Commissie zich ervan bewust dat er discussies over dit onderwerp plaatsvinden, en dat deze een belangrijke rol spelen in de openbare debatten in sommige lidstaten. Daarom moet het voorstel van de Commissie inzake het financieringsstelsel voor de EU-begroting in termen van inkomsten - iets wat niet onder mijn verantwoordelijkheid valt - ook worden gezien als een compromisoplossing, bedoeld als een soort vangnet.</p>
      <p sl="en">U hebt het belang van de nettosaldi benadrukt, en u stelt voor een koppeling aan te brengen tussen het regionaal beleid en toewijzing van middelen en de nettosaldi. Ik zeg het u maar ronduit: dit is niet de beste aanpak van het regionale beleid, want het regionale beleid is bedoeld om ongelijkheden weg te nemen, zoals is beschreven in artikel 158, en niet om problemen met nettosaldi op te lossen. Daarom mogen we deze vraagstukken niet op één hoop gooien.</p>
    </intervention>
    <intervention id="2-343" speaker_id="2186" name="Hatzidakis" is_mep="True" mode="spoken">
      <p sl="el">namens de PPE-DE-Fractie. - Mevrouw de Voorzitter, commissaris Hübner heeft geprobeerd ons antwoorden te geven op een vraagstuk dat niet strikt onder haar verantwoordelijkheid valt. Ondanks de titel gaat namelijk de inhoud van de vraag vooral haar collega, mevrouw Grybauskaitė, aan, zoals zijzelf ook op een gegeven ogenblik zei. Mijns inziens heeft de Conferentie van voorzitters hier een fout gemaakt, en een verkeerde titel boven deze vraag gezet. Afin, ik zal daar niet verder over uitweiden, maar enkel zeggen wat de belangrijkste boodschap is die wij met deze vraag willen geven. Wel, volgens ons moeten de lasten die tijdens de nieuwe periode van de financiële vooruitzichten ontstaan, eerlijk worden verdeeld over de lidstaten. Ik zou haast zeggen dat niet alleen de cohesielanden het slachtoffer zijn, maar ook de nieuwe lidstaten. Ook die moeten een eerlijke behandeling krijgen, en ik ben er niet zo zeker van dat dat ook altijd het geval is.</p>
      <p sl="el">Afin, ik wil drie korte opmerkingen maken over dit vraagstuk. Ten eerste is het zeker dat de bedragen die de cohesielanden ontvangen via het regionaal beleid van de Europese Unie, aanzienlijk zijn verminderd. Met het oog daarop ben ik al blij met het feit dat de Commissie, zij het dan in bedekte termen, aangaf bereid te zijn tenminste een gesprek te beginnen over bepaalde compensatiemechanismen.</p>
      <p sl="el">Ten tweede vind ik het een schandaal dat er nog steeds een Britse korting op de begroting staat, en daarom moet er volgens mij op een gegeven ogenblik een allesomvattend debat worden gevoerd over het systeem van de eigen middelen.</p>
    </intervention>
    <intervention id="2-344" speaker_id="1313" name="Dührkop Dührkop" is_mep="True" mode="spoken">
      <p sl="es">namens de PSE-Fractie. - Mevrouw de Voorzitter, ik deel de vrees van de commissaris dat wij niet genoeg tijd hebben voor de behandeling van zo’n belangrijk onderwerp.</p>
      <p sl="es">Laten we vooropstellen dat de vijftien oude lidstaten in staat waren om de uitbreiding op zich te nemen. Zoals hier al is gezegd, is het echter zeker dat de landen die de uitbreiding grotendeels hebben betaald, door statistische gevolgen de bijdragen van het Cohesiefonds zullen verliezen.</p>
      <p sl="es">Het verheugt mij zeer dat de commissaris, mevrouw Hübner, heeft gezegd dat zij tijdens de onderhandelingen met de Raad zal proberen om een compensatie-instrument of een geleidelijke afbouw, een phasing out, te bewerkstelligen zoals ook is gebeurd met de regionale fondsen. Het verlies van het Cohesiefonds is bijvoorbeeld vooral dramatisch voor Spanje, dat een plotselinge reductie van zijn effectieve nettosaldo moet verwerken gelijk aan 0,91 procent van het BBP.</p>
      <p sl="es">In het voorstel aan de Commissie - en daar gaat de vraag die wij hebben gesteld over - tonen de indieners, waaronder ik, hun bezorgdheid over het gebrek aan billijkheid bij de verdeling van de financiële offers om de uitbreiding mogelijk te maken, de bezorgdheid dat inbreuk wordt gemaakt op het billijkheidsprincipe, overeenkomstig de jongste besluiten van de Europese Raad, waarin wordt aangedrongen op billijkheid bij de financiering.</p>
    </intervention>
    <intervention id="2-345" speaker_id="2306" name="Virrankoski" is_mep="True" mode="spoken">
      <p sl="fi">namens de ALDE-Fractie. - Mevrouw de Voorzitter, het regionaal- en structuurbeleid van de Europese Unie is gebaseerd op artikel 158 van het Verdrag, waarin staat dat het optreden van de Gemeenschap is gericht op de versterking van de economische en sociale samenhang. Dit artikel is de levensverzekering van de Europese Unie. Het probeert te waarborgen dat alle regio's profiteren, dat het "win-win-beginsel" wordt gerealiseerd. Het rechtvaardigt het bestaan van de hele Europese Unie. Als bepaalde regio's of bevolkingsgroepen herhaaldelijk zouden vinden dat zij niet van de algemene ontwikkeling profiteren, zal de eenheid in de Europese Unie minder worden.</p>
      <p sl="fi">Met de toetreding van de jongste lidstaten groeide de bevolking van de Europese Unie met ruim 20 procent, maar haar BBP met slechts 5 procent. Om historische redenen lag het BBP per hoofd van de bevolking in alle nieuwe lidstaten deels duidelijk beneden het EU-gemiddelde. Daarom moet het regionaal en structuurbeleid van de Europese Unie op de nieuwe lidstaten worden gericht, en zijn alle nieuwe lidstaten in het begin netto-ontvangers.</p>
      <p sl="fi">In de financiële vooruitzichten en de plannen van de Commissie is voor de nieuwe lidstaten een aanzienlijke investering gereserveerd, en over enkele jaren krijgen zij in het kader van het regionaal en structuurbeleid samen meer geld dan de oude lidstaten. Deze tendens moet zonder meer als juist worden beschouwd.</p>
      <p sl="fi">Het gevaar bestaat echter dat de zwakste regio's van de Europese Unie niet meer in aanmerking zullen komen voor maatregelen in het kader van het regionaal en structuurbeleid. Absoluut gezien zijn zij echter helemaal niet rijker en ontwikkelder geworden, ook al zijn er nog zwakkere regio's bij gekomen. Daarom bestaat het risico dat de zwakste regio's van de Europese Unie meer aan de uitbreiding moeten bijdragen dan de rijkste regio's, omdat hun bijdrage aan de Europese begroting in verhouding staat tot hun BBP en zij tegelijkertijd minder geld uit de begroting ontvangen. Dit lijkt vooral te gelden voor de dunbevolkte noordelijke regio's van de Europese Unie.</p>
    </intervention>
    <intervention id="2-346" speaker_id="1933" name="Schroedter" is_mep="True" mode="spoken">
      <p sl="de">namens de Verts/ALE-Fractie. - Mevrouw de Voorzitter, als Duitse afgevaardigde in dit Parlement steun ik het voorstel van de Commissie met betrekking tot de financiële vooruitzichten, omdat ik voorstander ben van solidariteit tussen de regio’s. Het voorstel bevat veel elementen waarin een dergelijke solidariteit tot uiting komt. Ook het regionaal beleid is gebaseerd op solidariteit tussen de regio’s, maar vanuit mijn optiek en die van mijn fractie is het Cohesiefonds daarvoor niet het geëigende middel, omdat daarin een programmagericht uitgangspunt ontbreekt. De structuurfondsen zijn veel beter geschikt om de problemen van de regio’s effectief aan te pakken, om meer kwaliteit bij de tenuitvoerlegging te bewerkstelligen en om de middelen efficiënter te besteden.</p>
      <p sl="de">De Commissie heeft erg veel kritiek van het Parlement met betrekking tot het Cohesiefonds in het nieuwe concept verwerkt. Ik vind dat er nu een evenwichtig voorstel op tafel ligt, waaraan ik mijn steun kan geven, ook al kom ik uit een land dat als nettobetaler te boek staat. Op dit punt zijn te hoge eisen volgens mij contraproductief. Zij leiden niet tot het verwezenlijken van ons doel, maar tot een blokkade, tot de blokkade waar wij op dit moment mee geconfronteerd worden, terwijl wij eigenlijk willen dat de financiële vooruitzichten zo snel mogelijk aangenomen worden. Daarom strijdt het Parlement samen met de Commissie tegen het standpunt van de nettobetalers die voorstander van een “1-procentsbegroting” zijn. Volgens mij is een dergelijke benadering bijzonder contraproductief.</p>
    </intervention>
    <intervention id="2-347" speaker_id="28511" name="de Brún" is_mep="True" mode="spoken">
      <p sl="nl">namens de GUE/NGL-Fractie . -</p>
      <a text="(Spreekster spreekt Iers)"/>
      <p sl="en">Mevrouw de Voorzitter, de uitbreiding is een historische kans voor de EU, en daarom moeten er voldoende middelen beschikbaar worden gesteld om de kosten van een uitgebreide EU te dekken en om de economische en sociale cohesie te bevorderen. De financiële gevolgen van de uitbreiding moeten op een evenwichtige manier worden verdeeld, maar sommige lidstaten worden nog steeds geconfronteerd met aanzienlijke ongelijkheden en betalen soms een onevenredig deel van de kosten.</p>
      <p sl="en">De structuurfondsen en het regionaal beleid van de EU zijn in het leven geroepen om regio's en landen te helpen om ongelijkheden op te heffen en om hun sociale en economische mogelijkheden te ontwikkelen. Kan de commissaris bevestigen dat het regionaal beleid ook in de toekomst hetzelfde uitgangspunt zal hebben? Denkt zij dat de middelen hiervoor toereikend zijn? Er zijn 68 miljoen mensen in de gehele EU die volgens het European Anti-Poverty Network nog steeds in armoede leven. Het blijft een enorme uitdaging voor ons om hier iets aan te doen.</p>
    </intervention>
    <intervention id="2-348" speaker_id="1183" name="De Voorzitter" is_mep="True" mode="spoken">
      <p sl="nl">Mevrouw Brún, ik moet u er, zoals altijd, aan herinneren dat het Iers vooralsnog geen officiële taal is van de Europese Unie en dat het eerste deel van uw betoog daarom niet vertolkt is en niet in de handelingen zal worden opgenomen.</p>
    </intervention>
    <intervention id="2-349" speaker_id="28341" name="Piotrowski" is_mep="True" mode="spoken">
      <p sl="pl">namens de IND/DEM-Fractie. - Mevrouw de Voorzitter, dames en heren, de vigerende verordeningen van het Europees Parlement en de Raad over het Europees Fonds voor de Regionale Ontwikkeling voorzien niet in de mogelijkheid dat middelen van de gemeenschapsfondsen worden gebruikt voor investeringen in de volkshuisvesting. De kosten van de aanpassing, verbouwing of renovatie van gebouwen met een woonbestemming komen niet in aanmerking voor financiering. Deze uitgaven vormen echter voor de nieuwe lidstaten een enorme financiële last. Volgens de beschikbare gegevens woont eenderde van de bevolking in flatgebouwen van grote betonplaten, de gebruikelijke vorm van woningbouw in de voormalige communistische landen. Deze flatgebouwen verkeren vaak in een erbarmelijke toestand. Het gebrek aan middelen voor de modernisering veroorzaakt een voortdurende verlaging van de levensstandaard van de bewoners, leidt tot energieverspilling en is slecht voor het milieu. Tijdens hun bijeenkomst in maart van dit jaar in Praag richtten de Europese ministers van Volkshuisvesting een verzoek tot de Europese Commissie om middelen voor de gedeeltelijke oplossing van dit probleem. Daarom luidt mijn vraag: wat is het standpunt van de Commissie in deze kwestie?</p>
    </intervention>
    <intervention id="2-350" speaker_id="23788" name="Bielan" is_mep="True" mode="spoken">
      <p sl="pl">namens de UEN-Fractie. - Dames en heren, de versterking van de sociale, economische en territoriale cohesie en de solidariteit tussen de lidstaten is een van de in de Verdragen verankerde doelstellingen van de Europese Unie. De Europese Unie staat momenteel voor vele uitdagingen. Naast de mondiale concurrentie, de vergrijzing van de samenleving en de ontwikkeling van de kenniseconomie, vormen de groeiende verschillen in ontwikkeling tussen en binnen de Europese regio’s ongetwijfeld een van de belangrijkste uitdagingen. Het probleem is niet alleen de plotselinge toename van de ongelijkheid, als gevolg van de toetreding tot de Europese Unie van de relatief arme landen uit Midden- en Oost-Europa. Ook in de vijftien oude lidstaten nemen de verschillen tussen de regio’s immers al jaren toe. Het Europees cohesiebeleid moet deze verschillen bestrijden. Daarbij mogen wij niet vergeten dat het cohesiebeleid niet alleen economische, maar ook belangrijke politieke doelstellingen verwezenlijkt. Het proces van de Europese integratie berust op het beginsel van solidariteit. De belangrijkste dimensie van deze solidariteit is het streven naar cohesie. De Europese solidariteit vormt de basis van de Europese integratie. Zonder deze solidariteit zou de integratie beperkt moeten blijven tot een douane-unie. Het cohesiebeleid moet daarom de belangrijkste prioriteit vormen in de financiële vooruitzichten 2007-2013, waarbij de middelen moeten worden geconcentreerd in de armste landen en regio’s. Het cohesiebeleid moet immers in de eerste plaats de overbrugging van de verschillen in ontwikkeling tussen de regio’s bewerkstelligen.</p>
      <p sl="pl">Mevrouw de Voorzitter, willen wij onze ontwikkelingsdoelstellingen kunnen verwezenlijken, dan moeten wij voldoende financiële middelen uittrekken. De nieuwe financiële vooruitzichten moeten rekening houden met de nieuwe omstandigheden. Wij moeten beseffen dat de bevolking van de Europese Unie een jaar geleden met 70 miljoen mensen is toegenomen, mensen die in minder ontwikkelde regio’s leven. Voordat er voorstellen worden aangenomen om de begroting van de Europese Unie te beperken, zouden dan ook eerst de regels moeten worden aangepast. In dit geval zou de eenvoudige regel moeten gelden: hoe lager de begroting, des te minder overheidsbemoeienis met de economie, maar juist de volledige verwezenlijking van de vrije markt. Met verbazing stellen wij echter vast dat sommige landen die een verlaging van het plafond van de uitgaven eisen, zoals Frankrijk en Duitsland, tegelijkertijd de invoering blokkeren van een echte gemeenschappelijke markt voor diensten, zoals voorgesteld in het ontwerp van de dienstenrichtlijn.</p>
    </intervention>
    <intervention id="2-351" speaker_id="4452" name="Marques" is_mep="True" mode="spoken">
      <p sl="pt">Mevrouw de Voorzitter, mevrouw de commissaris, beste collega’s, de recente uitbreiding is waarschijnlijk de grootste uitdaging aller tijden voor de Europese Unie. Wij hebben visie, leiderschap en communautaire geest nodig om zo goed mogelijk te antwoorden op de behoeften en de effecten van de uitbreiding.</p>
      <p sl="pt">Op de uitdagingen van de verwezenlijking van de grote interne markt en de Economische en Monetaire Unie is tot tweemaal toe als krachtig antwoord de verdubbeling van de middelen van de structuurfondsen gekomen. Wij moeten nu het uitgebreid Europa levensvatbaar houden, en ook die uitdaging vereist een regionaal beleid dat opnieuw een cruciale rol kan spelen.</p>
      <p sl="pt">De versterking en intensivering van het beleid voor economische en sociale samenhang is daarom van doorslaggevend belang voor zowel de bestrijding van de grote regionale ongelijkheden ten gevolge van de toetreding van vele arme regio’s van de nieuwe lidstaten, als de overbrugging van de nog bestaande achterstanden in bepaalde regio’s van de oude lidstaten.</p>
      <p sl="pt">Dat laatste aspect mogen wij niet onderschatten, mede omdat de regionale ongelijkheden in de oude Europese Unie van de Vijftien kunnen toenemen door de dynamiek van de uitbreiding, met name op het vlak van de verhouding periferie-centrum. Landen als Portugal en Spanje zijn meer perifeer komen te liggen en centraal gelegen landen hebben hun centrumpositie daarentegen sterker zien worden. Uitgaande van de oude Europese Unie van de Vijftien luiden de verwachtingen dat de meest welvarende en centraal gelegen landen de grootste voordelen zullen hebben van de uitbreiding, terwijl landen als Portugal, Spanje en Griekenland waarschijnlijk het minst zullen profiteren, of zelfs zullen inleveren.</p>
      <p sl="pt">Gezien deze situatie keer ik terug naar de kwesties die in de mondelinge vraag aan de orde wordt gesteld, daar de Commissie volgens mij daar onvoldoende op heeft geantwoord. Heeft de Europese Commissie een kosten-batenanalyse van de uitbreiding gemaakt voor elke lidstaat van de Europese Unie? Indien dat het geval is, is de Commissie dan niet van mening dat, in geval van kosten die duidelijk hoger zijn dan de baten, er vormen van compensatie moeten worden gevonden voor de desbetreffende landen?</p>
    </intervention>
    <intervention id="2-352" speaker_id="28577" name="Xenogiannakopoulou" is_mep="True" mode="spoken">
      <p sl="el">Mevrouw de Voorzitter, ook ik wil de commissaris, mevrouw Hübner, van harte bedanken voor haar antwoord. Ik ben evenwel van mening dat een aantal vraagstukken nader verduidelijkt moet worden.</p>
      <p sl="el">Inderdaad mogen door de, in historisch opzicht, noodzakelijke hereniging van Europa, die wij allen van ganser harte steunen, geen nieuwe scheidslijnen worden veroorzaakt. Evenmin mag daardoor de interne samenhang van de Europese Unie in gevaar worden gebracht, waar wij allen de afgelopen jaren aan gewerkt hebben.</p>
      <p sl="el">Uit de cijfers blijkt dat de kosten van de uitbreiding niet rechtvaardig en evenredig worden verdeeld over alle lidstaten. De uitbreiding heeft ernstige gevolgen voor landen als Griekenland, Spanje en Portugal, en die gevolgen zouden wel eens een dramatisch omvang kunnen aannemen als het uiteindelijk akkoord over de nieuwe financiële vooruitzichten ver zou afwijken van de oorspronkelijke voorstellen van de Europese Commissie. Dat is volgens mij ook het cruciale vraagstuk waar commissaris Hübner - zoals ze trouwens zelf ook zei - mee geconfronteerd is. Alles hangt af van de vraag wat, ten eerste, de uiteindelijke omvang van de communautaire begroting zal zijn, en of de structuurfondsen over voldoende middelen zullen kunnen beschikken en, ten tweede, hoe wij voldoende financiële middelen kunnen garanderen voor de voortzetting van het ontwikkelingsproces in de gebieden die een reële weerslag ondervinden van de uitbreiding.</p>
      <p sl="el">Uit uw antwoord hebben wij opgemaakt dat u zich bezighoudt met deze vraagstukken, maar wij willen graag dat u de kwestie die u ook zelf al noemde, namelijk het mechanisme voor financiële compensatie, wat preciseert.</p>
    </intervention>
    <intervention id="2-353" speaker_id="28508" name="Smith" is_mep="True" mode="spoken">
      <p sl="en">Mevrouw de Voorzitter, ik steun de voorstellen van de Commissie in de meest ruime zin, en daarmee doel ik op het statistische effect. Ik wil mevrouw Hübner graag vragen of zij licht kan werpen op de geruchten dat er gesprekken plaatsvinden binnen de Raad over de mogelijkheid om de voorstellen van de Commissie over het statistische effect zodanig te interpreteren dat bepaalde gebieden van Duitsland en Griekenland wel tot dit soort regio's behoren, maar gebieden zoals de Schotse Hooglanden, de Schotse eilanden en het zuiden van Schotland niet.</p>
      <p sl="en">Het is een grof schandaal dat de regering van het Verenigd Koninkrijk er op geen stukken na in slaagt om zo constructief te zijn als de Commissie in haar voorstellen. De huidige Britse regering is er meer op uit om de Schotse Hooglanden, de Schotse eilanden en het zuiden van Schotland een dolksteek in de rug te geven dan om het voor deze gebieden op te nemen. De Schotse regering heeft vooral geschitterd door afwezigheid.</p>
      <p sl="en">Volgens de solidariteits- en cohesiebeginselen die binnen de vijfentwintig lidstaten van de Europese Unie gelden, mag geen enkele regio worden gediscrimineerd. Ik wil graag de verzekering van de Commissie en de Raad dat, ondanks verwoede pogingen van de Britse regering, geen enkele Schotse regio wordt gediscrimineerd, en dat de principes van het statistische effect worden toegepast op de manier die de Commissie heeft voorgesteld.</p>
    </intervention>
    <intervention id="2-354" speaker_id="28586" name="Papadimoulis" is_mep="True" mode="spoken">
      <p sl="el">Mevrouw de Voorzitter, de grote meerderheid van mijn fractie is van mening dat het percentage van 0,41 procent onvoldoende is voor de financiering van de cohesiedoelstellingen. Daarom is voor ons elke gedachte omtrent een vermindering van dit percentage uit den boze. Eveneens moeten de kosten van de uitbreiding rechtvaardig worden verdeeld, hetgeen betekent dat de cohesielanden en de cohesieregio’s geen onrecht mag worden aangedaan. Tot slot moet eindelijk komaf worden gemaakt met het schandaal van de Britse korting. Wij vragen de Commissie om sterke mechanismen voor financiële compensatie - een gedachte die zij verder moet uitwerken - en om een krachtige ondersteuning van de cohesieregio’s gedurende de overgangsperiode. Ook moet zij eindelijk het probleem van de regio’s die de dupe zijn van het zogenaamd statistisch effect, volledig aanpakken. De daarmee verband houdende begrotingskosten zijn trouwens miniem. Aangezien tot slot het doel van de cohesie ook een territoriale dimensie heeft, moet mijns inziens speciale zorg worden besteed aan de geografische benadeelde gebieden, die een bijzondere behandeling moeten krijgen.</p>
    </intervention>
    <intervention id="2-355" speaker_id="1842" name="Berend" is_mep="True" mode="spoken">
      <p sl="de">Mevrouw de Voorzitter, mevrouw de commissaris, geachte collega’s, wij beschikken voor het regionaal beleid niet over het geld dat wij willen, en ook niet over het geld dat wij nodig hebben. Daarom moet het geld dát wij hebben, goed, verstandig en juist verdeeld worden. Natuurlijk draait het in wezen om geld, maar dat is bij het regionaal beleid niet het enige. In dat beleid gaat het vooral om de politieke prioriteiten en om het verkleinen van ongelijkheden binnen de verschillende regio’s van de Europese Unie, zeker ook na de uitbreiding.</p>
      <p sl="de">Geven wij de voorkeur aan een coherente Unie die in staat is om zich snel te ontwikkelen, of willen wij liever een Unie waarin sprake is van een grote discrepantie en waarin het proces van de economische en politieke integratie van de armere regio’s nog trager verloopt? Heel duidelijk gezegd: als de middelen in de structuurfondsen na de uitbreiding niet worden verhoogd, zullen de nieuwe lidstaten altijd geneigd zijn om een sterkere integratie te blokkeren.</p>
      <p sl="de">Met andere woorden, de beschikbare middelen voor het structuurbeleid van de EU dienen ook in de toekomst een toereikende ondersteuning mogelijk te maken van de regio’s met een ontwikkelingsachterstand en met speciale sociaal-economische problemen. Zoals gezegd dienen de middelen daarvoor rechtvaardig verdeeld te worden en moeten zij ingezet worden om de ergste problemen op te lossen.</p>
      <p sl="de">De verdeling van de middelen over de verschillende doelstellingen die de Commissie heeft voorgesteld - en die wij in het algemeen kunnen steunen - kan uiteraard alleen maar gelden als de beschikbare begrotingsomvang zo is als de Commissie die voorstelt. Enkele landen hebben voorgesteld om ook aan die verdeling vast te houden bij een lagere begrotingsomvang, maar hierdoor zouden de prioritaire convergentiegebieden van de voormalige EU van vijftien landen extreem worden benadeeld. Dat kunnen en zullen wij niet accepteren.</p>
    </intervention>
    <intervention id="2-356" speaker_id="28317" name="Madeira" is_mep="True" mode="spoken">
      <p sl="pt">Mijnheer de Voorzitter, het regionaal beleid heeft een fundamentele en duidelijk omschreven rol gespeeld sinds de Europese Unie haar eerste voorzichtige stappen zette. Het solidariteitsprincipe bestond al en was een belangrijk ijkpunt, dat het verschil uitmaakte ten opzichte van degenen die met hun andere wereldvisie onze tegenstrevers waren. Het doel is altijd geweest nooit een regio achterop te laten raken, uit naam van de simplistische zienswijze dat het onvermijdelijk zou zijn.</p>
      <p sl="pt">Daarom hebben alle lidstaten en regio’s juist altijd geprobeerd om zich te ontwikkelen en hun ontwikkelingsmodellen duurzaam te maken. Vandaag de dag willen wij allemaal meer, en bovendien zijn wij ook met meer mensen. Is het redelijk of zelfs rationeel te noemen dat wij, na zoveel inspanningen ten behoeve van de Europese cohesie, menen rijker te zijn, louter omdat wij met meer zijn? Als Europese burgers kijken wij niet alleen naar de verpakking maar willen ons ook bezighouden met de inhoud, met de structuur. Dat betekent dat wij geen enkele regio die het proces van reële convergentie nog niet heeft afgesloten, in de steek mogen laten. Een simplistische visie op de financiën zou de indruk wekken dat die regio’s zich van de ene op de andere dag zouden willen verrijken.</p>
      <p sl="pt">Wij dienen ook de noodzakelijke band tussen het regionaal beleid en de strategie van Lissabon voor ogen te houden. Sterke schakels tussen beide doeleinden zijn cruciaal voor de doeltreffendheid. Het meten van de groei louter in financiële termen is kunstmatig en houdt geen rekening met de duurzaamheid. Duurzame ontwikkeling is daarom convergentie en concurrentiekracht. Als wij prioriteit verlenen aan concurrentievermogen, en degene achter ons laten die pas op eigen benen zijn gaan staan, zullen wij ervoor zorgen dat die landen spoedig weer neervallen, zonder dat ze de kracht hebben om weer overeind te krabbelen. Wat ons betreft - maar ook wat alle burgers van dit solidaire Europa betreft - kan concurrentievermogen niet in de plaats treden van convergentie. Concurrentievermogen kan niet in de plaats treden van het meest zichtbare beleid, het regionaal beleid, en daarom is er solidariteit nodig met Algarve, de Highlands, Asturië en Madeira maar ook met vele andere regio’s in heel Europa die theoretisch van de ene op de andere dag rijk zijn geworden.</p>
    </intervention>
    <intervention id="2-357" speaker_id="28288" name="Olbrycht" is_mep="True" mode="spoken">
      <p sl="pl">Mevrouw de Voorzitter, mevrouw de commissaris, het is kenmerkend dat de in de vraag over laatste uitbreiding aan de orde gestelde kwestie vlak voor de definitieve besluiten over de financiële vooruitzichten voor de jaren 2007-2013 wordt besproken. Wij zijn niet verbaasd over de vraag van de Parlementsleden uit de oude lidstaten over de financiële gevolgen van de laatste uitbreiding voor ieder land. Met deze vraag wordt immers tevens de verwachting uitgesproken dat de Commissie de gevolgen ook na de komende uitbreidingen zal blijven volgen en evalueren. Ik ben er derhalve voorstander van dat dergelijke vragen worden gesteld. Daarbij wil ik echter wel wijzen op de noodzaak dat niet alleen de kosten en de lasten op de nettobalans, maar ook de baten voor de oude EU-lidstaten worden weergegeven, want ook die zijn ongetwijfeld ongelijk verdeeld. Hierbij heb ik het zowel over de toename van de handel en de investeringen en de uitbreiding van de markt van grote overheidsaankopen als over de toename van de milieubescherming en andere elementen. Het is van belang dat bij alle noodzakelijke nauwkeurige analyses niet het beeld wordt gecreëerd dat de Europese Unie uitsluitend een kwestie is van kosten en lasten, maar dat de baten het resultaat zijn van een rechtvaardige verdeling van de lasten.</p>
    </intervention>
    <intervention id="2-358" speaker_id="28424" name="Kelam, Tunne" is_mep="True" mode="spoken">
      <p sl="et">Hartelijk dank, mevrouw de Voorzitter. Mevrouw de commissaris, ik deel de zorgen van mijn collega’s zoals die tot uitdrukking worden gebracht in hun vraag aan de Commissie. Willen we met het regionaal beleid beantwoorden aan de - terechte - verwachtingen van de burgers van de Europese Unie? Wel, dan moeten we dat beleid baseren op de belangen van de Unie als geheel en op een eerlijke verdeling van de verantwoordelijkheden. Het stemt me tevreden, mevrouw de commissaris, dat u bevestigd hebt dat ook de tien nieuwe lidstaten een bijdrage hebben kunnen leveren op dit gebied.</p>
      <p sl="et">De Grondwet van de Europese Unie voorziet in versterking van de solidariteit tussen de regio’s. Daarom is het van belang een evenwicht te handhaven in de beschikbaarstelling van middelen, en dan bedoel ik niet alleen een evenwicht tussen oude en nieuwe lidstaten, maar ook tussen de verschillende regio’s van de Europese Unie.</p>
      <p sl="et">Zo heeft het Middellandse-Zeegebied jarenlang uitgebreide financiële steun ontvangen. Dat is een goede zaak en die steun is volkomen terecht. Niet terecht is het echter dat de financiële steun voor de noordse dimensie vaak veel bescheidener is uitgevallen, ondanks het feit dat het Oostzeegebied steeds meer gezien wordt als de regio met de grootste groeimogelijkheden in de EU. De Europese Unie heeft een strategie voor het Middellandse-Zeegebied, zoals ze ook een strategie heeft voor Rusland. Ik zou willen voorstellen dat de Commissie een aparte strategie voor het Oostzeegebied uitwerkt, die op dezelfde wijze gefinancierd wordt als de strategie voor het Middellandse-Zeegebied. Daarmee zou er een nieuw evenwicht ontstaan in het regionaal beleid, aangezien de Oostzee langzaamaan de Middellandse Zee van Noord-Europa wordt.</p>
      <p sl="et">Ik heb nog één praktisch punt met betrekking tot regionale ontwikkeling: de vraag of de belasting over de toegevoegde waarde al dan niet in aanmerking moet komen voor subsidiëring uit hoofde van het Cohesiefonds en het Europees Fonds voor Regionale Ontwikkeling. Kijken we naar Estland, dan betekent niet-opneming van de BTW op de lijst van subsidiabele uitgaven dat kleine lokale bestuurslichamen aanzienlijk beperkt worden in hun mogelijkheden om projectvoorstellen in te dienen, daar deze structurele bijstand voor hen 18 procent duurder zou worden.</p>
    </intervention>
    <intervention id="2-359" speaker_id="photo_generic" name="Hübner" is_mep="True" mode="spoken">
      <p sl="en">lid van de Commissie . - Mevrouw de Voorzitter, ik wil graag mijn dank uitspreken voor de steun die het voorstel van de Commissie hier krijgt. We zullen het debat voortzetten tijdens onze bijeenkomst op 21 april. Ik weet zeker dat er dan uitvoerig kan worden gepraat over alle kwesties die hier aan de orde zijn gesteld.</p>
      <p sl="en">Momenteel buigt de Raad zich over het voorstel. In dit stadium kan de Commissie niet met een ander voorstel komen. Als zich tijdens de onderhandelingen met de Raad een mogelijkheid voordoet om een mechanisme in het leven te roepen voor middelen van specifieke aard, zal de Commissie daaraan zeker meewerken.</p>
      <p sl="en">Wat het belangrijke huisvestingsvraagstuk betreft: we kunnen geen geld beschikbaar stellen voor woningbouw - en ik geloof ook niet dat we daartoe in staat zijn. We kunnen echter wel iets betekenen op het gebied van de renovatie en herbouw van woningen in nieuwe en oude lidstaten die daaraan behoefte hebben. Ik zal hierop nader ingaan op 21 april, of in een apart onderhoud met de heer Piotrowski, zodat de vergadering niet wordt opgehouden.</p>
      <p sl="en">Het statistische effect zal ook betrekking hebben op de Schotse Hooglanden en eilanden, dus daarover hoeft u zich geen zorgen te maken. Om nog even terug te komen op het statistische effect: er is weinig steun in de Raad voor de generositeit die wij hebben voorgesteld, terwijl er aan de andere kant ook kritiek is dat het voorstel juist te weinig genereus is! In de Raad gaan er stemmen op om het voorstel minder genereus te maken. Hierover is nog geen besluit genomen.</p>
      <p sl="en">Ik dank u voor uw geduld en uw steun.</p>
    </intervention>
    <intervention id="2-360" speaker_id="1183" name="De Voorzitter" is_mep="True" mode="spoken">
      <p sl="nl">Dank u, mevrouw Hübner. Ik wilde u niet opjagen, maar de tijd dringt en we moeten nog twee verslagen behandelen.</p>
      <p sl="nl">Het debat is gesloten.</p>
    </intervention>
  </section>
  <section id="creitem33" title="Ecologisch ontwerp voor energieverbruikende producten">
    <intervention id="2-363" speaker_id="1183" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A6-0057/2005), namens de Commissie milieubeheer, volksgezondheid en voedselveiligheid, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad betreffende de totstandbrenging van een kader voor het vaststellen van eisen inzake ecologisch ontwerp voor energieverbruikende producten en tot wijziging van Richtlijn 92/42/EEG van de Raad en Richtlijnen 96/57/EG en 2000/55/EG van het Europees Parlement en de Raad (11414/1/2004 - C6-0246/2004 - 2003/0172(COD)) (rapporteur: mevrouw Ries).</p>
    </intervention>
    <intervention id="2-364" speaker_id="4253" name="Ries" is_mep="True" mode="spoken" role="rapporteur">
      <p sl="fr">Mevrouw de Voorzitter, mijnheer de commissaris, het is zeker niet hoogmoedig te stellen dat morgenmiddag om één uur de definitieve versie van deze richtlijn betreffende ecologisch ontwerp voor energieverbruikende producten zal zijn aangenomen.</p>
      <p sl="fr">De Europese Unie zal daarmee beschikken over een nieuw instrument voor innovatie en milieubescherming, aangezien de toepassing van de vereisten inzake ecologisch ontwerp op zowel huishoudelijke producten als op producten voor de bouw, de toekomst heeft. Meer dan 80 procent van de milieuvervuiling wordt veroorzaakt tijdens het productieproces. Daarom moet het probleem bij de bron worden aangepakt, daar waar de mogelijkheden voor technische verbeteringen het grootst zijn.</p>
      <p sl="fr">Het Parlement is van meet af aan voorstander geweest van dit voorstel van de Commissie, en wel om tenminste twee redenen. De eerste reden is het brede toepassingsgebied van de kaderrichtlijn. Deze heeft namelijk betrekking op een groot aantal producten, die gezamenlijk verantwoordelijk zijn voor 40 procent van de CO2 uitstoot. Dit kan gaan om een koelkast, cv-ketel, computer, verlichting, maar ook om grasmaaiers, kortom teveel om op te noemen. De richtlijn is dus van toepassing op alle energiebronnen in alle sectoren.</p>
      <p sl="fr">De tweede reden is de mogelijkheid tot soepelheid binnen de tekst. Het doel is de normen inzake ecologisch ontwerp te bevorderen binnen de ondernemingen door middel van vrijwillige afspraken, maar ook door middel van wetgeving, als blijkt dat deze zelfregulering niet mogelijk is of mislukt.</p>
      <p sl="fr">Mijnheer de commissaris, net als u streven wij er dus naar om de toepassing van de normen inzake ecologisch ontwerp te stimuleren, en wel met een zeer specifiek doel: het verbeteren van de milieukwaliteit van producten zonder dat dit ten koste gaat van de gebruikskwaliteit. Het heeft namelijk geen enkele zin om een stillere wasmachine te hebben, als daarvoor bijvoorbeeld dubbel zoveel stroom of water nodig is. De richtlijn gaat daarom terecht uit van een geïntegreerde benadering, waarbij het product van begin tot eind in aanmerking wordt genomen. Immers elk product kan tijdens de gehele levensduur in elke fase gevolgen voor het milieu veroorzaken.</p>
      <p sl="fr">Deze benadering waarbij verschillende criteria en fasen in aanmerking worden genomen, mag ons wetgevers echter niet beletten om een of meerdere prioriteiten vast te stellen, en dat hebben wij natuurlijk ook gedaan toen wij besloten om van energie-efficiëntie een hoofdthema te maken in de strijd tegen klimaatverandering. Daarmee leveren wij een essentiële bijdrage aan de inspanningen in de richting van de Kyoto- doelstellingen. De reductie die wij tussen nu en 2010 dankzij deze richtlijn kunnen bereiken, wordt door de Commissie zelfs geschat op ongeveer 200 miljoen ton CO2 per jaar.</p>
      <p sl="fr">Dit brengt mij bij het akkoord dat afgelopen dinsdag is gesloten na twee marathonvergaderingen onder Luxemburgs voorzitterschap, uiteraard in nauwe samenwerking met uw diensten. Dit akkoord heeft twee grote voordelen. Het eerste - en niet onbelangrijke voordeel voor de portemonnee van onze medeburgers - is dat daarmee een kostbare bemiddelingsprocedure voorkomen kan worden. Het tweede - en nog belangrijker voordeel - is dat er nu een evenwichtig compromis is bereikt, dat op essentiële punten het gemeenschappelijk standpunt van de Raad verbetert. Voor wat betreft energie-efficiëntie is bijvoorbeeld voorzien dat de Commissie in de komende 24 maanden - zelfs nog voor de vaststelling van het eerste werkprogramma - na raadpleging van de raadgevende instanties, uitvoeringsmaatregelen zal vaststellen voor die productgroepen waar de uitstoot van CO2 het meest kan worden teruggedrongen. Dit geldt met name voor de zeven productgroepen die genoemd worden in het Europees plan voor de bestrijding van klimaatverandering.</p>
      <p sl="fr">Het toezicht op de markt heeft eveneens topprioriteit. Deze richtlijn beoogt het CE-merk uit te breiden naar energieverbruikende consumptiegoederen die voldoen aan de vereisten inzake ecologisch ontwerp. Een doeltreffende controle op deze producten overal in de Unie is daarvoor belangrijk. Het akkoord bevat nu een duidelijke definitie van het begrip producent, alsook een zeer helder artikel over de verantwoordelijkheden van de importeur. Het voorziet o.a. in de controle van iedere marktdeelnemer binnen de handelsketen, die in staat moet zijn om met een conformiteitsverklaring de garantie te bieden dat elk product dat op de Europese markt wordt verkocht, voldoet aan de strenge voorwaarden voor efficiënt energieverbruik die wij tot stand willen brengen. Het zal duidelijk zijn dat al deze maatregelen slechts één doel hebben: een gezonde markt en bescherming van de consument. Het is nu daarom aan de lidstaten om snel en daadkrachtig te handelen om zo het bad boys, free riders- principe tegen te gaan en de Europese industrie te beschermen.</p>
      <p sl="fr">Verder nog een korte opmerking over de comitologie. Het verheugt mij dat de Raad ons idee uit artikel 14 heeft overgenomen en heeft ingestemd met de instelling van een raadgevend forum met - door middel van deze ontwerpaanbeveling - versterkte bevoegdheden. Op die manier kunnen de industriële sector en de NGO’s de invoering van uitvoeringsmaatregelen, als deze noodzakelijk mochten zijn, nauwlettend blijven volgen.</p>
      <p sl="fr">Een ander punt is de informatieverstrekking aan de consument en aan het MKB, twee belangrijke schakels in de economische keten die een essentiële rol spelen bij de verkoop op de markt van ecologische producten. De consumenten moeten geïnformeerd worden over de milieuprestaties van de producten en het MKB moet financieel en technisch ondersteund worden bij de productie van deze milieuvriendelijkere producten.</p>
      <p sl="fr">Mijnheer Piebalgs, ik heb nog een laatste punt voordat ik afsluit. Het zal nog wel even duren voordat deze benadering, waarbij de gehele levensduur van een product in aanmerking wordt genomen, volledig zal zijn opgenomen in het beleid van bedrijven. Volgens ons is er daarom meer dan een mijnheer ‘ecologisch ontwerp’ nodig in uw diensten, om van dit project een succes te maken.</p>
      <p sl="fr">Mevrouw de Voorzitter, tot slot denk ik dat het belangrijk is de Raad te bedanken, en in het bijzonder het Luxemburgse voorzitterschap. Ik dank eveneens de Commissie voor de zorgvuldige bemiddeling en al mijn schaduwrapporteurs met wie ik de afgelopen 18 maanden een zeer waardevolle samenwerking heb gehad. Zij zijn erin geslaagd de eenheid binnen het Parlement te behouden en een akkoord te smeden waarbij de drie pijlers van duurzame ontwikkeling - milieu, economie en sociale aspecten - op gelijke voet worden gesteld.</p>
    </intervention>
    <intervention id="2-365" speaker_id="photo_generic" name="Piebalgs" is_mep="True" mode="spoken">
      <p sl="en">lid van de Commissie . - Mevrouw de Voorzitter, ik wil graag in de eerste plaats de rapporteur, mevrouw Ries, en de schaduwrapporteurs bedanken voor hun constructieve samenwerking en hun pogingen om in deze tweede lezing tot overeenstemming te komen. Ik denk dat deze richtlijn langdurige voordelen zal bieden voor de consument en het milieu, omdat hiermee ons energieverbruik wordt beperkt en er milieuvriendelijkere producten worden gefabriceerd. De richtlijn inzake ecologisch ontwerp zal de Europese industrie ook in staat stellen om het hoofd te bieden aan de uitdagingen die zich op wereldschaal stellen in verband met in milieuopzicht betere producten.</p>
      <p sl="en">In aanvulling op wat het Parlement in eerste lezing heeft bereikt, is de rapporteur, mevrouw Ries, samen met haar collega's en schaduwrapporteurs, tot een pakket compromisamendementen gekomen waardoor, als deze amendementen door de Raad worden aanvaard, het gemeenschappelijk standpunt op essentiële punten wordt gewijzigd. Ik doel met name op de compromisamendementen die betrekking hebben op de artikelen 12 en 13. Deze wijzigingen zorgen ervoor dat het milieu in hoge mate wordt beschermd, doordat er eisen inzake ecologisch ontwerp worden gesteld en er aanvullende maatregelen ten gunste van het midden- en kleinbedrijf en voor een beter toezicht op de markt worden ingevoerd.</p>
      <p sl="en">Het verheugt mij vooral dat er een geschikte formulering is gevonden om te benadrukken dat producten energiezuiniger moeten worden maar tegelijkertijd rekening moet worden gehouden met de geïntegreerde aanpak die de richtlijn voorstaat.</p>
      <p sl="en">Ik heb al duidelijk gemaakt dat energiebesparing een van mijn prioriteiten is. De richtlijn inzake ecologisch ontwerp is een van de geschiktste middelen om het energieverbruik terug te dringen en klimaatverandering tegen te gaan. Het is begrijpelijk dat het Parlement de verzekering wilde hebben dat de Commissie goed met het gegeven mandaat zou omgaan. Als het gemeenschappelijk standpunt op de voorgestelde wijze wordt geamendeerd, zal daarover geen twijfel bestaan: de Commissie zal moeten doen wat er is afgesproken en over de bereikte resultaten moeten rapporteren. Dat kan ik u beloven.</p>
      <p sl="en">In dit verband - en dat was ook een verzoek van de rapporteur en de schaduwrapporteurs tijdens de laatste onderhandelingen over het compromispakket - kan ik tevens mededelen dat de Commissie - behoudens de uitslag van het ratificatieproces van het Grondwettelijk Verdrag voor Europa, dat ik vol vertrouwen tegemoet zie - zal onderzoeken of het mogelijk is om de artikelen 36 en 37 van de Grondwet op deze kaderrichtlijn van toepassing te laten zijn.</p>
      <p sl="en">Ik denk dat het Europees Parlement via de rapporteur en de schaduwrapporteurs veel heeft bereikt en dat dit voorstel de steun verdient van het Parlement.</p>
    </intervention>
    <intervention id="2-366" speaker_id="1927" name="Liese" is_mep="True" mode="spoken">
      <p sl="de">namens de PPE-DE-Fractie. - Mevrouw de Voorzitter, geachte collega’s, staat u mij toe om mevrouw Ries en alle andere betrokkenen namens de PPE-DE-Fractie te bedanken voor de constructieve samenwerking. Die dank geldt overigens ook commissaris Piebalgs.</p>
      <p sl="de">Wij hebben een goed resultaat tot stand gebracht en kunnen daardoor veel vooruitgang op milieugebied bewerkstelligen. Na overleg met de branche- en milieuorganisaties heeft de Commissie berekend dat deze richtlijn tot een vermindering van 180 miljoen ton aan CO2-uitstoot zou kunnen leiden. Dat is 53 procent van de reductie die wij als Europese Unie op basis van het Protocol van Kyoto moeten verwezenlijken. Wij hebben er in de onderhandelingen op aangedrongen dat een zo groot mogelijk deel van deze potentiële reductie ook daadwerkelijk en volgens het tijdschema wordt gerealiseerd.</p>
      <p sl="de">Voor de PPE-DE-Fractie is dit een belangrijke richtlijn en wij hebben ons dan ook vanaf het begin constructief opgesteld. Wij hebben echter wel drie belangrijke wijzigingen voorgesteld. Deze zijn in de onderhandelingen ook overgenomen en daar ben ik erg blij mee. Ten eerste: de richtlijn is niet alleen van toepassing op producenten in de Europese Unie, maar geldt voor alle producten die op de Europese markt komen, ongeacht hun productielocatie. Ten tweede: wij hebben bereikt dat de controle op importeurs en de fraudebestrijding verbeterd worden, en daardoor straks intensiever zijn dan in het oorspronkelijke voorstel van de Commissie en de Raad was voorzien. Ten derde: wij hebben ervoor gezorgd dat de bureaucratische lasten voor de bedrijven wordt gereduceerd. Bijlage I is daardoor een stuk gemakkelijker te accepteren voor het bedrijfsleven. De kleine en middelgrote ondernemingen zullen ons daar dankbaar voor zijn, en ik heb ook een schriftelijke verklaring van de KMO’s hierover ontvangen waarin die dankbaarheid tot uiting komt.</p>
      <p sl="de">Wij hebben kortom ambitieuze doelstellingen voor het beschermen van het milieu vastgelegd. Ik ben er met name zeer verheugd over dat wij de reductie van standby -verliezen in de hoogste prioriteitencategorie hebben gerangschikt. Op dit gebied is er namelijk sprake van een kolossale energieverspilling, en die verspilling kan heel eenvoudig worden beëindigd.</p>
      <p sl="de">De Commissie dient nu snel aan het werk te gaan en ervoor te zorgen dat de richtlijn wordt omgezet. U, mijnheer de commissaris, dient voldoende personeel aan uw mensen binnen de Commissie beschikbaar te stellen zodat die omzetting ook inderdaad snel kan plaatsvinden.</p>
    </intervention>
    <intervention id="2-367" speaker_id="4242" name="Scheele" is_mep="True" mode="spoken">
      <p sl="de">namens de PSE-Fractie. - Mevrouw de Voorzitter, namens mijn fractie sluit ik mij aan bij de gelukwensen aan het adres van de rapporteur. Wij weten dat wij gezamenlijk veel hebben bereikt, en dat is met name aan de rapporteur te danken. Enkele weken geleden was er nog weinig dat erop wees dat de Raad daadwerkelijk geïnteresseerd was om al in de tweede lezing tot een akkoord te komen. Ik geloof dat een en ander in gang is gezet doordat wij ons bewust waren van het feit dat wij de medebeslissing nog achter de hand hadden. Wij realiseerden ons dat wij, als afgevaardigden, ons niet door de redevoeringen van bepaalde leden van de Raad moesten laten intimideren. Als het niet lukt om op een nette manier tot overeenstemming te komen, dan maken wij gebruik van onze medebeslissingsrechten, en dan komt er een bemiddelingsprocedure.</p>
      <p sl="de">Mevrouw Ries heeft gezegd dat er een evenwichtig compromis tot stand is gebracht. Ongeveer twee weken geleden hebben de onderhandelingen net zo lang geduurd als dit debat van vandaag zal duren. Het behoeft geen betoog dat ik, vanuit de optiek van mijn fractie, allesbehalve gelukkig ben met dit compromis, maar ik geloof wel dat een beter resultaat er niet in zat. Ik vind het een goede zaak dat het Europees Parlement heeft vastgehouden aan een duidelijke prioriteit voor energie-efficiëntie, en dat wij niet terug hoeven te vallen op de vage formulering zoals die in het gemeenschappelijk standpunt was opgenomen. Dat is volgens mij van essentieel belang voor het welslagen van deze richtlijn.</p>
      <p sl="de">Het verheugt mij ook dat mijn oproep tot meer consumenteninformatie gehoor heeft gevonden. Mevrouw Ries heeft al opgemerkt dat het van belang is dat de consumenten worden voorgelicht, bijvoorbeeld over de wijze waarop energieverbruikende producten zuiniger gebruikt kunnen worden. Dit is slechts één voorbeeld. Wij weten dat wij met deze richtlijn over een effectief instrument beschikken om de klimaatverandering tegen te gaan. Wij weten echter ook dat er in de toekomst een strenge en goede Parlementaire controle nodig zal zijn om ervoor te zorgen dat dit instrument - waarvan wij hoge verwachtingen hebben - ook daadwerkelijk aan die verwachtingen voldoet.</p>
    </intervention>
    <intervention id="2-368" speaker_id="28247" name="Krahmer" is_mep="True" mode="spoken">
      <p sl="de">namens de ALDE-Fractie. - Mevrouw de Voorzitter, mijnheer de commissaris, geachte collega’s, ook ik wil de rapporteur voor haar werkzaamheden bedanken. Je bent niet echt te benijden als je de taak hebt om een dergelijk compromis tot stand te brengen. Desalniettemin kan ik tot nu toe geen vrede hebben met deze richtlijn. Ik ben er namelijk van overtuigd dat de politieke weg die wij met deze richtlijn zijn ingeslagen, uiteindelijk niet tot meer ecologisch verantwoorde producten zal leiden, maar met name bureaucratische belemmeringen zal opleveren bij het verkrijgen van toegang tot de markt. Uiteindelijk is er geen sprake van meer milieubescherming door een beperkter gebruik van hulpbronnen, maar van minder bedrijven en minder arbeidsplaatsen in de elektronica- en elektrotechniekbranche.</p>
      <p sl="de">In plaats van dat er concrete criteria zijn geformuleerd, aan de hand waarvan eindproducten beoordeeld kunnen worden, is er wederom voor een product- en processturing gekozen. Waarom laten wij in de zoektocht naar de beste technologische concepten niet de creatieve ideeën van technische en ingenieurs de vrije loop? Wij zullen de best beschikbare technologie - ook vanuit milieuoogpunt - alleen maar op het spoor komen als wij de mededinging niet belemmeren. Een dergelijk productbeleid doet mij weer terugdenken aan de manier waarop de doelstellingen werden vastgesteld in de planeconomie in de DDR. Toentertijd werd tijdens partijdagen besloten hoeveel kleurentelevisies, van welk type, in welke periode geproduceerd zouden worden. Een planeconomie functioneert niet! De 20e eeuw heeft daarvoor meerdere keren het bewijs geleverd. Bij de Europese Commissie is dat blijkbaar nog niet doorgedrongen.</p>
      <p sl="de">De onderhavige richtlijn heeft vanwege de “top runner”-aanpak, de controle op toeleveringsproducten en ook de milieuprestaties, veel weg van een planeconomisch instrument. Persoonlijk vind ik het een klein succes dat de Commissie milieubeheer, volksgezondheid en voedselveiligheid erin is geslaagd om het opstellen van verplichte milieuprestaties voor de gehele levenscyclus van een product uit de richtlijn te schrappen. Er gelden nog steeds andere eisen voor producenten en importeurs, en de marktverstoringen die daarvan het resultaat zijn, vormen ook nog steeds een onopgelost probleem. Ondanks alle positieve dingen die wij met het compromispakket hebben bereikt, blijft deze richtlijn voor kleine ondernemingen een bureaucratisch gedrocht. Ik heb de indruk dat de vaak terugkerende oproep om rekening te houden met de belangen van de kleine en middelgrote ondernemingen tot een abstracte formule verwordt. Als wij in een wetgevingsinstrument, waarvan voorzien kan worden dat het onpraktisch is, een artikel opnemen waarin wordt gezegd dat kleine bedrijven bij de omzetting ervan ondersteund moeten worden, hebben wij het absurde tot perfectie verheven!</p>
    </intervention>
    <intervention id="2-369" speaker_id="4432" name="Turmes" is_mep="True" mode="spoken">
      <p sl="en">namens de Verts/ALE-Fractie . - Mevrouw de Voorzitter, de eensgezindheid van het Parlement is van groot belang geweest. Deze richtlijn zou volkomen inhoudsloos zijn geweest als wij ons niet sterk hadden gemaakt voor een aantal essentiële kwesties. Ik kan niet op alle details ingaan, maar gezien het feit dat er een werkprogramma is gekomen, dat energie een prioriteit is geworden en nog diverse andere zaken, kunnen we zeggen dat we goed werk hebben verricht. Nu is het aan u, commissaris, om aan het werk te gaan. Er zijn nog geen twee mensen - van alle 20 000 ambtenaren die de Europese Commissie heeft - die aan deze zaak werken.</p>
      <p sl="en">Commissaris, we hebben een crisisteam nodig voor de markttransformatie van al deze apparatuur. Wij moeten ervoor zorgen dat apparaten aan minimumnormen voldoen, dat ze worden voorzien van een milieukeur, dat er overheidsopdrachten voor leveringen worden geregeld en dat het initiatief wordt genomen om met China, India, Brazilië en andere landen te gaan praten over het verhogen van hun minimumnormen. Dit is essentieel voor het terugdringen van de klimaatverandering en voor de toekomst van onze energiebronnen.</p>
    </intervention>
    <intervention id="2-370" speaker_id="1969" name="Blokland" is_mep="True" mode="spoken">
      <p sl="nl">namens de IND/DEM -Fractie. - Voorzitter, ik ben ook tevreden dat we uiteindelijk met de Raad over dit dossier een akkoord hebben kunnen bereiken. Ik ben echter van mening dat we ons wel wat kaas van het brood hebben laten eten. Als ik kijk naar het resultaat, dan krijg ik het gevoel dat de Raad op veel punten zijn zin heeft gekregen. Ik hoop dat de Raad daar snel spijt van krijgt want hardere actie op het punt van de energiebesparing is echt dringend noodzakelijk, bijvoorbeeld om de Kyoto-doelstellingen te halen. Gisteren werd uit een onderzoek in Nederland bekend dat burgers zonder veel moeite 400 euro per jaar op energie kunnen besparen. Veel energie wordt gebruikt door apparaten die stand-by staan. Hieraan moeten de Commissie en de fabrikanten prioriteit geven. Ik roep de Commissie dan ook op om een termijn te geven waarbinnen zij de eerste uitvoeringsrichtlijnen bij het Parlement gaat indienen zodat we met deze richtlijn ook snel resultaat kunnen bereiken.</p>
    </intervention>
    <intervention id="2-371" speaker_id="28581" name="Tzampazi" is_mep="True" mode="spoken">
      <p sl="el">Mevrouw de Voorzitter, geachte commissarissen, ik wil de rapporteur gelukwensen met haar uitstekend werk. Daarmee heeft zij het voorstel van de Commissie verbeterd. Duurzame ontwikkeling en ecologisch handelen zijn een prioriteit maar ook een noodzaak voor de Europese Unie, en stroken ook volledig met de strategie van Lissabon.</p>
      <p sl="el">Aangezien de aanpak van dergelijke vraagstukken, waar vele economische en commerciële activiteiten mee gemoeid zijn, niet gemakkelijk is, wilde ik het volgende onderstrepen. Zelfregulering is een uitstekende oplossing als het erom gaat het milieubeleidskader sneller toe te passen, een betere respons te verkrijgen van de markt en wetgeving te verkrijgen voor energieverbruikende producten. Aan zelfregulering moeten evenwel strenge grenswaarden ten grondslag liggen, opdat de bedrijven via creatieve en realistische procedures gedwongen worden deze grenswaarden te eerbiedigen en toe te passen. De afwijkingen die aan lidstaten kunnen worden toegekend bij vraagstukken in verband met milieuaspecten, die van land tot land verschillen, bijvoorbeeld bij de grenswaarden en het ecologische ontwerp, zijn noodzakelijk. De milieuaspecten kunnen inderdaad van land tot land verschillen en zijn allesbehalve homogeen. Er wordt gewezen op de noodzaak van controle op uit derde landen ingevoerde producten. Soms is het echter moeilijk die producten te achterhalen, en dus is efficiënte controle daarop moeilijk. Er moet absoluut een volledig onafhankelijk controle- en expertiseorgaan komen voor energieverbruikende producten. Dat orgaan moet volledig los staan van elk particulier economisch belang en, met het oog op een gezonde concurrentie, vertrouwelijkheid kunnen garanderen, vooral wanneer het gaat om hightech producten en producten met een korte commerciële levenscyclus.</p>
    </intervention>
    <intervention id="2-372" speaker_id="4260" name="Korhola" is_mep="True" mode="spoken">
      <p sl="fi">Mevrouw de Voorzitter, ik heb soms gewoon medelijden met de mooie stad Lissabon. Zij wordt steeds meer het symbool van een doelstelling die uit de handen van de Europeanen dreigt te glippen en slechts een droombeeld wordt. Lissabon verdient dat niet, evenmin als Nice het verdient om het symbool van een slecht compromis te zijn. Nu hebben wij echter een mogelijkheid om dichterbij de strategische doelen van Lissabon te komen. De ontwerprichtlijn inzake energieverbruikende producten, die wij nu in tweede lezing behandelen, is een uitstekend voorbeeld van de mogelijkheid om ofwel te bevorderen dat onze doelen worden bereikt of juist de kansen daarop te verkleinen.</p>
      <p sl="fi">De grootste zorg bij energieverbruikende producten is dat het zwaartepunt van de productie steeds meer naar China en andere delen van Azië verschuift. Deze ontwikkeling, die ongunstig is voor onze industrie en het milieu, kan in de toekomst zelfs nog sneller gaan door de lagere eisen die in Azië worden gesteld aan milieubescherming en de veiligheid op de werkplek. Dezelfde trend is duidelijk te zien in andere sectoren van onze industrie, onder andere op het gebied van het klimaatbeleid, waarin de wetgevingsmaatregelen zorgen voor minder strenge normen in de industrie, en op die manier zowel het concurrentievermogen van de Europese Unie als de kwaliteit van ons milieu aantasten. Het is belangrijk dat het Parlement deze week het verslag aanneemt, dat zowel milieuvriendelijk productdesign als het concurrentievermogen van het Europese bedrijfsleven waarborgt.</p>
      <p sl="fi">Het compromis dat nu is bereikt en waarover wij stemmen, is een geslaagd proces voor de Europese instellingen en ik heb de amendementen ook zelf actief gesteund. Ik wil in dit verband de twee belangrijkste zaken naar voren brengen. Als wij het over concurrentievermogen hebben, is het van wezenlijk belang dat artikel 95 de rechtsgrondslag voor de onderhavige richtlijn wordt. Producteisen moeten in heel Europa dezelfde zijn, zodat energieverbruikende producten zich vrij op de interne markt kunnen bewegen. Een andere belangrijke maatregel houdt verband met de eis om de conformiteit te controleren: die zou het op de markt komen van producten onnodig vertragen, en zou juist in de elektriciteits- en elektronicasector zeer problematisch zijn.</p>
      <p sl="fi">Ik ben blij dat wij nu samen een compromis hebben gevonden, waarin wij echter geen concessies hoeven te doen voor de doelstellingen die wij voor de komende vijf jaar hebben gesteld.</p>
    </intervention>
    <intervention id="2-373" speaker_id="photo_generic" name="Piebalgs" is_mep="True" mode="spoken">
      <p sl="en">lid van de Commissie . - Mevrouw de Voorzitter, met deze aanbeveling tot wijziging van de tekst van het gemeenschappelijk standpunt zijn we dicht bij de afronding gekomen van het wetgevingsproces met betrekking tot het voorstel inzake ecologisch ontwerp. Ik kan tot mijn genoegen bevestigen dat de Commissie het compromis tussen het Parlement en de Raad volledig aanvaardt. De Commissie zal de benodigde middelen voor de tenuitvoerlegging en het bereiken van de doelstellingen van deze richtlijn toewijzen.</p>
      <p sl="en">Ik wil u nu graag uitnodigen om uw steun te verlenen aan het compromispakket, waarin de belangrijke wijzigingen tot uiting komen die de rapporteur, samen met de schaduwrapporteurs van alle politieke fracties, tijdens lange, moeizame, maar vruchtbare onderhandelingen met de Raad heeft bereikt. Er is goed werk verricht.</p>
    </intervention>
    <intervention id="2-374" speaker_id="1183" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem34" title="Zwavelgehalte van scheepsbrandstoffen">
    <intervention id="2-376" speaker_id="1183" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A6-0056/2005), namens de Commissie milieubeheer, volksgezondheid en voedselveiligheid, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad tot wijziging van Richtlijn 1999/32/EG wat het zwavelgehalte van scheepsbrandstoffen betreft (12891/2/2004 - C6-0248/2004 - 2002/0259(COD)) (rapporteur: mevrouw Hassi).</p>
    </intervention>
    <intervention id="2-377" speaker_id="28321" name="Hassi" is_mep="True" mode="spoken" role="rapporteur">
      <p sl="fi">Mevrouw de Voorzitter, dames en heren, ik wil allereerst de fracties en vooral de schaduwrapporteurs bedanken voor de uitstekende samenwerking. De onderhavige richtlijn is van historisch belang. Voor het eerst worden emissies van schepen beperkt. De achtergrond hiervoor is bijlage VI bij het MARPOL-verdrag, dat in de Internationale Maritieme Organisatie (IMO) is gesloten. In dit document staat dat bepaalde zeegebieden gedefinieerd kunnen worden als gebieden waarin de uitstoot van zwavel wordt beheerst. Het maximumzwavelgehalte in scheepsbrandstoffen in die gebieden bedraagt 1,5 procent. Dit is ongeveer de helft van het zwavelgehalte van de tegenwoordig meestal op schepen gebruikte bunkerolie, dat gemiddeld 2,7 procent bedraagt. De beheersgebieden voor zwavelemissies liggen in de Oostzee, de Noordzee en het Engelse Kanaal. Bovendien gaat hetzelfde maximumzwavelgehalte ook voor passagiersschepen gelden. Vanaf 2010 mogen schepen die in een haven zijn afgemeerd, alleen brandstof gebruiken met een maximumzwavelgehalte van 0,1 procent.</p>
      <p sl="fi">Het is de hoogste tijd emissies van schepen te beperken. Zwaveldioxide veroorzaakt zure regen en schaadt zowel onze gezondheid als de natuur. De zwaveldioxide-uitstoot van op het land gelegen bronnen is drastisch gedaald. Bijvoorbeeld in mijn eigen land, Finland, zijn deze emissies afgenomen tot minder dan een zevende deel van het niveau van de jaren tachtig. Schepen stoten daarentegen steeds meer zwaveldioxide in de lucht uit. Enkele jaren geleden overschreden de zwavelemissies van schepen in de Oostzee de totale uitstoot in Zweden.</p>
      <p sl="fi">Ondanks de beperkingen die in deze richtlijn zijn vastgelegd, zullen de zwavelemissies van schepen in de zeegebieden van de Europese Unie in tien à twaalf jaar groter zijn dan de totale uitstoot van alle krachtcentrales, fabrieken en auto's in de EU-lidstaten. Zelfs na de nieuwe beperkingen mag in scheepsbrandstof maar liefst 300 keer zo veel zwavel zitten als in een benzinetank van een vrachtwagencombinatie, zelfs waar het gebruik van zwavel wordt beperkt, zoals in de Oostzee. Het verschil is nog groter in de Middellandse Zee en in andere zeegebieden waarop de nieuwe beperking niet van toepassing is. Ook per ton vracht is de zwaveluitstoot van een vrachtschip vele honderden malen groter dan die van een vrachtwagencombinatie.</p>
      <p sl="fi">Het Parlement wilde dan ook in eerste lezing verder gaan en eiste dat het maximumzwavelgehalte van 1,5 procent zou worden uitgebreid tot alle zeegebieden in de Europese Unie, en dat het maximum later zou worden aangescherpt tot 0,5 procent. Berekeningen met door de Commissie gebruikte computermodellen tonen aan dat dit rendabel is. Als het maximumzwavelgehalte van 0,5 procent voor scheepsbrandstof in alle zeegebieden van de Europese Unie zou gelden, zou dat voordelen opleveren voor de volksgezondheid, bijvoorbeeld door minstens twee keer minder gevallen van astma en allergieën en mogelijk zelfs tien keer minder kosten.</p>
      <p sl="fi">De Raad verwierp echter de aanvullende eisen van de eerste lezing van het Parlement. In tweede lezing besloot een duidelijke meerderheid van de parlementaire Commissie milieubeheer, volksgezondheid en voedselveiligheid echter de hoofdpunten van de eerste lezing te steunen. In de onderhandelingen met de Raad over het compromis van de tweede lezing verklaarden veel lidstaten zich bereid de hele hervorming te verwerpen. Zodoende werden de door het Parlement geëiste volgende fasen van de emissiebeperkingen niet in de richtlijn zelf opgenomen. De Commissie verbond zich daarentegen in een aparte verklaring tot het voorbereiden van nieuwe en striktere emissiebeperkingen. De verklaring bevat een duidelijke verwijzing naar de aanscherping van het maximumzwavelgehalte tot 0,5 procent of daaronder, en op het gebruik van financiële instrumenten. Deze zaken worden behandeld bij de herziening van de richtlijn in 2008.</p>
      <p sl="fi">In de richtlijn werd verder opgenomen dat de Commissie en de Raad zich ertoe verplichten om in de IMO te pleiten voor het aanwijzen van nieuwe gebieden voor het beheersen van zwavelemissies en het aanscherpen van het maximumzwavelgehalte. Ook hierbij wordt gewezen op een maximumzwavelgehalte van 0,5 procent. De Commissie en de Raad hebben zich dus verbonden tot een voortdurende verlaging van de emissielimieten voor schepen, zoals het Parlement heeft geëist.</p>
      <p sl="fi">In verband met de uitstoot van zwaveldioxide spreekt men gewoonlijk ook over zure regen, die de natuur en gebouwen beschadigt, maar die ook een ernstig en toenemend probleem voor de volksgezondheid is. In de lucht vormt zwaveldioxide stofdeeltjes, die schadelijk zijn voor onze longen. Volgens een recent onderzoek is het aantal mensen dat te kampen heeft met gezondheidsproblemen door stofdeeltjes mogelijk zelfs het dubbele in vergelijking met eerdere ramingen.</p>
      <p sl="fi">De natuur is vooral zeer kwetsbaar in het noorden, maar de longen van mensen zijn hetzelfde aan de kusten van de Middellandse Zee en de Oostzee. Wij moeten daarom doorgaan met het beperken van zwavelemissies van schepen. Ik vertrouw erop dat de Commissie en de Raad zich aan hun afspraken houden.</p>
    </intervention>
    <intervention id="2-378" speaker_id="photo_generic" name="Dimas" is_mep="True" mode="spoken">
      <p sl="el">lid van de Commissie. - Mijnheer de Voorzitter, ik wil allereerst de rapporteur, mevrouw Hassi, van harte bedanken voor het uitstekende werk dat zij heeft verricht tijdens de behandeling van het voorstel voor een richtlijn betreffende het zwavelgehalte van scheepsbrandstoffen. Het doel van dit voorstel is de vermindering van de uitstoot van zwaveldioxide en zwevende deeltjes. Deze uitstoot houdt rechtstreeks verband met het zwavelgehalte van scheepsbrandstoffen. Nu is dat gehalte gemiddeld 2,7 procent, oftewel 27.000 deeltjes per miljoen, terwijl - zoals mevrouw Hassi zojuist al zei - voor dit gehalte in brandstof voor het wegvervoer een nieuwe grenswaarde is vastgesteld, namelijk 10 deeltjes per miljoen.</p>
      <p sl="el">Met het voorstel worden twee grenswaarden vastgesteld voor het zwavelgehalte in scheepsbrandstoffen: 1,5 procent voor alle schepen in de Oostzee, de Noordzee en het Kanaal en voor passagierschepen in heel de Europese Unie, en 0,1 procent voor de schepen die in havens van de Europese Unie zijn afgemeerd. Deze verminderingen zullen, zonder al te veel kosten te veroorzaken, leiden tot de beoogde vermindering van de uitstoot. Deze vermindering is noodzakelijk om het hoofd te bieden aan de verslechterde luchtkwaliteit in Noord-Europa en te zorgen voor betere luchtkwaliteit, op plaatselijk niveau, in alle havens van de Europese Unie en in de kustgebieden. Bij de winst voor de menselijke gezondheid moet rekening worden gehouden met de 2000 mensjaren die elk jaar dankzij een betere luchtkwaliteit kunnen worden gespaard. Aangezien de scheepvaart een wereldomspannende industrietak is, is het belangrijk dat de hoofdonderdelen van het voorstel in overeenstemming zijn met de internationale voorschriften uit bijlage 6 van het MARPOL-Verdrag, het Verdrag van de Internationale Maritieme Organisatie inzake luchtvervuiling. Tijdens de tweede lezing van dit voorstel is tevredenstellende vooruitgang geboekt, en ik dank het Parlement voor de opbouwende rol die het heeft gespeeld bij het aangeven van de richting die wij moeten ingaan om een akkoord te bereiken.</p>
    </intervention>
    <intervention id="2-379" speaker_id="23853" name="Kušķis" is_mep="True" mode="spoken">
      <p sl="lv">namens de PPE-DE-Fractie - Mevrouw de Voorzitter, dames en heren, de richtlijn inzake het zwavelgehalte van scheepsbrandstoffen moet gewijzigd worden om de uitstoot van schadelijke gassen in de scheepsvaart te beperken. Daarmee wordt een bijdrage geleverd aan het terugdringen van zure regen en het verbeteren van de luchtkwaliteit in Europa. Wanneer zwavelarme brandstoffen in voldoende mate beschikbaar gesteld worden, zal dat resulteren in een verbetering van de luchtkwaliteit in kust- en havengebieden en in een beperking van de schadelijke gezondheidseffecten van de uitstoot van verzurende stoffen. Ik zou de rapporteur, mevrouw Hassi, willen bedanken voor de voortreffelijke wijze waarop zij het werk voor en de discussie over deze kwestie heeft georganiseerd, en ook voor het feit dat we een akkoord hebben bereikt waarmee de voorgestelde doelstellingen gerealiseerd kunnen worden. Ik dank alle leden die steun hebben gegeven aan het voorstel van onze fractie voor een herzieningsverslag. Momenteel wordt over veel zaken gediscussieerd op basis van veronderstellingen en niet op basis van feiten. Wanneer eenmaal adequaat onderzoek heeft plaatsgevonden, zullen we alsnog een oplossing moeten vinden die zowel vanuit milieuoogpunt als economisch gezien maximale resultaten biedt, een oplossing die tot stand moet komen op basis van precieze antwoorden op verschillende belangrijke vragen. Vereist de productie van brandstoffen met een laag zwavelgehalte zo veel energie dat verwacht mag worden dat daardoor het broeikasgaseffect zal worden versterkt? We moeten bij onze prioriteiten nadrukkelijk het belang van naleving van het Protocol van Kyoto in het oog houden, aangezien deze richtlijn zal leiden tot een toename van de kosten van het vervoer over water. Vormt deze toename een ernstige bedreiging voor de hoeksteen van het Europees vervoersbeleid, namelijk de beperking van het vrachtvervoer over de weg en de verlegging van de goederenstroom naar andere vormen van vervoer? Verder moeten we de maatregelen die we in de toekomst willen nemen, ook bespreken met de Internationale Maritieme Organisatie, willen we niet in de situatie terechtkomen dat de veranderingen uiteindelijk alleen van toepassing zijn op schepen die in de EU geregistreerd staan en op schepen die Europa als eindbestemming hebben, terwijl vrachtschepen die op doorvaart zijn aanmerkelijk goedkopere brandstoffen zouden kunnen gebruiken. Dat zou een bedreiging inhouden voor onze maritieme sector als zodanig en er waarschijnlijk toe leiden dat communautaire schepen hier uitgeschreven en onder de vlag van derde landen opnieuw geregistreerd worden. Het is dus van belang onbedoelde neveneffecten van maatregelen ter beperking van de emissies in de scheepvaart zo veel mogelijk te voorkomen.</p>
      <p sl="lv">Ik doe vanaf deze plaats een oproep serieus werk te maken van de herzieningsprocedure, zodat we op lange termijn over een hoogwaardige vloot beschikken en een passend niveau van bescherming van het milieu en de volksgezondheid in de Europese Unie bereiken.</p>
    </intervention>
    <intervention id="2-380" speaker_id="2327" name="McAvan" is_mep="True" mode="spoken">
      <p sl="en">namens de PSE-Fractie . - Mevrouw de Voorzitter, ik dank mevrouw Hassi voor de zeer open en mededeelzame wijze waarop ze het gehele onderhandelingsproces heeft gevoerd. Hierdoor wisten we allemaal wat er op welk moment speelde. Ik wil ook graag de ambtenaren van de Commissie bedanken, die ons bijzonder goed hebben geholpen met het akkoord dat we vanavond hebben bereikt.</p>
      <p sl="en">We hebben een compromis, maar de vraag is of het goed genoeg is. Ja, het compromis bevat enkele zeer goede punten - mevrouw Hassi heeft ze opgesomd - en ik ben ook blij met die punten, maar de Sociaal-democratische Fractie is van mening dat we nog verder moeten gaan. We hadden graag gezien dat de beheersgebieden voor zwavelemissie zouden worden uitgebreid tot alle EU-wateren. We beschouwen dit als een eerste stap in de richting van het gebruik van brandstof met een lager zwavelgehalte in onze scheepvaartgebieden. Met andere woorden, we willen een tweede wetgevingsfase zien. We nemen de herzieningsclausule, die het doel was van het compromis, zeer serieus. We hopen dat de Commissie binnen de IMO haar best doet om meer gebieden onder de werkingssfeer van deze wetgeving te laten vallen.</p>
      <p sl="en">Wetgeving kan belangrijke veranderingen teweegbrengen. Twee van de havens die in de top-100 van ernstigst vervuilde havens van Europa staan, behoren tot mijn kiesdistrict. Vorige week was ik in een van deze gebieden en toen werd mij verteld over de zwarte roetdeeltjes die op waslijnen en ramen terechtkomen en de gezondheid van de burgers aantasten. Deze wetgeving is goed voor het milieu en de volksgezondheid.</p>
      <p sl="en">Het is jammer dat we het weer eens om kwart voor twaalf 's avonds, als de vertegenwoordigers van de media naar huis zijn en niemand kijkt, over belangrijke milieuwetgeving hebben. Ik weet zeker dat ook u dit belangrijke wetgeving vindt. We moeten de diensten vragen of deze debatten kunnen plaatsvinden op een tijdstip waarop we de mensen kunnen laten zien dat de EU namens hen dingen doet die in hun belang zijn.</p>
    </intervention>
    <intervention id="2-381" speaker_id="1183" name="De Voorzitter" is_mep="True" mode="spoken">
      <p sl="nl">Mevrouw McAvan, ik voel met u mee. Ook ik heb vijftien jaar lang over milieuwetgeving gedebatteerd tijdens nachtzittingen. Maar het is niet anders. We zullen proberen of het in de toekomst anders kan.</p>
    </intervention>
    <intervention id="2-382" speaker_id="2268" name="Sjöstedt" is_mep="True" mode="spoken">
      <p sl="sv">namens de GUE/NGL-Fractie. - Mevrouw de Voorzitter, ook ik wil de rapporteur, mevrouw Hassi, bedanken voor haar goede werk inzake dit zeer belangrijke milieuvraagstuk. Ik ben het ook eens met het standpunt dat het resultaat nauwelijks beter was geweest als we het op bemiddeling hadden laten aankomen, wat natuurlijk gekund had.</p>
      <p sl="sv">De uitstoot van zwavel, afkomstig uit allerlei bronnen, is de laatste jaren zoals bekend aanzienlijk gedaald. Een groot deel van de verzuringsproblemen heeft men op deze manier kunnen bestrijden. De uitstoot van de zeescheepvaart is echter nog steeds zeer hoog, en de schepen gebruiken zeer vuile brandstoffen, die elders niet gebruikt worden. Het aandeel van de zwaveluitstoot van de zeescheepvaart is op dit moment onverantwoord hoog. Daarom is de onderhavige wetgeving van groot belang. Het is echter een feit dat die wetgeving aanzienlijk beter had gekund. Verzet van diverse landen binnen de Raad is de hoofdoorzaak dat hier geen gebruik wordt gemaakt van de beschikbare technische mogelijkheden om de uitstoot en de brandstoffen te reinigen.</p>
      <p sl="sv">Ook de PPE-DE-Fractie in dit Parlement draagt echter een deel van de verantwoordelijkheid. In de eerste lezing was de PPE-DE-Fractie voorstander van bindende maatregelen voor zwavelgehaltes van 0,5 procent. Nu is zij van mening veranderd, en men vraagt zich af waarom. Nu wordt het doel van een zwavelgehalte van 0,5 procent alleen maar genoemd als een mogelijkheid bij een toekomstige herziening. Dat betreuren wij. Ook op andere gebieden is een aantal maatregelen geschrapt die wij zouden kunnen nemen. Desondanks zullen wij voor dit compromis stemmen, niet omdat het volmaakt is, maar omdat we geloven dat het het meest verregaande compromis is dat we op dit moment kunnen bereiken.</p>
    </intervention>
    <intervention id="2-383" speaker_id="1969" name="Blokland" is_mep="True" mode="spoken">
      <p sl="nl">namens de IND/DEM -Fractie. - Mevrouw de Voorzitter, in ieder geval vinden wij bij u een willig oor. Tijdens de behandeling van dit dossier in de Commissie milieubeheer is mij in ieder geval duidelijk geworden dat er veel argumenten zijn om het gehalte van zwavel in brandstoffen te beperken en maar weinig argumenten daartegen. Invoering van een zwavellimiet van 0,5 procent in de hele Europese Unie zou maar liefst 7,5 keer meer bate opleveren dan de kosten die ermee gemoeid zijn. Daarom vind ik dat de Raad zich wel iets positiever had kunnen opstellen tegenover de eis van het Parlement om de limiet te beperken tot 0,5 procent.</p>
      <p sl="nl">Binnenkort verwachten wij een evaluatie van het communautaire beleid inzake de luchtkwaliteit. Wij weten dat het in een aantal lidstaten daarmee niet goed gaat hetgeen mede veroorzaakt wordt doordat de uitstoot van schadelijke stoffen door het verkeer niet daalt. Juist nu had de Raad moeten inzien dat, wanneer ze luchtvervuiling als serieus probleem ziet, ze ook serieus aan oplossingen moet meewerken. Daarom vind ik het jammer dat we niet meer hebben kunnen bereiken dan het huidige compromis. Ik zal het steunen, maar ik hoop op aanscherping in de toekomst en ik bedank de rapporteur, mevrouw Hassi, voor de buitengewoon goede samenwerking.</p>
    </intervention>
    <intervention id="2-384" speaker_id="28130" name="Westlund" is_mep="True" mode="spoken">
      <p sl="sv">Mevrouw de Voorzitter, zoals verscheidene sprekers voor mij hebben benadrukt, is dit een belangrijke kwestie. De zwaveluitstoot veroorzaakt grote problemen voor de volksgezondheid, ruïneert gebouwen en cultureel erfgoed en leidt tot verzuring van meren. Het is dan ook een goede zaak dat wij er de laatste jaren in de EU in geslaagd zijn om de zwaveluitstoot te verminderen, in elk geval de uitstoot van bronnen op het land, en dat we nu stappen ondernemen tegen de uitstoot van mariene brandstoffen.</p>
      <p sl="sv">Tegelijkertijd ben ik net als vele anderen hier teleurgesteld over het feit dat we niet verder gekomen zijn, vooral bij de punten die mijn fractiegenoot, mevrouw McAvan, eerder opnoemde. In deze kwestie heeft het Parlement zich minder milieubewust betoond dan tijdens vorige zittingsperioden. Ik hoop echt dat dit een uitzondering is en dat het voortaan niet zo zal zijn dat dit Parlement minder milieubewust is en minder verantwoordelijkheid op zich neemt voor ons toekomstig milieu.</p>
      <p sl="sv">Nu openen we in elk geval de weg naar een tweede fase, om de zwaveluitstoot nog verder te verminderen. Velen van ons zullen in de gaten houden of dat ook echt gebeurt.</p>
    </intervention>
    <intervention id="2-385" speaker_id="photo_generic" name="Dimas" is_mep="True" mode="spoken">
      <p sl="el">lid van de Commissie. - Mevrouw de Voorzitter, in het allesomvattende compromispakket dat nu wordt voorgesteld zijn uitermate belangrijke vraagstukken opgenomen. Dit bevat om precies te zijn: een krachtigere formulering met het oog op verdere verminderingen in de toekomst, een verduidelijking van de datum van toepassing in de Noordzee, voorwaarden voor de bevoorrading met en de distributie van brandstoffen - opdat de scheepsbeheerders hun plichten kennen -, een uitzondering op de toepassing van de minimumafstand tot de kade voor schepen die schone energie vanaf het vasteland gebruiken, en een verplichting voor schepen die gebruik maken van technieken voor uitstootvermindering om apparatuur te hebben voor continu controle op de uitstoot.</p>
      <p sl="el">Nog belangrijker is het compromispakket, waarin een veel krachtigere formulering voorkomt voor de eventuele vaststelling van nog lagere grenswaarden: deze zouden tijdens de herziening van de Commissie in 2008 zelfs teruggebracht kunnen worden tot 0,5 procent.</p>
      <p sl="el">Overeenkomstig de gewijzigde herzieningsclausule moet de Commissie de economische efficiëntie van eventuele verdere maatregelen onderzoeken, rekening houden met de ontwikkeling van technieken voor uitstootvermindering en nagaan of het mogelijk is voorstellen te doen voor economische instrumenten die de industrie ertoe kunnen aanzetten nieuwe milieutechnologie te ontwikkelen.</p>
      <p sl="el">Ik weet dat dit tijdens de eerste lezing zeer belangrijke vraagstukken waren voor het Parlement en voor de bevoegde commissie. Wij zijn weliswaar niet in staat om van meet af aan een grenswaarde van 0,5 procent vast te stellen, hetgeen de tweede fase van de richtlijn zal zijn, maar ik kan u wel verzekeren dat wij ons ertoe hebben verplicht om na te gaan of deze grenswaarden van 0,5 procent in de nabije toekomst kan worden vastgesteld.</p>
      <p sl="el">Wij erkennen dat de nieuwe grenswaarde van 1,5 procent voor het zwavelgehalte in scheepsbrandstoffen 1500 maal hoger is dan het zwavelgehalte in brandstof voor het wegvervoer, maar de Commissie blijft de overtuiging toegedaan dat de scheepsvaart deze grenswaarde kan en moet verminderen om zijn ecologische geloofwaardigheid te behouden. Daarom heeft de Commissie een verklaring opgesteld waarin haar verplichting om in 2008 de richtlijn te onderwerpen aan een op de lange termijn gerichte herziening, duidelijk wordt geformuleerd.</p>
      <p sl="el">Als ik gebruik mag maken van de desbetreffende formulering in het Engels, die de rapporteur aan de scheepvaarttaal heeft ontleend, zou ik willen zeggen dat de Commissie alle zeilen zal bijzetten om ervoor te zorgen dat de in de Internationale Maritieme Organisatie overeengekomen milieuverbeteringen stevig worden verankerd (anchored).</p>
      <p sl="el">Tot slot wil ik, mevrouw de Voorzitter, duidelijk maken dat de Commissie zeer voldaan is over het resultaat van de onderhandelingen en ik wil de rapporteur, mevrouw Hassi, nogmaals bedanken voor de inspanningen die zij heeft ondernomen om in tweede lezing tot een akkoord te komen. De Commissie kan alle ingediende compromisamendementen aanvaarden .</p>
    </intervention>
    <intervention id="2-386" speaker_id="1183" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Bijlage - Standpunt van de Commissie</p>
      <p sl="nl">Verslag-Hassi (A6-0056/2005)</p>
      <p sl="nl">De Commissie kan het compromispakket aanvaarden, dat wil zeggen: zij aanvaardt amendement 1, 2, 3, 23, 24, 25, 26, 27, 28, 29, 30, 31 en 32 volledig en amendement 21 gedeeltelijk.</p>
      <p sl="nl">Mocht het compromispakket het niet halen, dan kan de Commissie amendement 1, 2, 3, 17 en 18 volledig aanvaarden en amendement 4, 5, 6, 10, 12, 13, 14, 16, 20, 21 en 22 gedeeltelijk of in principe.</p>
      <p sl="nl">De amendementen 7, 8, 9, 11, 15 en 19 zijn niet aanvaardbaar voor de Commissie.</p>
    </intervention>
  </section>
  <section id="creitem35" title="Agenda van de volgende vergadering: zie notulen">
    <intervention id="2-389" speaker_id="1183" name="De Voorzitter" is_mep="True" mode="spoken">
      <p sl="nl">De vergadering is gesloten.</p>
    </intervention>
  </section>
  <section id="creitem36" title="Sluiting van de vergadering"/>
</text>
