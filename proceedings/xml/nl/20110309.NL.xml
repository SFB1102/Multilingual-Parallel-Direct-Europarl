<?xml version='1.0' encoding='utf-8'?>
<text id="20110309.NL" lang="nl" date="2011-03-09" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="3-004-000" speaker_id="28269" name="De Voorzitter" is_mep="True" mode="spoken">
      <p sl="nl">Ik heet de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid welkom.</p>
      <p sl="nl">Dames en heren, we maken vandaag een vroege start omdat we een belangrijk debat voor de boeg hebben.</p>
    </intervention>
  </section>
  <section id="creitem2" title="2. Verzoek om opheffing van de immuniteit: zie notulen"/>
  <section id="creitem3" title="3. Samenstelling fracties: zie notulen"/>
  <section id="creitem4" title="4. Uitvoeringsmaatregelen (artikel 88 van het Reglement): zie notulen"/>
  <section id="creitem5" title="5. Ingekomen stukken: zie notulen"/>
  <section id="creitem6" title="6. De zuidelijke buurlanden, en met name Libië, met inbegrip van humanitaire aspecten (debat)">
    <intervention id="3-011-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de zuidelijke nabuurschapslanden, in het bijzonder Libië, en onder meer de humanitaire aspecten [2011/2616(RSP) ].</p>
      <p sl="nl">Zoals u weet, is de situatie in Noord-Afrika een cruciale test voor de Europese Unie. Nu de Europese dienst voor extern optreden er is, beschikken we over nieuwe instrumenten om buiten de grenzen van de Unie op te treden. Natuurlijk zij we ervan overtuigd dat dit optreden volledig gerechtvaardigd is, zowel ten aanzien van Tunesië, als van Egypte en van Libië. Vandaag zullen we het hoofdzakelijk, maar niet uitsluitend, over Libië hebben. We hebben bovendien een verplichting tegenover onze burgers, die verwachten dat we een actieplan presenteren voor de zuidelijke nabuurschapslanden, een samenwerkings- en ondersteuningsprogramma voor de korte, middellange en lange termijn. Daar moeten we nu over nadenken. Bovendien zijn vandaag in het Europees Parlement vertegenwoordigers aanwezig van de Nationale Overgangsraad van Libië. Dit is dus een belangrijke gelegenheid om rechtstreekse contacten aan te knopen en met de Libische oppositie in gesprek te komen. Om te beginnen moeten we de humanitaire crisis overwinnen.</p>
      <p sl="nl">Mevrouw de vicevoorzitter/hoge vertegenwoordiger, wij zijn ervan overtuigd dat alle activiteiten van de Europese Unie als geheel een flinke steun in de rug betekenen voor het zuidelijk deel van ons continent en voor onze buren aan de overzijde van de Middellandse Zee.</p>
    </intervention>
    <intervention id="3-014-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, geachte afgevaardigden, dank u voor de gelegenheid om met dit Parlement de omstandigheden in onze zuidelijke nabuurschapslanden te bespreken, uiteraard, zoals de Voorzitter al zei, vooral met betrekking tot de situatie in Libië.</p>
      <p sl="en">Laat me om te beginnen zeggen wat meer dan duidelijk is, namelijk dat de regio van de zuidelijke nabuurschapslanden snel aan het veranderen is en dat overal in de regio mensen zich sterk maken voor die menselijke basisbehoefte: het eigen leven, in zowel economische als politieke zin, kunnen inrichten. Het gaat hen om politieke participatie met waardigheid, verantwoordingsplicht, rechtvaardigheid en werkgelegenheid. Ik ben van mening dat wij iets moeten doen met die verlangens. Ik meen dat ze gerechtvaardigd zijn en ik geloof dat het nodig is snel te handelen.</p>
      <p sl="en">Een cruciaal aspect van wat er gaande is, is dat de eisen van binnenuit komen. Tijdens mijn bezoeken aan Tunesië en Egypte, heb ik het heel vaak gehoord: dit is óns land; dit is onze revolutie. We willen het op onze manier doen, maar we willen daarbij contact met u en we hebben hulp nodig.</p>
      <p sl="en">Dat zijn, naar ik meen, de beginselen die richting moeten geven aan onze acties: deze democratische transities moeten van de mensen zelf zijn; ze moeten van eigen bodem komen. Zij zullen bepalen wat er nu gaat gebeuren. Maar we moeten bereid zijn steun te bieden, klaar staan met creativiteit en vastberadenheid en dat op een schaal die passend is bij het historische karakter van de veranderingen die we zien plaatsvinden.</p>
      <p sl="en">In een veranderlijke situatie als deze moet ons optreden zijn geworteld in onze kernwaarden en in onze kernbelangen. We hebben alle reden om de huidige veranderingen te steunen. Tunesiërs, Egyptenaren, Libiërs en anderen verlangen eerbiediging van juist die waarden die centraal staan in het Europese ideaal. De opkomst van de democratische samenlevingen zal bijdragen aan de veiligheid en zorgen voor gedeelde welvaart in onze omgeving en daarom hebben we samen, de Commissie en ik, besloten een gezamenlijk document te produceren voor de Europese Raad van vrijdag, met daarin maatregelen waarvan we hopen dat ze daaraan zullen bijdragen: meer financiële steun beschikbaar vanuit de instellingen van de Europese Unie, maar ook het mobiliseren van de Europese Investeringsbank – en ik wil het Parlement complimenteren met de snelheid waarmee het heeft gehandeld en de Investeringsbank het mandaat heeft gegeven de mensen die steun te geven – en dat is uitermate succesvol geweest.</p>
      <p sl="en">We hebben uw hulp nodig om meer te kunnen doen voor de EIB en tevens voor de EBWO, die allebei met mij hebben gesproken over hun mogelijkheden om hun mandaten te veranderen en nieuwe steun te geven aan deze nabuurschapslanden – niet, moet ik daaraan toevoegen, ten koste van de reeds bestaande werkzaamheden, maar daarnaast. We weten dat we via de Europese Investeringsbank nog eens 1 miljard EUR kunnen mobiliseren. Om u een indruk te geven van hoe substantieel dat is: de huidige activiteiten van de Investeringsbank in Egypte zijn goed voor 488 miljoen EUR. Hiermee zou men in staat zijn het investeringsniveau ten minste te verdubbelen en daarmee zouden enkele van de grote infrastructurele projecten die duidelijk nodig zijn en waar de bevolking echt behoefte aan heeft, kunnen worden uitgevoerd.</p>
      <p sl="en">In het gezamenlijke document bepleiten we ook steun voor de opleiding en uitwisseling van studenten. Dit zijn jonge bevolkingen. Een van de gedeelde factoren in de zuidelijke nabuurschapslanden is dat het jonge samenlevingen zijn; deze jonge mensen, sommigen hoog opgeleid, anderen nog met een behoefte aan opleidings- en trainingskansen – we moeten ook iets voor hen doen, en we zullen de lidstaten vragen daar over na te denken en ik nodig het Parlement uit dat ook te doen.</p>
      <p sl="en">De opkomst van een levendig maatschappelijk middenveld: toen ik in Tunesië met maatschappelijke organisaties in aanraking kwam, sprak ik met mensen die nooit eerder in dezelfde ruimte bij elkaar hadden gezeten, omdat dat niet mocht. Het feit dat zij zichzelf zo graag willen neerzetten als volwaardige ngo's, als organisaties die kunnen werken aan kwesties van belang in hun samenleving, en hun regering ter verantwoording willen roepen, dat is zoals u goed weet een uiterst belangrijk aspect van de ontwikkeling van deze samenleving. Dat vormt de springplank voor een meer inclusief bestuur: dat mensen het gevoel hebben dat ze ertoe doen en dat ze een rol spelen bij het bestuur van hun samenleving.</p>
      <p sl="en">Uiteraard ook voedselzekerheid, een enorm en groeiend probleem in de regio; meer handelsopeningen; mogelijkheden voor betere markttoegang en partnerschappen op het gebied van mobiliteit – al deze zaken zijn opgenomen in het pakket dat aan de Europese Raad zal worden voorgelegd. Ik wil nogmaals benadrukken dat we dit willen zien als een stimulerende benadering waardoor mensen snel verder kunnen, maar dat we ook willen differentiëren. Deze landen zijn allemaal anders en benadrukken dat ook zelf: "Beschouw en behandel ons alstublieft niet allemaal op dezelfde wijze. We zijn verschillende landen; we willen dat onze samenlevingen zich net zo verschillend ontwikkelen als die van u hebben gedaan. Ja, er zijn overeenkomsten, we willen graag dat u ook datgene wat ons van elkaar onderscheidt eerbiedigt en dat u daar rekening mee houdt". We willen kiezen voor een benadering waarin we meer bieden voor meer: dat die partners, die landen die sneller en verder gaan met hun hervormingen, moeten kunnen rekenen op meer steun van de Europese Unie.</p>
      <p sl="en">Net zoals de afgelopen tijd zullen we de komende dagen en weken met onze internationale partners bespreken hoe we ervoor kunnen zorgen dat onze acties elkaar niet overlappen en dat we sneller kunnen reageren. Op 23 februari heb ik een vergadering van hoge ambtenaren gehouden met functionarissen van de instellingen, de Wereldbank, de Investeringsbank, de EBWO en het IMF, maar ook met hoge ambtenaren uit China, Rusland, Australië, Korea, de 27 lidstaten, de Verenigde Staten en Arabische landen. Het doel van die vergadering was niet om te besluiten wat we zouden gaan doen met deze landen, maar om in staat te zijn snel ondersteuning te kunnen bieden.</p>
      <p sl="en">De geachte afgevaardigden weten dat we er soms terecht van beschuldigd kunnen worden dat we erg veel tijd nodig hebben om ergens op te reageren. Ik wil dat we klaar zijn voor actie en ik heb in mijn gesprekken met vooral de Arabische Liga en de betreffende landen duidelijk willen maken dat mijn doel is om te zorgen dat we klaar staan voor actie en dat die actie gecoördineerd en doeltreffend zal zijn en gebruik zal maken van het beste wat we beschikbaar hebben, niet alleen in Europa, maar in de hele wereld.</p>
      <p sl="en">Na de vergadering van de ministers van Buitenlandse Zaken morgen, die van de Europese Raad vrijdag, de NAVO-vergadering waar ik morgen bij ben en vervolgens de informele bijeenkomst van de ministers van Buitenlandse Zaken dit weekend in Hongarije, vlieg ik naar Caïro voor een gesprek met Amr Moussa en de Arabische Liga zodat ik hen op de hoogte kan brengen van de inhoud van onze gesprekken en ook voor een ontmoeting met de nieuwe Egyptische minister van Buitenlandse Zaken met wie ik al heb gesproken. Maar, collega's, ik weet dat er een specifieke wens is het over Libië te hebben, dus laat me na deze achtergrondinformatie over ons werk overgaan op de zaken in Libië die ons allen bezighouden.</p>
      <p sl="en">Ik zie twee onmiddellijke prioriteiten: ten eerste iets doen aan de humanitaire crisis en helpen bij de evacuatie, en ten tweede ervoor zorgen dat het geweld ophoudt en dat zij die dat geweld plegen, ter verantwoording worden geroepen.</p>
      <p sl="en">Op het punt van humanitaire hulp hebben we snel gehandeld. De Commissie heeft haar steun opgevoerd tot 30 miljoen EUR; collega commissaris Kristalina Georgieva is vorige week naar de Tunesisch-Libische grens geweest om te zien hoe het er daar aan toe ging en om te zorgen dat onze betrokkenheid goed uitpakt. We hebben uiteraard ook voortdurend in contact gestaan met de VN om onze activiteiten te coördineren en de lidstaten hebben belangrijke middelen ter beschikking gesteld, onder andere via Frontex, om de uitdaging van de voortdurende instroom van mensen het hoofd te kunnen bieden.</p>
      <p sl="en">Wat betreft de evacuatie van EU-burgers heeft de dienst voor extern optreden geholpen om ervoor te zorgen dat er een vlotte uitwisseling van informatie is en onze middelen zo effectief mogelijk worden ingezet. Samen met het voorzitterschap heb ik op 23 februari het mechanisme voor civiele bescherming van de EU geactiveerd om te helpen de evacuatie van EU-burgers te faciliteren. Zoals de geachte afgevaardigden weten, is het een uitdaging informatie in real time te krijgen, maar we moesten de juiste keuzes maken en daarom is op mijn verzoek Agostino Miozzo, algemeen directeur van de EDEO voor crisisrespons zondag en maandag in Tripoli wezen kijken hoe de situatie daar is.</p>
      <p sl="en">Hij heeft met functionarissen gesproken en hij heeft met ambassadeurs gesproken, in een sfeer die hij omschreef als kalm maar uiterst gespannen. Onze Europese ambassadeurs waren blij met de mogelijkheid zaken goed door te spreken en met hun analyse van wat er op de grond gebeurt direct van invloed te kunnen zijn op onze werkzaamheden. We hebben hierdoor, en door de contacten die we overal leggen, een helderder beeld van de situatie gekregen.</p>
      <p sl="en">Natuurlijk hebben we ons in eerste instantie vooral toegelegd op de evacuatie van Europese burgers en we moeten ons solidair tonen met Tunesië, dat de grootste last te dragen heeft van de evacuatie van zoveel mensen, vooral Egyptenaren die terechtkomen aan de grens met Tunesië en naar Egypte gebracht moeten worden. Geachte afgevaardigden, u moet weten dat er zich ongeveer een miljoen Egyptenaren in Libië bevinden, naast nog eens anderhalf tot twee miljoen mensen uit de Libië omringende Afrikaanse landen, en naar we hebben vernomen wachten er in Tripoli zo'n twee- tot drieduizend Afrikanen op de luchthaven op een mogelijkheid om te vertrekken.</p>
      <p sl="en">We moeten echter klaar staan om onze steun voor de Libische bevolking op een hoger plan te brengen. Zoals ik al zei hebben we te maken met een zeer veranderlijke situatie en we moeten deze heel zorgvuldig inschatten. Ik heb mijn diensten daarom gevraagd om, op basis van een zorgvuldige planning, te kijken naar de mogelijkheden voor GVDB-optreden; dat zou dan gaan om ondersteuning van de huidige evacuatie- en humanitaire inspanningen. Zoals altijd bij GVDB-acties moet dit zorgvuldig worden geanalyseerd en moet er absolute duidelijkheid bestaan met betrekking tot het mandaat, de middelen en de doelen. Dit werk, kan ik u vertellen, wordt deze week uitgevoerd.</p>
      <p sl="en">Een effectieve aanpak van de humanitaire crisis is van fundamenteel belang, en een beëindiging van het geweld is een voorwaarde voor al het andere. Daarom verheugt het mij dat de internationale gemeenschap als geheel haar standpunt bij monde van de VN-Veiligheidsraad duidelijk heeft gemaakt: dat het geweld onacceptabel is, dat het moet stoppen en dat mensen ter verantwoording moeten worden geroepen.</p>
      <p sl="en">Ik ben blij dat men het in New York eens is kunnen worden over de Europese eis om Libië ook naar de aanklager van het Internationaal Strafhof te verwijzen. Dit was een Europees initiatief en er is al begonnen met inleidend onderzoek naar vermeende oorlogsmisdaden.</p>
      <p sl="en">Het is geen verrassing dat we zeer nauw samenwerken met onze partners: met de VN, met de NAVO, met de VS, met Turkije, met de Arabische Liga en met vele, vele andere landen waarmee we in dagelijks contact staan. We bespreken met hen alle kwesties in de zuidelijke nabuurschapslanden, vooral om te waarborgen dat we effectief samenwerken bij onze aanpak in deze regio, en zoals ik al zei gaat het daarbij om al onze partners. We hebben, en u verwacht van me dat ik dat zeg, onze eigen verantwoordelijkheid.</p>
      <p sl="en">We hebben onmiddellijk de onderhandelingen over de kaderovereenkomst EU-Libië opgeschort, net als alle vormen van samenwerking van meer technische aard.</p>
      <a text="(Applaus)"/>
      <p sl="en">We zijn al voorafgaand aan de VN-Veiligheidsraad begonnen met de voorbereiding van restrictieve maatregelen. Naast de VN-sancties hebben we op 28 februari verdere beperkende maatregelen afgekondigd, zoals een embargo op uitrusting die kan worden gebruikt voor binnenlandse repressie en autonome aanwijzingen in het kader van de reisbeperkingen en de bevriezing van tegoeden. We zijn nu bezig verschillende door Khadafi en zijn naaste medewerkers gecontroleerde entiteiten aan de lijst toe te voegen.</p>
      <p sl="en">Geachte afgevaardigden, we zullen voorop blijven lopen wat betreft de internationale inspanningen om de vrede en stabiliteit in Libië te herstellen. Wanneer er eenmaal een eind is gebracht aan het geweld, moeten we ons richten op de ondersteuning van de ontwikkeling van een nieuw Libië, met democratisch gekozen leiders, waar de rechten van mensen worden geëerbiedigd. In overeenstemming met wat ik vanaf het allereerste begin heb gezegd: we schrijven geen uitkomsten voor, maar ondersteunen pluralisme, verantwoording, diepgewortelde democratie en gedeelde welvaart.</p>
      <p sl="en">Crises vormen, vanuit hun aard, een beproeving van ons beleid, onze middelen en ons vermogen om direct in actie te komen, en de gebeurtenissen in de zuidelijke nabuurschapslanden vormen een enorme uitdaging voor de Europese Unie. Ik ben als vicevoorzitter van de Commissie van mening dat hoe we nu reageren jarenlang van bepalende invloed zal zijn voor deze Commissie.</p>
      <p sl="en">En zo kijk ik naar het Europees Parlement; ik heb uw steun nodig, omdat we allen met gezamenlijke inzet de Europese Unie samen kunnen brengen, om een stevig standpunt in te nemen. We kunnen ons niet veroorloven klein te denken, we kunnen ons niet veroorloven inflexibiliteit een obstakel te laten zijn. We kunnen en moeten reageren op een strategische en verenigde wijze. Maar ik geloof dat als we dat doen, we echt iets kunnen betekenen, door de mensen in de regio te steunen die om onze steun vragen, maar wel zodanig dat zij hun eigen toekomst vorm kunnen geven.</p>
      <a text="(Applaus)"/>
    </intervention>
    <intervention id="3-015-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="en">namens de PPE-Fractie . – Mijnheer de Voorzitter, de Europese Unie worstelt ten aanzien van de crisis in Libië met het frustrerende probleem dat wat wenselijk is – het zo snel mogelijk verdwijnen van een misdadig regime dat in zijn doodsstrijd zoveel mogelijk mensen wil meesleuren – wellicht niet helemaal realiseerbaar is.</p>
      <p sl="en">Als wij eerlijk zijn, mijnheer de Voorzitter, moeten wij erkennen dat de Europese Unie ondanks alle inspanningen niet aan de verwachtingen van haar burgers heeft voldaan. Dat is geen kritiek, mevrouw Ashton, maar een kwestie van competenties.</p>
      <p sl="en">Binnen onze competenties hebben wij snel en goed opgetreden door als Europese Unie vóór resolutie 1970 van de VN-Veiligheidsraad te stemmen. Maar wij zijn geen militaire unie. We streven ernaar een politieke unie te zijn, maar de EU is op het internationale politieke toneel nog niet echt een speler van formaat.</p>
      <p sl="en">Terwijl wij hier dit debat voeren, mijnheer de Voorzitter, terwijl de Mensenrechtenraad van de Verenigde Naties in vergadering bijeen is, en op het moment dat morgen de Raad van ministers van Defensie, de Raad van ministers van Buitenlandse Zaken en de Europese Raad vergaderen, gaat het moorden in Libië gewoon door. Tegen die achtergrond moeten wij ons de vraag stellen wat wij kunnen doen.</p>
      <p sl="en">Kunnen wij onverschillig toekijken hoe onschuldige burgers worden afgeslacht? Kunnen wij onverschillig blijven tegenover de "somalisering" van Libië en het gedraal van de VN-Veiligheidsraad die zijn besluiten in slow motion aanneemt?</p>
      <p sl="en">De Europese Unie moet een heldere en unanieme boodschap formuleren: "het regime van Khadafi moet opstappen, nu meteen". Om dat te bereiken, moet die boodschap vergezeld gaan van een reeks maatregelen die de druk op het regime steeds verder opvoeren. Dat betekent om te beginnen, mijnheer de Voorzitter, dat een vliegverbod moet worden ingesteld, dat de communicatiemogelijkheden van de heer Khadafi moeten worden uitgeschakeld − ik vind trouwens dat de ALDE-Fractie onze lof verdient voor haar initiatief om de vertegenwoordigers van de Libische oppositie naar het Europees Parlement te halen − en natuurlijk dat wij op internationaal niveau eensgezind moeten optreden, en dan dank ik met name aan de Afrikaanse Unie en de Arabische Liga.</p>
      <p sl="en">Dat is wat onze burgers van ons verwachten, mijnheer de Voorzitter, en daarvoor kunt u, mevrouw Ashton, natuurlijk rekenen op de volledige steun van onze fractie.</p>
    </intervention>
    <intervention id="3-016-000" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, dames en heren, ik wil u hartelijk danken, mevrouw Ashton, voor uw uiteenzetting en voor de briljante, op zichzelf staande wijze waarop u uw standpunt en uw analyse van de situatie in de regio van het zuidelijk nabuurschap en Libië hebt verwoord.</p>
      <p sl="de">We zijn met een enorme uitdaging geconfronteerd. We zijn getuige van een historische verandering van de politieke machtsverhoudingen in de wereld, in het bijzonder in de directe omgeving van de EU. De ontwikkelingen verlopen zeer verschillend. We kunnen niet zeggen dat het proces volgens dezelfde patronen verloopt. De algemene tendens is dat er een omwenteling plaatsvindt, maar hoe die zich voltrekt is per land zeer specifiek en telkens anders. De situatie in Marokko is anders dan in Tunesië, en in Algerije anders dan in Egypte. Libië is een geval apart dat we scherp in de gaten houden. Khadafi is een misdadiger, een moordenaar die voor een internationaal straftribunaal moet worden gebracht. We zullen het er allemaal wel over eens zijn dat deze man zijn straf niet mag ontlopen. Het beste zou zijn als het Libische volk het probleem zelf zou kunnen oplossen.</p>
      <p sl="de">Nu we met deze grote uitdaging zijn geconfronteerd, is het zaak het hoofd koel te houden. Er zal namelijk een keuze moeten worden gemaakt, ook bij wat er hier wordt gezegd. Vanuit onze emotie zeggen we dat deze misdadiger moet worden gestopt, dat de broedermoord in eigen land een halt moet worden toegeroepen en dat we daarbij geen enkele noodzakelijke maatregel kunnen uitsluiten, ook de militaire optie niet. Het is ons geweten dat ons dit dicteert. Anderzijds weten we allemaal hoe de internationale politiek werkt en dat een verkeerde beslissing op dat terrein vergaande en langdurige gevolgen kan hebben.</p>
      <p sl="de">Natuurlijk is het niet moeilijk om te zeggen: "we grijpen snel in", maar alleen al de instelling van het vliegverbod boven Libië vereist dat we de beslissing nemen gevechtsvliegtuigen in te zetten en de Libische luchtmacht op de grond te vernietigen. Dat zijn oorlogshandelingen, uitgevoerd door de NAVO, die misschien een probleem in Libië oplossen, maar tal van andere problemen in de regio als geheel zullen oproepen.</p>
      <p sl="de">Ik raad daarom dringend aan uitsluitend te handelen in het kader van het internationale recht, meer bepaald op basis van een resolutie van de VN-Veiligheidsraad en – en dat is de grote gemeenschappelijke noemer – met de steun van de Arabische Liga en de Afrikaanse Unie. We nemen dit in de resolutie op, wat een verstandige daad is. Ingrijpen in Libië is slechts verantwoord als het gebeurt op basis van een besluit van de Veiligheidsraad en als de Arabische landen erbij betrokken zijn. Ik herhaal: we moeten niets uitsluiten, maar laten we ons niet onder het slaken van gemeenplaatsen laten meeslepen door onderbuikgevoelens en primaire emoties van het moment, die op de lange termijn – ik zeg het nog maar eens – gevaarlijk kunnen uitpakken. Daarmee zouden we ons op glad ijs begeven.</p>
      <p sl="de">In de Europese Raad – ik wend mij nu tot u, mijnheer Buzek, omdat u de komende dagen bij de zitting van de Europese Raad het Parlement zult vertegenwoordigen – is de vraag opgeworpen of we geen Marshallplan voor de gehele regio nodig hebben. Mijn antwoord luidt: inderdaad, we hebben een dergelijk plan voor de gehele regio nodig. Ik wil echter in herinnering roepen wat het Marshallplan voor Europa heeft betekend: het betekende dat George Marshall de Verenigde Staten voorstelde één procent van de gehele economie van dat land voor Europa beschikbaar te stellen. Het resultaat van deze maatregel is bekend: we noemen het de Europese Unie, die een welvaart, een vredesdividend en een democratische ontwikkeling kent die dit continent nooit eerder heeft meegemaakt.</p>
      <p sl="de">Ik constateer echter dat diezelfde regeringen die hierover aan het beraadslagen zijn, één procent van de gehele economie een te hoge prijs vinden voor de EU. Maar eerst ronkende eisen stellen en vervolgens niets doen, dat kan natuurlijk niet. Als we stabiliteit wensen in de regio van het zuidelijk nabuurschap, zullen we flink moeten betalen. Wat de mensen daar nodig hebben, is een perspectief, een bestaan in vrede en welstand, in een democratie. Ook zij streven naar onze verworvenheden. Daar moeten we ons op richten in de komende dagen, weken en maanden hier, in het Europees Parlement. De mensen daar schieten niets op met al die mooie woorden en fraaie resoluties die we gezamenlijk aannemen. Wat zij nodig hebben, zijn concrete daden. Daarom moeten we gezamenlijk streven naar de instelling van een vrijhandelszone, gericht op economische pariteit tussen noordelijk Afrika en de Europese Unie.</p>
    </intervention>
    <intervention id="3-017-000" speaker_id="97058" name="Guy Verhofstadt" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, ik denk dat wat we nu van u, mevrouw Ashton en de Europese Raad, nodig hebben een zeer duidelijke boodschap en verklaring over Libië is. Ik geloof dat daarbij aan drie zaken gedacht moet worden. Er worden nog steeds mensen gedood en wat wij zeggen is dus niet neutraal: wat we zeggen kan een reëel verschil uitmaken.</p>
      <p sl="en">Om te beginnen moeten we de Libische Nationale Overgangsraad erkennen als de vertegenwoordiger van het Libische volk – of in ieder geval beginnen met het erkenningsproces. Ik ben van mening dat iemand die zijn eigen bevolking in groten getale doodt alle legitimiteit kwijt is. We moeten daarom beginnen met het erkenningsproces, omdat dat de oppositie ook kan helpen de strijd tegen Khadafi in politieke zin te winnen.</p>
      <p sl="en">Het tweede wat we moeten doen – en de tweede boodschap die u moet afgeven – is dat we alle soorten hulp moeten vergroten. De oppositie heeft medicijnen nodig, voedsel, telefoonverbindingen; allemaal zaken waar wij voor kunnen zorgen.</p>
      <p sl="en">Ten derde moeten we het vermogen van Khadafi om dood en verderf te zaaien zo snel mogelijk aan banden leggen. Er is een duidelijke consensus in Libië: er moet geen directe militaire interventie komen. Dit is een Libische revolutie en het moet een Libische revolutie blijven. Wat zij nodig hebben, is een vliegverbod. De Europese Unie – de Raad en u – moet de VN zo snel mogelijk vragen een resolutie aan te nemen over de instelling van een vliegverbod en het stoppen van de bombardementen van steden die in handen van de oppositie zijn.</p>
      <p sl="en">Dat zijn de drie duidelijk boodschappen die we nodig hebben, die we nú nodig hebben. Niet over een week of over twee weken, maar vandaag, morgen en zeker vrijdag wanneer de Europese Raad zijn eerste politieke uitspraak over deze kwestie zal doen. Dat zijn de drie cruciale elementen die op dit moment nodig zijn.</p>
      <p sl="fr">Mijnheer de Voorzitter, ik wil van deze interventie gebruikmaken om iets te zeggen in een tamelijk brede context, omdat de gebeurtenissen van nu uit de aard der zaak historisch zijn en mij essentieel lijken.</p>
      <p sl="fr">Ik ben ervan overtuigd dat de huidige gebeurtenissen in Libië, Tunesië en Egypte een compleet nieuw perspectief bieden dat de noodzakelijke voorwaarden schept voor de vreedzame oplossing van het nu al decennialange Israëlisch-Palestijnse conflict.</p>
      <p sl="fr">Ik spoor Israël aan om nu de politieke stappen te zetten en snel een begin te maken met een vredesproces met de Palestijnse Staat. Zij moeten nu de gelegenheid met beide handen aangrijpen om te laten zien dat de huidige dynamiek van democratisering in deze regio een cadeau van de geschiedenis is dat de regio en de wereld kan bevrijden van een conflict dat al zoveel pijn, misverstanden en drama’s heeft veroorzaakt. Dat is het signaal dat we nu aan deze regio moeten afgeven.</p>
    </intervention>
    <intervention id="3-019-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, u, mevrouw de hoge vertegenwoordiger, hebt zojuist gezegd dat we respect moeten hebben voor de volkeren en voor hun verlangen naar vrijheid.</p>
      <p sl="fr">Laten we eerlijk zijn. Jarenlang hebben we daar geen enkel respect voor opgebracht. We waren medeplichtig aan dictaturen, wij, de Europese Unie en alle lidstaten. Dat u vandaag de onderhandelingen met mijnheer Khadafi hebt stopgezet – mazzeltov! – nou en? Denkt u nu echt dat u door had kunnen gaan? Jarenlang onderhandelden deze Europese Unie, deze lidstaten, mijnheer Berlusconi bijvoorbeeld over het terugsturen van vluchtelingen naar Libië. En niemand maakte zich druk over hoe mijnheer Khadafi met die vluchtelingen omging.</p>
      <a text="(Applaus)"/>
      <p sl="fr">We moeten in dit hele verhaal wel een beetje kritisch op onszelf blijven.</p>
      <p sl="fr">En nu is er een volk in opstand gekomen. Zij hebben vertegenwoordigers. Toen het Poolse volk in opstand kwam, vroeg niemand of Solidarność wel democratisch gekozen was, nee, Solidarność werd meteen erkend en geholpen. Ik wil dat u deze voorlopige regering erkent, omdat dit de enige kracht is die democratie kan brengen. En inderdaad mijnheer Schulz, we moeten het hoofd koel houden, maar we moeten ook partij kiezen.</p>
      <p sl="fr">Er moeten twee dingen gebeuren.</p>
      <p sl="fr">Ten eerste mag Khadafi niet winnen, want een overwinning van hem boort meteen elk sprankje hoop op democratie in een heleboel regio’s de grond in en komt neer op een beloning voor de dictator. Dus de hoofdlijn van ons beleid moet zijn: Khadafi moet verliezen, de Libiërs moeten van Khadafi winnen.</p>
      <p sl="fr">Ten tweede willen de Libiërs geen buitenlands militair ingrijpen, dat klopt. Maar ze zeggen wel: "wij willen een vliegverbod". De Afrikaanse Unie heeft het over een vliegverbod. De Arabische Liga heeft het over een vliegverbod. Dat is dus niet de NAVO.</p>
      <p sl="fr">Een vliegverbod waar iedereen het mee eens is, dat komt in de eerste plaats neer op het tot stand brengen van een nieuwe politieke machtsverhouding, en verder op het isoleren van Khadafi in de VN, hetzij via de Veiligheidsraad of via de Algemene Vergadering, die unaniem voor de verwijdering van Libië uit de Mensenrechtenraad heeft gestemd. Dat wil zeggen dat hij helemaal alleen staat. Dat maakt mijnheer Khadafi het volgende duidelijk: "Jij hebt geen toekomst meer, je bent kansloos!".</p>
      <p sl="fr">De kwestie van een gesloten militaire zone is in de eerste plaats een kwestie van politieke keuzes. Hoe dit te realiseren? Hier zijn een heleboel ideeën over. Het is duidelijk dat we Libië niet gaan platgooien, maar wat wel zou kunnen is bijvoorbeeld een vliegtuig neerhalen dat is opgestegen. We moeten Khadafi duidelijk maken dat we hem geen Libische steden laten bombarderen. Mogelijkheden genoeg. Dit is gewoon een politieke keuze die we moeten maken.</p>
      <a text="(Applaus)"/>
      <p sl="fr">Ik ben er echt van overtuigd dat wij, als we de koe maar bij de hoorns vatten en deze voorlopige regering erkennen, de Europese Unie, de VN en de Arabische Liga in beweging krijgen. Als we toewerken naar het isolement zijn volgens mij de dagen van Khadafi als dictator in Libië geteld.</p>
      <p sl="fr">Dan is er ook nog de humanitaire hulp, waarbij artsen nodig zijn en gewonden uit Libië weggehaald moeten kunnen worden. Er zijn nog havens open; alle humanitaire hulp moet via het oosten van Libië lopen. Tot slot is er ook voedselhulp én militaire hulp nodig. We moeten een keuze maken: als Khadafi moet verliezen, moeten de anderen winnen.</p>
      <p sl="fr">Laten we het niet weer zo aanpakken zoals we in Bosnië hebben gedaan. Toen was er een embargo voor de Bosniërs én de Serviërs. Iedereen was het ermee eens. Nee, we staan nu aan de kant van de een en zijn tegen de ander, we willen een militair embargo, een wapenembargo tegen Khadafi, en de Libiërs juist de mogelijkheid geven zich met wapens te bevrijden omdat dat de situatie is, omdat dit is wat mijnheer Khadafi heeft gewild.</p>
      <p sl="fr">Tot slot nog iets over vluchtelingen en humanitaire hulp. Laten we alle instrumenten van de Europese Unie gebruiken voor de tijdelijke opvang van de vluchtelingen en om ervoor te zorgen dat de vluchtelingen door de UNHCR worden erkend. Er bevinden zich duizenden als zodanig door de UNHCR erkende vluchtelingen in de kampen. We moeten hen Europa binnenlaten! Daarmee zullen we een zeer krachtig humanitair en politiek signaal afgeven, en zullen Europa en de Europese waarden eindelijk worden erkend omdat we ons inzetten voor deze waarden, voor de vrijheid in Libië, in Tunesië en in Egypte.</p>
      <a text="(Applaus)"/>
    </intervention>
    <intervention id="3-020-000" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, dit is een buitengewoon debat. Ik ben het eens met bijna alles wat Daniel Cohn-Bendit vandaag heeft gezegd en dat baart me wel enige zorgen. Zoals ik al zei, blijft Khadafi de Fidel Castro van Afrika, hoewel zelfs Castro zich niet zou hebben verlaagd tot het barbaarse geweld dat het regime van Khadafi en zijn psychopathische zoons de laatste tijd op protesterende burgers hebben losgelaten.</p>
      <p sl="en">Afgelopen januari heb ik erop gewezen dat Khadafi een belangrijke steunpilaar van terrorisme was. Nu wordt hij er dus van beschuldigd zijn eigen bevolking te terroriseren. Khadafi heeft veel geld uitgegeven om bij het Westen in het gevlei te komen, door ons te laten geloven dat hij veranderd was. Dat was natuurlijk niet het geval. Doordat hij de beschikking had over enorme olie-inkomsten, kon hij gemakkelijk vrijgevig zijn in ruil voor politieke acceptatie in Europa en Afrika; niet in het minst in mijn eigen land, het Verenigd Koninkrijk, met name onder de vorige regering.</p>
      <p sl="en">Onze eerste prioriteit is nu een eind te helpen maken aan het zinloze geweld in Libië. Ik was een van de eersten in dit Parlement die opriep tot een vliegverbod. Ik bedank Frankrijk en het Verenigd Koninkrijk voor het krachtdadig nastreven hiervan boven het hele land, zodat Khadafi zijn eigen bevolking niet meer kan bombarderen en geen huurlingen meer kan invliegen vanuit vooral Algerije en de landen ten zuiden van de Sahara. Ik vrees dat de Veiligheidsraad – vooral omdat de Russen en de Chinezen een veto kunnen uitspreken – het vliegverbod mogelijk niet zal sanctioneren.</p>
      <p sl="en">We moeten nu serieus overwegen de Nationale Overgangsraad in Benghazi te erkennen als de legitieme Libische regering, zodat deze om militaire hulp kan vragen zonder dat daar een VN-resolutie voor nodig is. Dit zou verder bloedvergieten onder de burgerbevolking voorkomen en de democratisch gezinde rebellen een echte kans geven.</p>
      <p sl="en">Gelukkig zijn de meeste EU-burgers die zich in Libië bevonden, veilig geëvacueerd – en op efficiënte wijze – maar het was mij duidelijk dat de meeste EU-lidstaten alleen maar waren geïnteresseerd in het helpen van hun eigen onderdanen. De bepalingen van het Verdrag van Maastricht die het EU-burgers mogelijk maken om in geval van nood, waar zij ook zijn, consulaire bescherming te krijgen van iedere lidstaat, leken tijdens het evacuatieproces geheel te zijn vergeten.</p>
    </intervention>
    <intervention id="3-021-000" speaker_id="28406" name="Miguel Portas" is_mep="True" mode="spoken">
      <p sl="pt">namens de GUE/NGL-Fractie . – Mijnheer de Voorzitter, men kan de opstand in Libië niet begrijpen zonder inzicht te hebben in de revoluties in Tunesië en Egypte. De opstand in Libië maakt immers deel uit van een breed historisch, revolutionair en volksgedragen proces op weg naar democratie in het gebied ten zuiden van de Middellandse Zee en in de gehele Arabische wereld. Daarom is de positie van Europa en de verandering van de omgang met Libië van bijzonder groot belang.</p>
      <p sl="pt">De dagen van het regime-Khadafi zijn geteld omdat het een dictatuur is en het volk zijn angst is verloren. Omdat het geen mogelijkheden heeft te overleven met buurlanden die in de democratische overgangsfase verkeren en ook omdat het binnen de internationale gemeenschap geïsoleerd staat.</p>
      <p sl="pt">Ten aanzien van de verandering van Europa's positie is het noodzakelijk om iets over het verleden te zeggen, aangezien de Europese Unie een van de steunpilaren was van het oude regime. De resolutie maakt daar geen melding van, maar de wapens waarmee het Libische volk wordt onderdrukt zijn grotendeels wapens en bommen uit Europa.</p>
      <p sl="pt">Juist hierom wil ik duidelijk zijn. Links is vóór het bevriezen van de tegoeden, het wapenembargo, de relatie met de opstand, en alle maatregelen voor humanitaire hulp, maar het moet duidelijk zijn dat wij tegen elke militaire interventie zijn, inclusief de maatregel die voor deze interventie de deuren opent: het vliegverbod.</p>
      <p sl="pt">Men heeft hierover in duidelijke bewoordingen gesproken. We hebben ervaring, we weten hoe militaire interventies beginnen en dat als ze eenmaal begonnen zijn, er geen einde meer aan komt.</p>
    </intervention>
    <intervention id="3-022-000" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – Voorzitter, voor Europese ogen speelt zich aan onze zuidgrens een waar Libisch drama af, want Khadafi's schrikbewind houdt niet alleen stand, maar is volop in de aanval gegaan tegen afvallige Libische landsdelen. Ondertussen is moord in de hoofdstad Tripoli aan de orde van de dag en verdwijnen er talloze burgers spoorloos. Een tragische situatie die de mening onderstreept van een ervaren Libië-reiziger: het enige effectieve middel is waarschijnlijk gewapend ingrijpen.</p>
      <p sl="nl">Voorzitter, de westerse huiver voor dit ultieme middel kan ik echter plaatsen. Aanzienlijk minder begrip kan ik echter opbrengen voor het talmen, het vertragen bij de instelling van een vliegverbod boven Libisch grondgebied. Inactiviteit in dezen heeft immers een hoge prijs: verlenging van het grote lijden van de Libische burgerbevolking. Voor een Libië na Khadafi, voor een beter toekomstperspectief van deze stammenstaat kan en moet de Europese Unie mede de grondslag leggen. Maak broeder-commandant, zoals Khadafi zich noemt, vooraleerst letterlijk vleugellam.</p>
    </intervention>
    <intervention id="3-023-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, volgens mij moet die zeer lange periode waarin we blijk hebben gegeven van lankmoedigheid en onmacht, nu niet ineens gevolgd worden door een overhaaste wens tot ingrijpen waarvan de negatieve gevolgen onmiddellijk voelbaar zouden zijn.</p>
      <p sl="fr">Eenmaal gedaan is nog geen gewoonte, maar op hoofdlijnen ben ik het eens met de verstandige woorden van de heer Schulz. Ik denk namelijk dat de goede bedoelingen waar dit Parlement van overloopt, de wens om in te grijpen vanuit humanitaire overwegingen, de bemoeienis met andermans zaken helemaal verkeerd uit zullen pakken. U wilt dat dictators het veld ruimen, en u hebt gelijk. Maar als u dat echt wilt, moet er voor hen wel een uitweg zijn. We moeten hun niet meteen al uitreisvisa ontzeggen waarmee ze het land kunnen verlaten. Ook moeten we hun niet, als enig toekomstbeeld, in het vooruitzicht stellen dat zij de rest van hun dagen in de gevangenis zullen slijten. Zo niet – en dat is zonneklaar, mijnheer Cohn-Bendit –, dan rest hun niets anders dan te blijven vechten tot de laatste druppel bloed van hun volk is vergoten. Dat is duidelijk! Daarom was het klassieke internationale recht ver verheven boven alles wat hier vandaag te beluisteren valt, en het is spijtig dat het in de vergetelheid is geraakt, vooral bij degenen die, nog niet zo lang geleden, deze dictators bewierookten! Het is niet ondergetekende die mijnheer Ben Ali hier uitnodigde en vol ontzag naar zijn toespraak luisterde. Nee, dat waren jullie, waarde collega’s, en op dat moment heb ik nauwelijks tot geen protesten gehoord!</p>
    </intervention>
    <intervention id="3-024-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Mijnheer de Voorzitter, in het begin had de opstand in Libië dezelfde motieven en kenmerken als die in Tunesië en Egypte. Het Khadafi-regime ondernam echter een ongekende vorm van dodelijke repressie met inzet van luchtstrijdkrachten, bewapende helikopters en meedogenloze huurlingen die op onbewapende burgers schoten. De slachting leidde ertoe dat mensen uit het leger, de regering en diplomatieke diensten overliepen. De mensen in Benghazi en elders hebben wapens overgenomen van het leeglopende leger en de opstand is nu een gewapend conflict, waarbij de verhoudingen onevenwichtig verdeeld zijn.</p>
      <p sl="en">Khadafi heeft iedere legitimiteit als leider verloren, nu hij misdaden tegen de menselijkheid heeft gepleegd tegen zijn eigen bevolking. Het aanhoudende conflict veroorzaakt een grote humanitaire ramp binnen en langs de Libische grenzen. Het risico bestaat dat er migratiestromen naar de EU tot stand komen, met name richting de zuidelijke lidstaten. Bovendien stijgen de olieprijzen naar niveaus die gevaarlijk zijn voor de wereldeconomie.</p>
      <p sl="en">Het is daarom van het grootste belang dat het conflict onmiddellijk beëindigd wordt, maar zonder dat Khadafi zegeviert. Het vliegverbod moet dringend worden ingesteld en we moeten alle mogelijke andere middelen benutten om de democratisch gezinde Libiërs te helpen de strijdkrachten te verslaan die, dankzij omkoping, intimidatie en tribale manipulatie, Khadafi nog steeds steunen.</p>
      <p sl="en">We kunnen ons een voorstelling maken van wat het betekent als Khadafi wint. We zullen dan terechtkomen in een situatie die erger is dan Rwanda, hetgeen een schande voor de mensheid zou zijn. Er moet nu resoluut worden opgetreden.</p>
    </intervention>
    <intervention id="3-025-000" speaker_id="28306" name="Ana Gomes" is_mep="True" mode="spoken">
      <p sl="en">Mijnheer de Voorzitter, het Europees Parlement steunt de Verenigde Naties in hun unanieme boodschap aan de Libische dictator: treed af, stop het bloedvergieten en zie gerechtigheid onder ogen.</p>
      <p sl="en">Gezien Khadafi’s vergeldingsmaatregelen tegen zijn volk moet de EU haar verantwoordelijkheid om bescherming te bieden opnemen door te helpen bij het afdwingen van een vliegverbod, zoals de Arabische Liga, de OIC en de Afrikaanse Unie overwegen, en de andere maatregelen waartoe de Veiligheidsraad heeft besloten, met alle beschikbare middelen, ook die van het GBVB – let wel, mevrouw Ashton – namelijk om het wapenembargo af te dwingen.</p>
      <p sl="en">De EU moet meer doen om hulp te bieden aan degenen die trachten te vluchten of die in Libië zijn gestrand, door de UNHCR en humanitaire organisaties ter plekke te ondersteunen en door vluchtelingen die niet gerepatrieerd kunnen worden, zoals de inwoners van Somalië, Eritrea en Ethiopië, helpen te huisvesten. Een kostendelend actieplan om vluchtelingen onderdak te bieden, een gemeenschappelijk asielbeleid, tijdelijke beschermingsmaatregelen – het zou allemaal met spoed door de Europese Unie moeten worden uitgevoerd overeenkomstig de solidariteitsclausule en het beginsel van non-refoulement, en als onderdeel van een samenhangend en langetermijnbeleid om om te gaan met de gevolgen van een politieke overgang in Noord-Afrika, waarbij de oorzaak van migratie bij de wortel wordt aangepakt.</p>
      <p sl="en">De EU moet het beleid voor de zuidelijke nabuurschapslanden herzien en prioriteit geven aan steun voor de opbouw van capaciteit en instellingen tot handhaving van de rechtsstaat, mensenrechten, vrouwenrechten inbegrepen, en ter voorbereiding van echte verkiezingen. De EU moet onmiddellijk contacten leggen met opkomende politieke machten in Libië, namelijk de Nationale Overgangsraad, om de democratische overgang te bevorderen en te garanderen dat de democratie de vrijheden, ontwikkeling en waardigheid brengt waar het Libische volk duidelijk naar streeft.</p>
    </intervention>
    <intervention id="3-026-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mijnheer de Voorzitter, als dit debat iets duidelijk maakt, dan is het wel dat wij niet neutraal zijn in dit conflict. Wij staan aan de kant van de democratische revolutie. Khadafi moet vertrekken en Europa moet daarbij een actieve rol spelen.</p>
      <p sl="de">We hebben te maken met een taakverdeling op internationaal niveau. Er is gewag gemaakt van een vliegverbod boven Libië, waarvoor we – Martin Schulz heeft gelijk – eigenlijk een mandaat van de VN-Veiligheidsraad nodig hebben. Wat doen we echter als Moskou en Peking gaan dwarsliggen? De lacune in het internationaal recht moet dan worden opgevuld. De verantwoordelijkheid voor de bescherming van de weerloze bevolking moeten wij hoe dan ook op onze schouders nemen, met hulp van de Arabische Liga, met hulp van de Afrikaanse Unie, maar ook met de hulp, met een actieve rol, van de Europese Unie. De militaire inzet laten we over aan de NAVO en haar partners, maar op politiek en economisch gebied zal de Europese Unie een centrale rol moeten blijven vervullen, lang nadat in een dergelijk scenario de rol van de NAVO en de Verenigde Naties zal zijn uitgespeeld.</p>
      <p sl="de">Het moet mij van het hart dat ik zeer verheugd was, mijnheer Schulz, toen ik u hoorde zeggen dat wij een vrijhandelszone nodig hebben. Als de EU namelijk haar deuren sluit voor de producten van de mensen aldaar, zullen ze de Middellandse Zee massaal blijven oversteken in hun notendopjes, op weg naar Lampedusa. Dat is wat we absoluut niet willen. Laten we dus werk maken van een vrijhandelszone, laten we de EU openstellen voor hun producten, zodat de bevolking daar niet alleen democratisch, maar ook economisch een toekomst heeft.</p>
    </intervention>
    <intervention id="3-027-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">De ontwikkelingen in Libië zijn een volgende stap in een reeks gebeurtenissen in Noord-Afrika en het Midden-Oosten. Op grond van het Verdrag van Lissabon beschikt de Europese Unie over een Dienst voor extern optreden, die tot op heden traag heeft gereageerd op de gebeurtenissen in deze regio. Tweemaal heb ik haar opgeroepen om ten minste een missie daarheen te zenden. Dat zo'n missie er in het geval van Libië gekomen is, valt te verwelkomen. Ze heeft als doel de humanitaire acties te beoordelen. Er zijn echter ook concrete politieke acties nodig. Volgens de VN zijn er in Libië tot nu toe duizend doden gevallen, en volgens mensenrechtenorganisaties kan dat cijfer zelfs oplopen tot zesduizend. De onlusten in deze regio vertalen zich in een stijging van de olieprijzen op de wereldmarkten, hetgeen duidelijk merkbare gevolgen heeft voor iedere inwoner van de Europese Unie. Het is voor ons van vitaal belang dat de Unie op de komende top een duidelijk standpunt inneemt en samen optrekt met de diplomatie van de Verenigde Staten. Dank u wel.</p>
    </intervention>
    <intervention id="3-028-000" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, de ernstige gebeurtenissen in Noord-Afrika kunnen vergaande, gunstige of ongunstige, gevolgen hebben voor de toekomstige welvaart en vrede van de westerse beschaving, maar we zien nu het resultaat van een proces dat veertig jaar geleden al is begonnen. De olieproducerende landen hebben het Westen gegijzeld en wij hebben vele miljoenen dollar overgemaakt naar corrupte, despotische regimes. Zonder olie was kolonel Khadafi niet meer geworden dan een ordinaire lokale dictator.</p>
      <p sl="en">We moeten hopen dat er in landen als Libië democratische en vooruitstrevende regimes komen – voor hun bestwil en voor de onze – maar daar mogen we niet op vertrouwen. Westerse landen moeten daarom geld vrijmaken voor wetenschappelijk onderzoek om een alternatief te vinden voor olie. Als er één les is die we bovenal moeten leren uit deze crisis, dan is het wel dat de westerse beschaving niet van anderen afhankelijk mag zijn voor haar vitale energievoorziening.</p>
    </intervention>
    <intervention id="3-030-000" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, mevrouw Ashton, dames en heren, ik wil de hoge vertegenwoordiger oprecht danken voor haar uiteenzetting en voor haar inspanningen in de afgelopen weken, die Europa weer wat verder op de kaart zouden kunnen zetten als we de zaak met de nodige moed blijven aanpakken en de noodzakelijke stappen ondernemen.</p>
      <p sl="de">De gebeurtenissen in Noord-Afrika – hoe verschillend ze ook zijn – doen sterk denken aan wat zich in 1989 afspeelde. De mensen roepen om vrijheid en een beter bestaan. Afgezien van de humanitaire hulp die we moeten verlenen moeten we hen, zo ze dat willen, de hand reiken bij het opbouwen van een democratie. Echter, democratie kan pas wortelen als de levensomstandigheden verbeteren. Er is al gewag gemaakt van een Marshallplan en een vrijhandelszone – die noodzakelijk zijn, omdat het voor ons een positieve ontwikkeling van ingrijpende en historische proporties kan betekenen als in dit gebied democratie, vrijheid en een beter leven tot stand zouden komen. We moeten dit daarom niet als een gewone zaak behandelen en we moeten snel optreden.</p>
      <p sl="de">Om te voorkomen dat Khadafi weer de overhand krijgt, moeten we de mensen daar een hart onder de riem steken en laten zien dat we aan hun kant staan. Het is daarom belangrijk om betrekkingen met de Nationale Overgangsraad van Libië aan te knopen. We moeten opereren als aanspreekpartner om duidelijk te maken dat er een andere wind waait. We moeten helpen Khadafi volledig te isoleren, hem te scheiden van zijn eigen mensen om een toekomst zonder Khadafi mogelijk te maken, zodat de mensen zich van hem afkeren. Daar hoort bij dat het Khadafi wordt belet zijn eigen bevolking te bombarderen. Daarom is een vliegverbod boven Libië – of wat er verder wordt ingesteld – noodzakelijk om bescherming en steun te bieden, zodat de mensen die voor hun vrijheid vechten niet hun moed verliezen. En aangezien we dit samen met de Arabische Liga kunnen doen, in overeenstemming met het handvest van de Verenigde Naties, is er geen besluit van de Verenigde Naties nodig als Rusland meedoet. We moeten de bevolking van dit land helpen haar vrijheid te bevechten, ook om te voorkomen dat er een slepende burgeroorlog met deze moordenaar uitbreekt.</p>
      <a text="(Spreker gaat in op een &quot;blauwe kaart&quot;-vraag overeenkomstig artikel 49, lid 8 van het Reglement)"/>
    </intervention>
    <intervention id="3-031-000" speaker_id="28406" name="Miguel Portas" is_mep="True" mode="spoken">
      <p sl="pt">Mijnheer de Voorzitter, ik wil graag verifiëren of ik collega Brok goed heb begrepen, namelijk, dat een militaire oplossing, een besluit van militaire aard, naar zijn opvatting geen besluit van de Verenigde Naties vergt. Want als dat inderdaad zo is, dan moet ik zeggen dat ik volstrekt met u van mening verschil.</p>
    </intervention>
    <intervention id="3-032-000" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, ik heb onderstreept dat dit in samenwerking met de Arabische Liga en met Arabische landen moet gebeuren.</p>
      <p sl="de">Ten tweede is het wenselijk dat acties door een besluit van de Verenigde Naties worden gelegitimeerd. Als een resolutie echter door een veto van een van de permanente leden van de Veiligheidsraad wordt getroffen, zijn er genoeg voorbeelden van hoe er een beroep op het handvest van de Verenigde Naties kan worden gedaan. Het kan niet zo zijn dat een land met vetorecht verhindert dat er wordt opgetreden tegen moord op de eigen bevolking.</p>
    </intervention>
    <intervention id="3-033-000" speaker_id="33990" name="Adrian Severin" is_mep="True" mode="spoken">
      <p sl="en">Mijnheer de Voorzitter, de recente gebeurtenissen van historisch belang in onze zuidelijke nabuurschapslanden vragen om een herziening van ons beleid ter zake, maar eerst moeten we er de lessen uit trekken.</p>
      <p sl="en">Ten eerste moeten we inzien dat het verkeerd is om op autoritaire leiders te vertrouwen of onze manier van leven op te leggen. Wij moeten deze mensen hun democratie op hun manier en op hun voorwaarden laten opbouwen.</p>
      <p sl="en">Ten tweede moeten we begrijpen dat de nationale versnippering van ons beleid van ontwikkelingshulp, waarbij soms nationale geopolitieke belangen worden gediend, ons en de landen in het gebied berooft van de voordelen van veiligheid door ontwikkeling.</p>
      <p sl="en">Ten derde leidt ons gebrek aan visie en aan politieke wil om de veiligheidsproblemen in de regio, met name de Israëlisch-Palestijnse kwestie, aan te pakken tot almaar ernstiger crises.</p>
      <p sl="en">Wat Libië, en ook andere landen, betreft, moeten we voor ogen houden dat niet iedereen die een dictator bestrijdt per se een democraat is en verandering op zich niet altijd een verbetering is.</p>
      <p sl="en">We kunnen het daarom wel hebben over dialoog, betrokkenheid en humanitaire hulp, maar voor erkenning kan het nog te vroeg zijn. Het inzetten van militaire middelen moet worden uitgesloten of ten minste afhangen van de goedkeuring van de Verenigde Naties en de samenwerking met de Arabische Liga. Anders kan ons dat leiden naar een avontuur waarvan de uitkomst wel eens zou kunnen tegenvallen.</p>
    </intervention>
    <intervention id="3-034-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, mevrouw Ashton, deze keer moet Europa zorgen dat het er bij is. Bij de top van vrijdag moet ondubbelzinnig en zonder enig voorbehoud de legitimiteit van de nationale raad worden erkend, waarvan de eisen simpel zijn. In de eerste plaats gaat het om de humanitaire urgentie. Er woedt een burgeroorlog in Libië. Wij moeten veel en veel meer werk maken van het zenden van voedsel, medicijnen en artsen, en hulp bieden aan de duizenden vluchtelingen die samendrommen in Tunesië en Egypte. Europa mag het echter niet bij een humanitair antwoord alleen laten. De Europese Raad moet zijn verantwoordelijkheden nemen en in het kader van een VN-besluit waar ook de Arabische Liga en de Afrikaanse Unie zich achter scharen, het voortouw nemen bij de uitvoering van het plan voor een vliegverbod om te voorkomen dat de luchtmacht van Khadafi een slachting aanricht onder de eigen bevolking.</p>
      <p sl="fr">En ik wil de leiders die op alle angstgevoelens inspelen nog even dit zeggen: de migranten die Libië ontvluchten willen maar één ding, naar huis terugkeren. De mensen die nu hun leven riskeren voor de vrijheid en de democratie, willen leven en werken in een vrij land waar ze trots op zijn, en zodra de fase van de wederopbouw aanbreekt zal de Europese Unie zich dus met de nodige moed en vastberadenheid moeten wijden aan hun economische ontwikkeling.</p>
    </intervention>
    <intervention id="3-035-000" speaker_id="97133" name="Dirk Jan Eppink" is_mep="True" mode="spoken">
      <p sl="en">Mijnheer de Voorzitter, we zijn het er allemaal over eens dat Khadafi een moordenaar is en ik ben het met de heer Schultz eens. Ik vraag me alleen af waarom onze EU-leiders de afgelopen jaren bij hem in het gevlei probeerden te komen.</p>
      <p sl="en">Ik heb hier een foto van de heer Van Rompuy, nog maar pas op zijn post en meteen al in het verkeerde gezelschap; hier zien we de heer Verhofstadt die de dictator met militaire eer ontvangt, wat deze zeker zal waarderen. Hier, mijnheer Cohn-Bendit, zien we de heer Berlusconi. We weten dat de heer Berlusconi van zoenen houdt, maar hier zoent hij de verkeerde. En, mevrouw Ashton, dan heb ik hier Tony Blair nog, uw voormalige chef, die de dictator kust.</p>
      <p sl="en">Wat ik wil zeggen is dit: ik begrijp dat u mensen moet ontmoeten die gemener zijn dan uzelf, maar u hoeft ze niet te zoenen. U hoeft ze niet te omhelzen, u hoeft ze niet te vleien.</p>
      <p sl="en">U hebt het monster gevoed waar mensen nu tegen strijden en daarom worden ze gedood. En dus zeg ik tegen al die EU-leiders die Khadafi hebben gekust en omhelsd: schaam u!</p>
    </intervention>
    <intervention id="3-036-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, dames en heren, hij was de juiste man op het juiste moment. De heer Cohn-Bendit heeft gezegd: Khadafi is een crimineel en hij heeft akkoorden gesloten met Berlusconi.</p>
      <p sl="it">Ik zeg, Khadafi is een crimineel, hij heeft overeenkomsten gesloten met de Europese Commissie van Romano Prodi, met de Italiaanse regering van Massimo D’Alema, met de Labour-regering van Tony Blair en met nog honderd andere regeringen. Khadafi is een crimineel die al meer dan twintig jaar aan het hoofd staat van een land dat strategisch en cruciaal blijft voor de belangen van de halve wereld. We moeten realistisch genoeg zijn om dat te zeggen, want hoe kunnen we anders beginnen aan het Marshallplan waartoe de heer Schulz heeft opgeroepen?</p>
      <p sl="it">Het Marshallplan is uitgevoerd, de Amerikanen hebben ons geld gegeven, maar daarbij hebben ze geëist dat de Europese regeringen de communisten uit de landelijke politiek verjoegen, ze hebben ons dus voorwaarden gesteld. Welke voorwaarden willen wij stellen aan de landen ten zuiden van de Middellandse Zee, om ook met een Marshallplan te komen? Willen we de dictators van deze jaren vervangen door andere dictators om onze eigen belangen te behartigen, of willen me, met ons eigen Marshallplan, gezonde en sterke instellingen stichten, die de weerspiegeling zijn van wat er in de samenlevingen leeft en van wat men de afgelopen dagen in deze landen tot leven heeft zien komen?</p>
      <p sl="it">Dat is de vraag die we onszelf moeten stellen, en de voorstellen die we moeten doen, de voorstellen die we moeten doen aan de Raad, inclusief een vliegverbod en patrouilleren aan de Libische kust, wat door Europa gedaan moet worden en niet door Amerikaanse schepen in de Golf van Sidra. Dat moet het passende antwoord van Europa zijn op dit moment.</p>
    </intervention>
    <intervention id="3-037-000" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mijnheer de Voorzitter, mevrouw Ashton, dit debat maakt duidelijk dat iedereen in het Europees Parlement zich ervan bewust is dat met de transformatiecrisis in Noord-Afrika niet langer alleen de geloofwaardigheid maar ook de levensvatbaarheid van het buitenlands beleid van de Europese Unie op de proef wordt gesteld. Daarom is het absoluut cruciaal dat de Europese Unie de internationale gemeenschap met een enkele en herkenbare boodschap toespreekt.</p>
      <p sl="es">Ik wil mijn minuut spreektijd gebruiken om mij aan te sluiten bij degenen die op het belang van de humanitaire dimensie van deze transformatiecrisis hebben gewezen, zodat Europa zich een beeld gaat vormen van de effecten die deze crisis op het humanitaire vlak heeft, waarbij met name moet worden gedacht aan de ontheemden en aan de asielzoekers die uit het conflictgebied naar de dichtstbijzijnde grens vluchten, wat de grens met de Europese Unie is.</p>
      <p sl="es">Daarom is het dringend noodzakelijk dat het nog steeds aanhangige asielpakket wordt voltooid, dat Richtlijn 2001/55/EG wordt herzien − betreffende minimumnormen voor het verlenen van tijdelijke bescherming in geval van massale toestroom van ontheemden en maatregelen ter bevordering van een evenwicht tussen de inspanning van de lidstaten voor de opvang en het dragen van de consequentie van de opvang van deze personen −, dat prioriteit wordt gegeven aan de asielinstrumenten waarover de Europese Unie beschikt, namelijk Frontex en het Europees Ondersteuningsbureau voor asielzaken, en vooral dat daadwerkelijk invulling wordt gegeven aan de mensenrechtenclausule van het buitenlandse beleid, zodat het niet louter een breedsprakige clausule is, maar een reden voor het bestaan van dat beleid.</p>
    </intervention>
    <intervention id="3-038-000" speaker_id="97230" name="Kristiina Ojuland" is_mep="True" mode="spoken">
      <p sl="en">Mijnheer de Voorzitter, gisteren hebben veel leden van dit huis de afgevaardigden van de Nationale Overgangsraad van Libië ontmoet en hun boodschap was overduidelijk: ze hebben onmiddellijk internationale steun en hulp nodig.</p>
      <p sl="en">Daarom is, zoals vele collega’s al hebben gezegd, het eerste wat we moeten doen het aanknopen van betrekkingen met de overgangsraad teneinde hun activiteiten te legitimeren. Wij moeten hen erkennen.</p>
      <p sl="en">Ten tweede: we weten allemaal, en veel collega’s hebben het al gezegd, dat er nog steeds, elke minuut weer, mensen door Khadafi’s luchtstrijdkrachten in Libië worden gedood en daarop moeten we als Europese Unie voorbereid zijn en samen met de Verenigde Naties en de Arabische Liga snel handelen om het vliegverbod in te stellen.</p>
      <p sl="en">Mijn laatste punt betreft humanitaire aangelegenheden. Deze mensen hebben eenvoudige elementaire zaken nodig zoals voedsel, water, medische voorzieningen en ook technische hulp. Zelfs de strijdkrachten aan de kant van de oppositie moeten technische hulp krijgen zodat ze online met elkaar in contact kunnen komen.</p>
    </intervention>
    <intervention id="3-039-000" speaker_id="96793" name="Paweł Robert Kowal" is_mep="True" mode="spoken">
      <p sl="pl">Gelukkig is het niet zo dat de afgelopen jaren heel Europa en alle politici van de wereld Khadafi hebben gekust, zoals collega Eppink zei. Vijfentwintig jaar geleden wist Ronald Reagan al heel goed wat voor iemand Khadafi is. Het kostte ons vijfentwintig jaar eer wij zover waren. Die kussen waren natuurlijk niet geheel zonder reden: de reden ervoor was, in een woord: stabiliteit. Vandaag moeten we het woord "stabiliteit" vervangen door "democratie". Dit is een kans die we nu moeten grijpen. We staan aan de vooravond van een top. We verwachten dat daar iets uit komt. We kunnen niet nog eens vijfentwintig jaar voorbij laten gaan. Ons probleem is niet dat we de tijdgeest niet begrijpen. Wat hier gezegd wordt is vaak volkomen juist. Ons probleem is dat we traag handelen. Ons probleem is dat ons optreden niet effectief is. Dit is misschien wel de grootste kans en de grootste mogelijkheid ten aanzien van al onze buren, ook Loekasjenko. Waar het om gaat is dat we tijdig reageren, want anders zitten we over vijfentwintig jaar weer naar kusfoto's te kijken. Dank u.</p>
    </intervention>
    <intervention id="3-040-000" speaker_id="2341" name="Michael Gahler" is_mep="True" mode="spoken">
      <p sl="de">Mijnheer de Voorzitter, dames en heren, wij willen de mensen in Noord-Afrika helpen bij de verwezenlijking van hun legitieme doelen. Zij bepalen de in te slagen weg maar wij moeten direct humanitaire hulp verlenen als ze daarom vragen. Het is daarom goed dat ECHO, het Bureau voor humanitaire hulp van de Europese Gemeenschap, al aanwezig is in Tunesië en Egypte.</p>
      <p sl="de">De capaciteiten en vermogens van de EU en haar lidstaten worden zwaar op de proef gesteld, omdat we alles tegelijk moeten doen: eigen burgers repatriëren, vluchtelingen uit de buurlanden opvangen en op weg naar huis helpen, ons bekommeren om de bootvluchtelingen die de EU binnenkomen en verzet bieden tegen de illegale machtshonger van een dictator.</p>
      <p sl="de">Wat zijn de concrete stappen om Khadafi uit zijn macht te ontzetten?</p>
      <p sl="de">Om te beginnen moeten we eendrachtig onze ambassadeurs uit Tripolis terugroepen.</p>
      <p sl="de">Ten tweede moeten we de Nationale Overgangsraad van Libië als onze legitieme gesprekspartner erkennen en afspraken maken over de verlening van humanitaire hulp.</p>
      <p sl="de">Ten derde moeten de EU-lidstaten die zitting hebben in de Veiligheidsraad gezamenlijk een voorstel indienen voor de instelling van een vliegverbod boven Libië, waar dan op korte termijn over gestemd wordt.</p>
      <p sl="de">Ten vierde: als er in de Veiligheidsraad een veto wordt uitgesproken, moeten we de ontwikkeling van regionaal volkenrecht steunen. Dat betekent dat wanneer de Afrikaanse Unie, de Arabische Liga en de EU overeenstemming hebben bereikt, we gezamenlijk een weg in de regio moeten uitstippelen om met passende middelen het vliegverbod te implementeren.</p>
      <p sl="de">Op middellange termijn zullen we inderdaad moeten bespreken hoe we, bijvoorbeeld door instelling van een vrijhandelszone, de landen mogelijkheden kunnen bieden tot ontwikkeling zodat de bevolking in haar eigen land een toekomst op kan bouwen.</p>
    </intervention>
    <intervention id="3-041-000" speaker_id="96952" name="Sylvie Guillaume" is_mep="True" mode="spoken">
      <p sl="fr">Mevrouw de Voorzitter, ik wil mijn steun betuigen aan de stap die ons Parlement heeft gezet, namelijk de resolutie over de situatie in Libië. Deze is in feite de inspiratiebron voor de reactie van de Europese instellingen. De resolutie verwoordt even helder als vastberaden hoe wij kunnen helpen de problemen te boven te komen op een moment dat de situatie in Libië met de dag erger wordt.</p>
      <p sl="fr">Ik wil twee uitdagingen in het bijzonder noemen: in de eerste plaats is het op korte termijn inderdaad onze prioriteit om de burgers te beschermen, of het nu gaat om ontheemden die de gevechten ontvluchten of om Libiërs die onder vuur liggen van de aanvallen van Khadafi op zijn eigen volk. We moeten alle middelen investeren in humanitaire noodhulp en met name de buurlanden te hulp schieten die de belangrijkste rol spelen bij de opvang van de bevolking: Tunesië, Egypte en Niger.</p>
      <p sl="fr">En daarna moeten wij onze verantwoordelijkheid nemen op de middellange en lange termijn. Hier gaat het om het aangrijpen van de historische gelegenheid die ons wordt geboden om, in het directe verlengde van deze opstanden, ondersteuning te bieden aan het proces van democratische overgang en vervolgens verder te kijken met het oog op de herformulering van het gemeenschappelijk Europees asiel- en immigratiebeleid op basis van een evenwichtig partnerschap dat die naam echt verdient en dat definitief een eind maakt aan het gebruiken, zo niet misbruiken van landen rond de Middellandse Zee als politieagenten van Europa.</p>
    </intervention>
    <intervention id="3-042-000" speaker_id="1405" name="Edward Mc Millan-Scott" is_mep="True" mode="spoken">
      <p sl="en">Mijnheer de Voorzitter, al zolang als ik ben aangesteld als vicevoorzitter voor democratie en mensenrechten heb ik getracht de spreekbuis te zijn voor hen die dat zelf niet kunnen. We hebben vandaag in het Parlement gasten van de Nationale Overgangsraad van Libië, die gisteravond een ontmoeting hadden met de vicevoorzitter/hoge vertegenwoordiger, maar die niet kunnen deelnemen aan het debat. Naar mijn mening, en ik denk naar de mening van velen in dit Parlement, moet de Europese Unie de Nationale Overgangsraad van Libië vóór het weekend erkennen, wat er verder ook nog moet gebeuren, en ik heb enkele van de ideeën die mevrouw Ashton naar voren wil brengen, gezien.</p>
      <p sl="en">De uitschakeling van Khadafi is van vitaal belang, en niet alleen voor Libië: deze is ook van belang voor de miljoenen Arabieren die elders in de Arabische wereld strijden voor vrijheid. Als we de overgangsraad officieel erkennen, kan humanitaire en andere hulp, evenals de strategische benodigdheden van het ogenblik, naar die overgangsraad gaan. De EU moet ondubbelzinnig zijn in haar steun aan de democratie, overal waar die opbloeit.</p>
    </intervention>
    <intervention id="3-043-000" speaker_id="4345" name="Tokia Saïfi" is_mep="True" mode="spoken">
      <p sl="fr">Mijnheer de Voorzitter, mevrouw Ashton, in deze dramatische uren waarin de toekomst van Libië op het spel staat, is humanitaire hulp belangrijk maar niet genoeg. De Europese Unie moet een helder standpunt bepalen over een militaire optie in de lucht om een eind te maken aan de ongebreidelde repressie die neerdaalt op de bevolking. Wij begrijpen de terughoudendheid en de risico’s, maar deze kwestie gaat verder dan Libië. Zij raakt aan de politieke toekomst van de gehele regio en de politieke toekomst van Europa.</p>
      <p sl="fr">De Europese Unie moet ook zo snel mogelijk overgaan tot de erkenning van de Nationale raad als legitieme autoriteit van Libië. Wij hebben de kans om een krachtige boodschap over te brengen aan alle volkeren die strijden voor hun vrijheid: "Europa staat aan uw kant, omdat uw strijd ook onze strijd is".</p>
      <p sl="fr">Ook moeten we het nabuurschapsbeleid bijsturen in de richting van ondersteuning van de overgang naar de democratie, ondersteuning van de economie en het aanhalen van de banden met de andere landen en organisaties in de regio.</p>
      <p sl="fr">Tot slot moeten we deze landen zo spoedig mogelijk te hulp schieten bij het beheren van hun migratiestromen. De beelden van de exodus zijn het bewijs dat dit niet alleen een kwestie van Noord-Zuid is, maar ook van Zuid-Zuid.</p>
      <p sl="fr">Beste collega’s, mevrouw Ashton, het is tijd om keuzes te maken. Ofwel Europa brengt een heldere boodschap over van steun en inzet van middelen om deze mensen te helpen, ofwel het bouwt een muur om zich heen en neemt de gedaante aan van een illusoir en egoïstisch fort.</p>
    </intervention>
    <intervention id="3-044-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Mijnheer de Voorzitter, dames en heren, de aard van dit debat staat mij toe om u, mevrouw Ashton, eraan te herinneren dat de Parlementaire Vergadering van de Unie voor het Middellandse Zeegebied haar werkzaamheden vorige week in Rome heeft beëindigd, en enkele te volgen paden heeft aangeduid waarvan het nuttig zou zijn dat de Europese Commissie daarop terug komt, vooral daar waar wordt gesuggereerd hoe de huidige democratische overgangsprocessen moeten worden gesteund.</p>
      <p sl="it">Daarom verzoek ik u en de Commissie om de ontwikkelingen in Tunesië aandachtig te volgen. Dit land kan een stuwende kracht zijn voor de democratie en een referentiepunt voor de hele regio.</p>
      <p sl="it">Voor wat betreft Libië moeten we ons ten volle beseffen dat het feit dat een deel van de internationale gemeenschap heeft aangekondigd alle banden met het Khadafi-regime te verbreken, gevolgen zal hebben, vooral als we bedenken dat dit regime meer weerstand biedt dan dat van Ben Alì en Mubarak.</p>
      <p sl="it">Dat houdt in dat we nu, en timing is doorslaggevend in de politiek, geloofwaardig, serieus en consequent op moeten treden op vier punten: een passend Europees financieel plan. Ik snap de associaties die het oproept, maar wij hebben een Ashtonplan nodig, en geen Marshallplan; een immigratie- en asielbeleid op Europees niveau; een afschrikkingsbeleid dat ook een vliegverbod omvat; en de volle steun aan wie zich tegen het Khadafi-regime keert.</p>
      <p sl="it">Het is nu aan u, mevrouw Ashton, aan uw buitenlands beleid, om tijdens het overleg met de Raad de komende dagen deze punten te verzilveren, ook om te voorkomen dat datzelfde Europees buitenlands beleid nogmaals wordt verrast door de gebeurtenissen die het Middellandse Zeegebied veranderen.</p>
    </intervention>
    <intervention id="3-045-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Mijnheer de Voorzitter, een aantal dagen geleden heeft het Khadafi-regime een brief gestuurd naar de VN-Veiligheidsraad waarin het zijn verbazing uit over de op 26 februari aangenomen sancties. Men beweerde namelijk dat er slechts – in de woorden van Khadafi – ‘middelmatig’ geweld was gebruikt tegen een aantal ‘subversieve activiteiten’. Dit is duidelijk een dictator die weet dat hij het spel verloren heeft en niet langer de ernst van zijn acties kan erkennen. Hier wordt op ongelooflijk cynische wijze het grove geweld in Libië van de afgelopen drie weken gebagatelliseerd.</p>
      <p sl="ro">Aan de andere kant laat de reactie van het Khadafi-regime zien dat hij niet geheel ongevoelig is voor de tot nu toe opgelegde sancties. Daarom ben ik van mening dat we de zwaarst mogelijke sancties moeten toepassen, uiteraard onder mandaat van de VN. Ik ben echter van mening dat we verder moeten gaan dan handhaving van een vliegverbod, en steun moeten geven aan degenen die Khadafi moeten verslaan. Daarbij moeten we ons ook solidair tonen met de zuidelijke lidstaten die een golf van vluchtelingen zullen krijgen. Het is zonneklaar dat dat gaat gebeuren.</p>
    </intervention>
    <intervention id="3-046-000" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, de gebeurtenissen die in de Arabische wereld en in alle landen van de Arabische wereld plaatsvinden, zijn een mooie droom die uitkomt. Om echter te voorkomen dat deze droom een nachtmerrie wordt, moeten we onze plicht vervullen en ervoor zorgen dat deze volkeren zich niet alleen van hun dictators bevrijden, maar ook de dictatuur uitroeien. Daarvoor moeten zij een overgangsfase doorlopen, wat om grote steun van onze kant vraagt.</p>
      <p sl="mt">Het is waar dat wij allemaal betrekkingen met deze landen en hun regime zijn aangegaan. Maar toen we eenmaal getuige waren geweest van het schokkende geweld dat er plaatsvindt, hebben we ons luid en met één stem uitgesproken tegen het geweld en tegen het regime dat het toebrengt. De volgende stap is om korte metten te maken met dit geweld, niet alleen met woorden, maar ook met onze daden. Elke dag die voorbijgaat en die geweld met zich meebrengt is weer een dag waarin we hebben toegestaan dat er moorden hebben plaatsgevonden en bloed is vergoten.</p>
      <p sl="mt">We moeten de humanitaire aanwezigheid van de Europese Unie versterken. Dat wordt op dit moment al gedaan en Cathy Ashton doet goed werk, maar wij moeten meer humanitaire hulp verstrekken, zowel aan het Libische volk, als aan degenen die nu voor het regime naar Tunesië en Egypte vluchten. Als deze toestroom zich bovendien een weg naar Europa baant, dan moeten wij daar op voorbereid zijn. Het is prima om te zeggen dat we onze deuren voor Libische vluchtelingen moeten openen, maar het staat te bezien of wij die verantwoordelijkheid allemaal willen dragen wanneer het zover is.</p>
    </intervention>
    <intervention id="3-047-000" speaker_id="96766" name="Ernst Strasser" is_mep="True" mode="spoken">
      <p sl="de">Mijnheer de Voorzitter, mevrouw Ashton, u stuit in deze zaal regelmatig op kritiek maar nu wil ik deze discussie te baat nemen om te zeggen dat de Europese Unie, en met name u als persoon en uw medewerkers, snel, kordaat en doelmatig hebben opgetreden in deze crisis. Dit optreden brengt Europa dichter bij de rol die wij gezamenlijk als medevormgever van een mondiale wereld voor ogen hebben.</p>
      <p sl="de">Het is niet alleen waar, maar ook belangrijk om te zien dat de situatie per land verschilt en met name in Libië heel specifiek is. De Europese Unie heeft op tijd politiek stelling genomen tegen de volkerenmoord en zich achter de burgerbevolking geschaard. Het is goed dat samen met de NAVO, de VN en andere partijen de druk op het regime van Khadafi is opgevoerd. Vanzelfsprekend mag ook militair optreden niet worden uitgesloten, mits het plaatsvindt in het kader van afspraken op het gebied van het internationaal recht. Voorts moet humanitaire hulp worden verleend. Dat betekent dat mensen die het oorlogsgebied zijn ontvlucht levensmiddelen, geneesmiddelen en een onderkomen moeten krijgen.</p>
      <p sl="de">Ook moeten we nadenken over wat er gebeurt als Khadafi eenmaal weg is. In dit verband wijs ik op de Euromediterrane Parlementaire Vergadering in Rome, die een aantal belangrijke positieve voorstellen heeft gedaan die betrekking hebben op, ten eerste, persoonlijke zekerheid voor de burgers, ten tweede, politieke zekerheid – wat ook met zich meebrengt dat er nauw met de overgangsregering wordt samengewerkt – en, ten derde, economische zekerheid.</p>
      <p sl="de">We moeten al het mogelijke doen om een situatie te scheppen waarin de landen de economische draad weer kunnen oppakken en de mensen werk vinden.</p>
    </intervention>
    <intervention id="3-048-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Mijnheer de Voorzitter, mevrouw Ashton, ik denk dat we deze gebeurtenissen in Noord-Afrika vooral moeten beschouwen als onderdeel van een historisch proces. Nog niet zo lang geleden waren wij allen getuigen van de moordpartijen op de Balkan – en helaas hebben we er in zeker mate ook zelf aan meegedaan – een situatie waarin mensen in Europa elkaar om het leven brachten. Vandaag moeten we alles in het werk stellen om herhaling van een dergelijk scenario te vermijden. Daarom hoop ik dat de we op de komende EU-top blijk geven van de vastberadenheid om snel te reageren. Maatregelen als een vliegverbod of het de facto verbreken van de diplomatieke betrekkingen met het regime-Khadafi en met Khadafi zelf als zijnde een misdadiger, lijken me noodzakelijk.</p>
      <p sl="pl">Ik denk dat we ook moeten kijken naar wat er in 1989 in Polen en andere landen is gebeurd. Dit is een kans, want vandaag willen de jonge mensen die demonstreren in de straten van Libië en andere landen van Afrika echt democratie. Wij moeten hen daarbij helpen.</p>
    </intervention>
    <intervention id="3-049-000" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik was blij met uw inleidende toespraak, mevrouw Ashton, met name waar u zei dat onze acties hun wortels moeten hebben in de kernwaarden van de EU, want spontane protesten in Noord-Afrika hebben al laten zien dat ondemocratische heersers geen werkelijke stabiliteit kunnen bieden. We moeten beseffen dat de pogingen om wrede dictators als Khadafi te beteugelen, mislukt zijn, en dat is gênant genoeg. De mensen in Libië vechten voor waarden die wij met hen delen en we moeten duidelijk hun kant kiezen.</p>
      <p sl="en">Dezelfde op gedeelde waarden gebaseerde benadering moet ons toekomstige beleid jegens staten als Iran, Belarus, Cuba, China en Rusland bepalen.</p>
      <p sl="en">Wat we in twee dagen tijd moeten doen is een vliegverbod steunen, de Nationale Overgangsraad onmiddellijk erkennen en de sociale en economische oorzaken van deze revoluties aanpakken.</p>
      <p sl="en">Ik geloof niet dat we het zonder een soort langetermijn-Marshallplan kunnen stellen.</p>
    </intervention>
    <intervention id="3-050-000" speaker_id="96861" name="Nadezhda Neynsky" is_mep="True" mode="spoken">
      <p sl="bg">Mijnheer de Voorzitter, mevrouw Ashton, in 1999 had Khaddafi, om onrust in de hem vijandig gezinde stad Benghazi te voorkomen, zondebokken nodig die hij de verantwoordelijkheid in de voeten kon schuiven voor het feit dat een aantal kinderen besmet was geraakt met het aidsvirus, terwijl dit het gevolg was van de slechte gezondheidszorg in Libië. Voor dat doel vond hij zes Bulgaarse artsen en een Palestijnse dokter, die lange, verschrikkelijke jaren in Libische gevangenissen hebben doorgebracht.</p>
      <p sl="bg">Khaddafi’s manipulatie van deze situatie is echter mislukt in zijn eigen land, wat blijkt uit het feit dat Benghazi de plaats was waar de revolutie begon. De verpleegsters, die het slachtoffer van de dictatuur van Khaddafi waren, werden een duidelijk symbool van Europese solidariteit. Deze Europese solidariteit wordt nu door de Libische burgers en de Libische jongeren verwacht. Deze solidariteit wordt verwacht door mensen die niet gevangen zijn in het beeld dat er in de Arabische wereld maar één keuze is, die tussen dictators of islamisme, en die elke dag bewijzen, ook met hun bloed, dat er ook plaats voor democratie is in deze wereld.</p>
      <p sl="bg">Dat is de reden waarom wij Europeanen, nu we over de toekomst van Libië debatteren, onpartijdig in onze oordelen, vastbesloten in onze acties, en, het belangrijkst van allemaal, verenigd in onze besluiten moeten zijn. We moeten onze steun geven aan principes, vrijheid en democratie in deze wereld.</p>
    </intervention>
    <intervention id="3-051-000" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Mijnheer de Voorzitter, er zijn duizenden vluchtelingen en duizenden ontheemden. De oplossing voor deze noodsituatie is evacuatie. Daarvoor zijn vervoermiddelen nodig. Zoals de heer Guterres terecht opmerkt, willen deze mensen niet naar de Europese Unie, maar naar huis.</p>
      <p sl="es">Er zijn twee miljoen immigranten, waaronder een miljoen Egyptenaren en tachtigduizend Bengalezen. We moeten onze aandacht richten op de allerzwaksten: de Eritreeërs, de Somaliërs, de Afrikanen van beneden de Sahara die ten onrechte voor huurlingen worden aangezien, en de Palestijnen. Het Bureau van de Hoge Commissaris van de Verenigde Naties voor de vluchtelingen (UNHCR) zegt dat het binnen drie maanden 160 miljoen dollar nodig heeft voor water, medicijnen, voedsel en transport.</p>
      <p sl="es">Vrijdag verwachten wij een duidelijk antwoord van de Unie. Khadafi mag niet ontkomen aan berechting voor het Internationaal Strafhof: de massale aanslagen tegen de bevolking vormen misdrijven tegen de menselijkheid. De openbare aanklager Luis Moreno-Ocampo is al bezig met het nemen van maatregelen.</p>
      <p sl="es">Mijnheer de Voorzitter, het Europees Parlement moet in het conflictgebied aanwezig zijn. Want wij zijn ook een democratisch instrument voor het uitoefenen van druk en het verschaffen van informatie aan de vrije wereld. Daarvoor hebben wij een mandaat van het Parlement nodig, zodat een parlementaire delegatie de vluchtelingenkampen van het UNHCR, het Internationale Rode Kruis en de Rode Halve Maan kan bezoeken.</p>
    </intervention>
    <intervention id="3-052-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, dames en heren, de steeds sterker wordende en wijdverspreidere opstanden die nu aan de gang zijn in het Middellandse Zeegebied geven zonder twijfel uitdrukking aan een sterke wens naar democratie, vooral van de jongeren, die door Facebook en Twitter naar een andere dimensie worden gestuwd die beter past bij hun aspiraties.</p>
      <p sl="it">De gebieden die aan de Middellandse Zee liggen, zijn andere werelden die, vandaag meer dan ooit, lijden onder de bloederige en gewelddadige onderdrukkingen van dictators waar, dat moet gezegd worden, zo’n beetje alle wereldmachten ooit wel eens banden mee hebben onderhouden.</p>
      <p sl="it">Ik wil op enkele belangrijke punten wijzen: de humanitaire noodsituatie, bescherming van de waardigheid van vluchtelingen en tegelijkertijd het besef dat deze noodsituatie in korte tijd zou kunnen uitmonden in een crisissituatie op volksgezondheidsgebied. De buitensporige concentratie van ontheemden zonder voldoende gezondheidszorg. Het geweld waar een einde aan moet komen, het voorgestelde vliegverbod, een nieuwe en andere solidariteit, Voorzitter, mevrouw Ashton, voor een beleid voor het Middellandse Zeegebied dat echte bescherming biedt aan de belangrijke groep mensen die in dat gebied blijven volhouden. Herziening van Frontex en, waarom niet, ik wil de Raad, die er vandaag niet is. eraan herinneren dat er twee richtlijnen zijn voor de bescherming van seizoenarbeiders en voor de overplaatsing van werknemers tussen bedrijven van burgers uit derde landen, die ook op het gebied van arbeid een antwoord zouden kunnen vormen op deze uitzonderlijke behoefte waar wij op doeltreffender wijze mee om moeten gaan.</p>
    </intervention>
    <intervention id="3-053-000" speaker_id="photo_generic" name="De Voorzitter" is_mep="True" mode="spoken">
      <p sl="nl">We beginnen nu met de "catch-the-eye"-procedure. Ik zal meteen maar zeggen dat ik negentien verzoeken heb om het woord te mogen voeren en dat ik niet aan al die verzoeken kan voldoen; ik kan aan vijf of zes leden het woord geven. Ik wil de andere leden niet beledigen, maar het debat duurde nogal lang en barones Ashton hield een zeer lange inleidende toespraak. Het volgende debat mag daar echter niet onder lijden. Excuses hiervoor. Ik geef het woord aan de afgevaardigden die zich het eerst hebben ingeschreven. Het spreekt vanzelf dat ik zal zorgen voor een eerlijke spreiding over alle fracties.</p>
    </intervention>
    <intervention id="3-054-000" speaker_id="96747" name="Arnaud Danjean" is_mep="True" mode="spoken">
      <p sl="fr">Mijnheer de Voorzitter, mevrouw de hoge vertegenwoordiger, u hebt benadrukt dat we zo snel mogelijk in actie moeten komen om iets te doen aan de crisis in Libië, dat is voor ons allen duidelijk. U hebt terecht gewezen op wat de Europese Unie heeft gedaan, en vooral goed heeft gedaan op humanitair gebied en op het vlak van de evacuatie van Europese burgers.</p>
      <p sl="fr">Ik denk overigens dat de Europese Unie er ook goed aan gedaan zou hebben om dit optreden zichtbaarder te maken, omdat altijd te veel de indruk bestaat dat deze operaties alleen maar door de lidstaten worden uitgevoerd, terwijl u erop hebt gewezen dat de Europese mechanismen hebben gefunctioneerd.</p>
      <p sl="fr">Over naar het politiek-militaire vlak: wijzen op de noodzaak van een vliegverbod is zeker nodig, politiek én militair gezien moet die zone er komen. Maar dit is niet genoeg, omdat we niet mogen vergeten dat de no-flyzones in Bosnië en Kosovo niet hebben voorkomen dat er aan de grond allerlei wreedheden plaatsvonden, terwijl wat het overvliegen betreft toch zeer strikt de hand werd gehouden aan die zones.</p>
      <p sl="fr">In afwachting van de besluiten van de VN-Veiligheidsraad beschikken wij over de Europese instrumenten van het gemeenschappelijk veiligheids- en defensiebeleid, wij kunnen die gebruiken voor surveillances op zee, controle op de naleving van het embargo en aanvoer van humanitaire-hulpgoederen. Europa moet zich op dat punt laten horen, u hebt er de instrumenten voor.</p>
    </intervention>
    <intervention id="3-055-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, ik ben het eens met iedereen in dit debat die de Europese Unie vraagt maatregelen te treffen, op te treden en haar verantwoordelijkheid tot bescherming op te nemen. Ik ben ook blij dat hoge vertegenwoordiger Ashton een missie naar Libië stuurt die minder impact heeft dan een missie uit een van onze lidstaten bij voorbeeld.</p>
      <p sl="en">Maar tegen al degenen die in dit debat gespierde taal laten horen, was uw taal ook zo gespierd tijdens de 42-jarige, wrede militaire dictatuur? Hebt u geprotesteerd toen meer dan tien jaar geleden 1 200 gevangenen in koelen bloede werden vermoord? Hebt u geprotesteerd tegen Khadafi’s al lang bekende lijst van martelingen, gedwongen verdwijningen en buitengerechtelijke executies?</p>
      <p sl="en">Hebt u geklaagd toen de Europese Commissie onderhandelingen startte voor een kaderovereenkomst met Libië die dit jaar tot een goede afloop hadden moeten leiden? Harde sancties tegen opstappende dictators in crisistijd vallen goed in de Europese publieke opinie, maar strenge normen vóór het tot een crisis komt, vallen nog beter bij de mensen van wie wij zeggen dat wij ze willen helpen.</p>
    </intervention>
    <intervention id="3-056-000" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, dames en heren, mevrouw Ashton, zoals iemand al heeft opgemerkt heeft u in deze zaak veel moed getoond, door de koe bij de horens te vatten, maar naar mijn mening moeten er nog een aantal belangrijke stappen worden genomen.</p>
      <p sl="it">Intussen heeft u gesproken over het vervolgen van de schuldigen. Laten we hem bij naam en toenaam noemen, we moeten Khadafi vervolgen. U heeft ook gesproken over geweld. Naar mijn mening kunnen we echter spreken van een genocide die zich in die gebieden afspeelt, de zoveelste.</p>
      <p sl="it">We mogen niet langer als struisvogels onze kop in het zand blijven steken, en ik denk dat we allereerst de Nationale Libische Raad moeten erkennen, een overgangsraad. We hebben een gesprekspartner nodig, we kunnen niet slechts blijven praten over tot een minimum beperkte humanitaire hulp.</p>
      <p sl="it">We moeten zonder meer een vliegverbod eisen. We kunnen de veto’s van Rusland en China, dictaturen, niet langer accepteren. China censureert het internet, en Rusland laat journalisten, zoals Anna Politkovskaya, ombrengen. Om te beginnen moeten we een duidelijke koers uitzetten en de Nationale Libische Raad erkennen.</p>
    </intervention>
    <intervention id="3-057-000" speaker_id="96662" name="Franziska Katharina Brantner" is_mep="True" mode="spoken">
      <p sl="de">Mijnheer de Voorzitter, ik wil nog enige woorden wijden aan het beleid voor de zuidelijke nabuurschapslanden</p>
      <p sl="en">en ingaan op de voorstellen die gisteren door de Commissie en mevrouw Ashton zijn gedaan. Ik denk dat wat we missen, een duidelijk besef is van wat nog steeds gaande is, bijvoorbeeld in verband met onze betrekkingen met Saoedi-Arabië en de onderhandelingen met Syrië. Hoe denkt u deze te veranderen? Hoe worden zij veranderd? Handhaaft u de status-quo van de onderhandelingen met Syrië, en wat gaat u doen met Saoedi-Arabië? Hoe gaan we om met deze landen?</p>
      <p sl="en">Wat er volgens mij ontbreekt in uw voorstel – dat ik over het algemeen goed vind – is een procedure voor de wijze waarop we criteria gaan vaststellen voor het verbeteren van de betrekkingen. Hoe gaat u het ‘we zullen meer betalen’ vormgeven: op basis van welke criteria, en geverifieerd door wie? Ik denk dat we een procedure nodig hebben zoals een uitbreidingsproces, met een commissie die criteria vaststelt en een commissie die deze verifieert.</p>
    </intervention>
    <intervention id="3-059-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, we zijn solidair met de Arabische volkeren die voor hun vrijheid vechten, voor de democratie en voor de sociale vooruitgang in Tunesië, Egypte en Libië, rekening houdend met de specifieke omstandigheden van elk land. We mogen echter niet de steun vergeten die de regeringen en leiders van de Europese Unie aan de dictators hebben gegeven door hun de wapens te verkopen die nu worden gebruikt om hun volk te doden.</p>
      <p sl="pt">Evenzo kunnen we in de strijd van de bevolking van deze landen geen enkele buitenlandse militaire interventie of bemoeienis accepteren. We weten hoe buitenlandse bemoeienis begint, maar we weten nooit hoe het zal eindigen, zoals onder meer in Irak, Afghanistan en vele andere regio's gebleken is. De politieke en sociale keuzes in de nabije toekomst van de inwoners van deze landen moeten worden gerespecteerd, en zij moeten alle humanitaire hulp krijgen waarom zij vragen, zonder voorwaarden vooraf of wat voor bemoeienis dan ook.</p>
    </intervention>
    <intervention id="3-060-000" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, we moeten zeker toegeven dat we in het Westen ernstig de fout in zijn gegaan. In Italië hebben we de fout gemaakt om Khadafi te beschouwen als “our son of a bitch”, zoals president Roosevelt zou hebben gezegd, maar uiteindelijk bleek hij gewoon een van de vele “ …” die over hun volk regeren, en tegenwoordig zelfs op hun eigen volk schieten, of laten schieten.</p>
      <p sl="it">Hoe kan het dat er niet één iemand is hier in het Europees Parlement die de verantwoordelijkheid legt bij de Afrikaanse staatshoofden en regeringen? Zij beschouwden Khadafi tot gisterochtend als een broer, zij hebben hem vertroeteld, hem naar de VN gestuurd als vertegenwoordigend leider voor de bescherming van de mensenrechten, wat zelfs heeft geleid tot zijn zelfverheerlijking als koning der koningen in Afrika. Of heb ik nu de verkeerde voor me?</p>
      <p sl="it">Nu gaat Europa opnieuw in de fout, door te doen alsof het een duidelijk gevaar niet ziet, namelijk dat van een massale uittocht van Somaliërs, Eritreërs, en anderen die Libië ontvluchten. We moeten met veel energie te werk gaan, en niet door wapens te sturen, maar door deze volkeren te helpen met een Marshallplan, waarbij ook het systeem van kleine en middelgrote ondernemingen betrokken is.</p>
    </intervention>
    <intervention id="3-061-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Alvorens ik het woord verleen aan barones Ashton voor haar reactie wil ik u laten weten dat twee afgezanten van de Nationale Overgangsraad van Libië, Mahmoud Jebril Ibrahim El-Welfali en Ali Aziz Al-Eisawi, op de officiële tribune hebben plaatsgenomen. Wij heten hen welkom.</p>
      <p sl="nl">Uw uitbundige applaus spreekt boekdelen over de ondersteuning en solidariteit van het Parlement en geeft blijk van de sterke steun in het debat voor vrijheid en democratie in Libië. Dank u wel en veel succes. Wij staan pal achter u.</p>
    </intervention>
    <intervention id="3-062-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid. − Mijnheer de Voorzitter, geachte afgevaardigden, dank u wel voor wat een belangrijk en, denk ik, zeer betekenisvol debat is geweest in dit Parlement.</p>
      <p sl="en">Het gemeenschappelijke thema is natuurlijk de wens om in Libië een verandering te zien, die de wensen van de bevolking in het centrum van de aandacht van de Europese Unie en de internationale gemeenschap plaatst.</p>
      <p sl="en">Ik denk dat de heer Schulz dit als eerste zei, maar het is heel vaak herhaald: we moeten helder blijven denken bij wat we doen, en we moeten heel vastbesloten zijn met betrekking tot wat we moeten doen. We moeten er op de eerste plaats voor zorgen dat de humanitaire hulp en steun het land binnenkomt en op de juiste plaatsen terechtkomt. We hebben door het hele land, van Benghazi tot Tripoli, contact met Artsen zonder Grenzen en het Internationaal Comité van het Rode Kruis (ICRK). Maar ik weet uit mijn gesprekken dat er gebieden zijn waar het uiterst moeilijk is om hulp en medicijnen het land in te krijgen, vanwege de gevechten die er plaatsvinden en doordat mensen er niet doorheen komen.</p>
      <p sl="en">Dit is iets waar mevrouw Georgieva, als commissaris voor Internationale samenwerking, humanitaire hulp en crisisbestrijding, aan werkt, en mevrouw Amos coördineert de inspanningen van de kant van de VN. Het goede nieuws is dat we op sommige plaatsen berichten krijgen dat ze het goed weten te redden en dat de steun arriveert, maar er is natuurlijk nog veel te doen.</p>
      <p sl="en">Ik heb ook geluisterd naar wat de geachte afgevaardigden hebben gezegd over de problemen van vluchtelingen. We hebben er met de lidstaten hard aan gewerkt om mensen te helpen naar huis terug te keren. Veel vluchtelingen die bij de Tunesische grens zijn aangekomen, komen uit Egypte, en sommige lidstaten werken nauw samen met de Tunesiërs om vervoer over zee of door de lucht te verzorgen om deze mensen terug naar huis te brengen, en ook om degenen in de gaten te houden die teruggaan naar Afrika.</p>
      <p sl="en">Er is echter nog veel meer te doen. Ik denk dat als we het land stabieler kunnen maken, mensen thuis kunnen blijven – wat de plaats is waar ze willen zijn. Een van de uitdagingen voor de EU – en ik ben hier heel open over – is dat we, door te zorgen voor stabiliteit in onze zuidelijke nabuurschap, mensen in staat stellen om te blijven waar ze willen zijn, met economische welvaart en democratie, in plaats van dat ze het gevoel hebben dat ze moeten vluchten vanwege geweld, een gebrek aan kansen of andere problemen.</p>
      <p sl="en">Dan is er nog de vraag van een vliegverbod en de rol van militaire opties. Ik heb het gehad over het werk aan wat we hebben aangeduid als verstandige planning, dat momenteel plaatsvindt met het Politiek en Veiligheidscomité (PVC) en dat afgelopen nacht is doorgegaan. Aan deze gesprekken wordt gerefereerd in onze besprekingen met de Verenigde Naties, waarvan ik ook heb aangegeven dat ze plaatsvinden, en met de NAVO, waar ik morgen een vergadering van zal bijwonen. Natuurlijk vinden deze besprekingen plaats in samenwerking met onze partners. De Arabische Liga zal zaterdag praten over een vliegverbod.</p>
      <p sl="en">Maar wat ik ook heel stevig in gedachten houdt, is iets dat de secretaris-generaal van de Arabische Liga zei toen mijn delegatie hem gisteren bezocht: we moeten vaststellen wat we nodig hebben, want een vliegverbod betekent per definitie verschillende dingen voor verschillende mensen. Ik denk dat dit Parlement heel graag zou zien dat we waarborgen dat wat er wordt gedaan, goed kan worden gedaan. We moeten er zeker van zijn dat welke opties ook worden gekozen, ze worden gekozen in het volle besef van waar we mee bezig zijn, en met de steun van de mensen die er de gevolgen van zullen ondervinden. In dat verband refereer ik opnieuw aan de noodzaak van onze doorlopende discussies en dialogen met de Afrikaanse Unie en de Arabische Liga.</p>
      <p sl="en">We zouden een groot debat kunnen houden – en misschien zouden we dat moeten doen – over een onderwerp waarover ik geschreven heb in de pers, namelijk isolationisme versus betrokkenheid. Het is een echte uitdaging, en wat ik wil zeggen tegen de man die de foto´s omhooghield, is natuurlijk dat je, als je de voorzitter van de Europese Raad bent en als voorzitter naar de Afrikaanse Top gaat die in Libië wordt gehouden, zult merken dat er een foto wordt gemaakt van de voorzitter met Khaddafi. Natuurlijk. Er zijn foto´s van veel mensen. In dezelfde groep werd een foto getoond van de geachte leider van onze ALDE-Fractie. Er zijn foto´s van elke gelegenheid waar degenen onder ons die een verantwoordelijke functie hebben gekregen, moeten omgaan met mensen met wie we dat waarschijnlijk liever niet zouden doen.</p>
      <p sl="en">Ik denk dus dat het niet eerlijk is om een foto te tonen van Herman Van Rompuy terwijl hij zich in het gastland namens ons allemaal kwijt van zijn verantwoordelijkheden als voorzitter van de Europese Raad, met de persoon die de gastheer van het evenement was. Of we liever hadden gezien dat de Afrikaanse Unie haar top elders had gehouden, is een andere vraag, net als de vraag of we hen hierop gewezen hebben tijdens verschillende gelegenheden. Maar uiteindelijk gaan we doorgaans naar de locaties die de Afrikaanse Unie voorstelt als plek om de Afrikaanse Unie te ontmoeten. We vinden dat misschien niet leuk, en het is een echt debat. Ik denk dat we ons daar op een zeker moment mee moeten bezighouden, want mijn algemene uitgangspunt is dat betrokkenheid beter is dan isolatie. Isolatie is in bepaalde situaties effectief, maar betrokkenheid is beter.</p>
      <p sl="en">Dit gezegd zijnde, hebben we, zoals ik ook duidelijk heb gemaakt, Khadafi misschien wel uit zijn isolement gehaald, maar het is nu tijd om hem opnieuw volledig te negeren. Verder moeten we weten waarmee we ons inlaten, hoe we dat doen, en we moeten bereid zijn om onze aanpak te herzien en op te staan en te zeggen: we hebben zo gehandeld om meerdere redenen waarvan wij menen dat ze juist zijn, welk land het ook betreft; dat we menen dat betrokkenheid in deze situatie beter is, maar dat er omstandigheden zijn waarin dat niet passend is, en omstandigheden waarin het, zelfs als dat is wat we in het verleden wel hebben gedaan, op dat moment niet passend is.</p>
      <p sl="en">Maar laten we eerlijk zijn, laten we geen problemen creëren rond foto´s of andere dingen, waar mensen dit of dat hebben gedaan. Mensen doen grotendeels heel hard hun best onder omstandigheden die heel moeilijk zijn, en ik vind dat we trots moeten zijn op de voorzitter van de Raad, die probeert de vertegenwoordiger van de lidstaten te zijn.</p>
      <p sl="en">Ik wil ook even iets zeggen over etiketten. We horen veel over een Marshallplan: iemand heeft het zelfs een Ashtonplan genoemd. Nee, laten we een Libisch plan of een Egyptisch plan of een Tunesisch plan hebben, dat is van de bevolking van de landen waarmee we ons bezighouden en die we onze steun bieden.</p>
      <p sl="en">Ik wil geen eigen plan maken en dat met u uitwerken, en het vervolgens overhandigen onder het motto ‘zie hier ons plan voor uw land’. Nee, laten we dat niet doen. Laten we onze steun bieden om te waarborgen dat hun plan alles kan zijn dat wij zouden willen om de democratie te steunen.</p>
      <p sl="en">Er zijn mensen in dit Parlement die jaren ervaring hebben, die revolutie en verandering hebben meegemaakt en die heel veel te bieden hebben. Ik hoop van harte – en ik heb dit in deze landen gezegd – dat zij (als zij denken dat het waardevol is) een beroep zullen doen op de mensen die het zelf hebben meegemaakt en die niet alleen weten wat werkte, maar ook kunnen vertellen wat niet werkte. Misschien zijn de dingen die moeten worden vermeden, wel net zo belangrijk als de dingen die moeten worden gedaan.</p>
      <p sl="en">Ik ben het ermee eens dat we moeten evalueren wat de EU doet, welke instrumenten we tot onze beschikking hebben, of we voldoende hebben, of we opnieuw moeten nadenken over wat we kunnen doen. Want u hebt gelijk, ik opereer binnen een mandaat dat ik krijg, en ik kan alleen binnen dat mandaat werken. Dat maakt het mij mogelijk om bepaalde dingen te doen, maar het vraagt vooral van me dat ik de instellingen en de 27 landen bijeenbreng in een gecoördineerde en gezamenlijke actie.</p>
      <p sl="en">Een laatste punt over publiciteit en luisteren. Ik heb, denk ik, met betrekking tot dit alles meer contact gehad met de pers dan wie dan ook in de wereld. Ik ben uitgebreid op radio en televisie geweest. Wij waren de eersten die reageerden op het aftreden van Moebarak, en ik heb heel veel met de pers gesproken. Maar ik heb nog veel meer gedaan zonder pers in de kamer. Nogmaals, dat is wat volgens mij belangrijk is, want meer dan wat ook, moeten we luisteren. We bezoeken allemaal deze landen, en ze krijgen veel bezoekers van over de hele wereld, wat fantastisch is – ook al denk ik soms dat we ze wat ruimte en tijd moeten gunnen om samen plannen te kunnen maken en daarna een nog beter geïnformeerd gesprek met ons te kunnen voeren. Maar we moeten ook luisteren, en als er iets is waartoe ik ons allemaal wil aansporen, is het wel dat we de tijd moeten nemen om echt te luisteren – en ik zeg dit ook tegen de lidstaten – naar wat de mensen ter plaatse zeggen, om naar het Tahrirplein te gaan, zoals ik heb gedaan, om met de jongeren in Egypte te praten, om te praten met het maatschappelijk middenveld in Tunesië en om ons in te laten met de bevolking van Libië, wanneer we maar kunnen: om te praten over wat zij willen voor hun toekomst, en alles te doen wat in ons vermogen ligt om hen te steunen.</p>
    </intervention>
    <intervention id="3-063-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, misschien kan barones Ashton hier commentaar op geven. Vrijwel iedereen in het Parlement is het erover eens dat erkenning van de Voorlopige Nationale Overgangsraad, die momenteel zijn basis heeft in Benghazi, door de Europese Unie een uiterst belangrijk politiek signaal zou zijn dat het mogelijk zou maken om humanitaire en andere strategische hulp het land binnen te brengen. Zij heeft nog niet gereageerd op dit punt. Veel sprekers hebben het genoemd. Misschien kan zij ons vertellen wat haar mening is en of zij vrijdag de boodschap kan overbrengen aan Raad.</p>
    </intervention>
    <intervention id="3-064-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid. − Mijnheer de Voorzitter, ik heb hier niet op gereageerd, maar ik heb het wel gehoord en ik ben me er terdege van bewust. Er zijn twee redenen waarom ik niet heb gereageerd. Een daarvan is dat ik aanneem dat de Voorzitter van het Europees Parlement, die in de Europese Raad zal spreken, zal overbrengen wat het Parlement heeft gezegd en wat het in zijn resoluties is overeengekomen, zoals hij altijd doet. Ik denk dat dit voor het Parlement een geschikte manier is om goed te worden vertegenwoordigd. De tweede reden is dat het aan de lidstaten is om te beslissen. Het was dus geen verzuim om de vraag te erkennen; ik heb gisteravond inderdaad een ontmoeting gehad met een heer. Ik probeerde eenvoudigweg respect te tonen voor het Parlement door de rol van zijn Voorzitter te erkennen.</p>
    </intervention>
    <intervention id="3-065-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, mijnheer de Commissaris, dames en heren, in het licht van wat de heer McMillan-Scott heeft gezegd heb ik niet begrepen of het voorstel tot erkenning van de Nationale Libische Raad één van de voorstellen zal zijn die de Commissie en uzelf aan de Raad zullen doen.</p>
      <p sl="it">Ik heb begrepen dat u tevreden bent dat het Parlement erover praat, maar zullen de Commissie en commissaris Ashton het op 11 maart voorstellen aan de Raad, als een van de voorstellen uit uw initiatief? Dat is onze vraag.</p>
    </intervention>
    <intervention id="3-066-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik kan slechts doen wat ik mag doen binnen mijn mandaat. Mijn persoonlijke standpunten doen er hier niet toe. De geachte afgevaardigden moeten dit begrijpen.</p>
      <p sl="en">Ik heb een bijeenkomst gehad met de Raad en ik heb gehoord wat het Parlement heeft gezegd. De Voorzitter van het Parlement zal verslag uitbrengen. Zoals de heer Cohn-Bendit zegt, is het heel belangrijk, maar ik kan hier vandaag niet zeggen dat ik dus wel een aanbeveling zal doen. We moeten verdergaan met wat het Parlement overeenkomt, wanneer het zijn ontwerpresolutie aanneemt, en ik heb gezien wat deze voorstelt. We brengen vervolgens verslag uit aan de voorzitter van de Europese Raad, voor de conclusies van de Europese Raad, die in zijn eigen handen liggen, voor de Raad Buitenlandse Zaken om in zijn zitting te bespreken, en voor het Parlement om dit, via zijn Voorzitter, voor te stellen. Vervolgens zal de Europese Raad een besluit nemen.</p>
      <p sl="en">Ik probeer het onderwerp niet uit de weg te gaan. Ik zeg alleen maar dat we al deze zaken samen moeten nemen en dan een besluit moeten nemen. Ik wil niet onbeleefd zijn tegenover de overgangsraad, maar nogmaals, we moeten dit op de juiste wijze doen en ervoor zorgen dat we vertrouwen hebben in en overtuigd zijn van wat we doen.</p>
    </intervention>
    <intervention id="3-067-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Ik geef het woord aan de heer Cohn-Bendit voor de laatste toespraak. Daarna ronden we af. Ik wil nog even barones Ashton erop wijzen – hoewel ze er ongetwijfeld van op de hoogte zal zijn – dat zij haar mandaat van vicevoorzitter van de Europese Commissie niet alleen van de Raad, maar ook van het Parlement heeft gekregen.</p>
    </intervention>
    <intervention id="3-068-000" speaker_id="1934" name="Daniel Cohn-Bendit" is_mep="True" mode="spoken">
      <p sl="en">Mijnheer de Voorzitter, ik wil tegen barones Ashton zeggen – en ik kan dit in het Engels zeggen – dat het ook in haar mandaat staat dat zij voorstellen moet doen aan de lidstaten. Het staat in haar mandaat, en we willen dat zij haar opdracht serieus neemt. Barones Ashton, na een debat in het Parlement en na een resolutie die u zult lezen, weet u dat er een overweldigende meerderheid zal zijn om dit serieus te nemen en dit voorstel te doen aan de Raad. Zo niet, dan kunt u een grote crisis tussen u en het Europees Parlement verwachten.</p>
    </intervention>
    <intervention id="3-069-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik accepteer deze gedachte van een grote crisis niet. Mijnheer Cohn-Bendit, ik ben heel duidelijk tegen u geweest over wat mijn mandaat precies inhoudt. De erkenning van een regering is de erkenning die wordt gegeven door de Europese Raad. Het mandaat van de hoge vertegenwoordiger is de ideeën te presenteren die haar worden aangereikt, deze van te voren te bespreken met de instellingen, en de zienswijzen die worden geuit, vrijdag in de Europese Raad naar voren te brengen. Het is aan de lidstaten om het besluit te nemen.</p>
      <p sl="en">Ik ga nu praten met de voorzitter van de Europese Raad, waarvan de vertegenwoordiger hier aanwezig is, en ik zal dit bespreken met de voorzitter van de Commissie. We zullen ook de zienswijzen meenemen, via de instellingen, klaar voor vrijdag en de Raad Buitenlandse Zaken, die morgen zitting houdt. Ik ga dit niet uit de weg, maar het is volstrekt juist en passend dat de lidstaten beslissen over de erkenning van een regering. Ik hoor heel goed wat het Parlement zegt.</p>
      <p sl="en">Laten we hier geen crisis van maken. Ik ga niets uit de weg. Ik vertel u alleen maar dat de manier waarop we dit moeten doen, is het goed doen, in het belang van deze mensen en de bevolking van Libië.</p>
    </intervention>
    <intervention id="3-070-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 10 maart 2011 plaats.</p>
    </intervention>
    <intervention id="3-071-000" speaker_id="28123" name="Louis Grech" is_mep="True" mode="written">
      <p sl="en">Het is jammer dat Europa weinig lessen heeft geleerd van zijn verleden. De vertraagde reactie van de Unie op Libië is een teken dat Europa tot op de dag van vandaag de landen ten zuiden van de Middellandse Zee op een onsamenhangende en versnipperde wijze benadert. Als Europa vasthoudt aan deze houding, bestaat de kans dat zich nog eens een humanitaire crisis van deze omvang zal voordoen. Europa moet op twee fronten handelen:</p>
      <p sl="en">1) Politieke en humanitaire respons: waarborgen dat de legitieme aspiraties van het Libische volk worden verwezenlijkt door democratie van eigen bodem, waardoor het regime zijn plaats afstaat om de mensen van de regio de gelegenheid te geven om actief de overgang van het land naar democratie te bewerkstelligen;</p>
      <p sl="en">2) Migratiestromen: momenteel is de eventualiteit van grote migratiestromen vanuit de regio slechts een ondergeschikt punt van zorg, maar zij moet wel worden besproken. De Unie heeft haar in het verleden erkend, maar nagelaten om een gecoördineerd en veelomvattend plan in werking te stellen. Ik vraag daarom om een Marshallachtig plan op te zetten, een plan dat een geïntegreerd immigratiebeleid omvat dat is gebaseerd op de beginselen van solidariteit en het delen van lasten, waardoor alle lidstaten erkennen dat geen enkel land in zijn eentje de grote en ingewikkelde problemen kan oplossen die het gevolg zijn van grote migratiestromen, in het bijzonder in het geval van kleinere lidstaten.</p>
    </intervention>
    <intervention id="3-072-000" speaker_id="28255" name="Andreas Mölzer" is_mep="True" mode="written">
      <p sl="de">De revoltes in de Maghreb hebben inmiddels ook hun weerslag in Europa – in de vorm van boten met vluchtelingen, dalende aandelenkoersen en torenhoge prijzen aan de pomp, waarbij de EU zo naïef was om alleen met dat laatste rekening te houden. Met de gestegen prijzen voor ruwe olie in combinatie met een sterke euro en de verhoging door de ECB van de rente bestaat weinig kans op dalende prijzen voor stookolie. Opnieuw blijkt hoe afhankelijk wij van aardolieleveranties zijn en dat we vaart moeten zetten achter alternatieven.</p>
      <p sl="de">Met het verzoek van de rebellen om een vliegverbod boven Libië staan we voor een dilemma. Voorwaarde is dat de VN deze rechtstreekse ingreep in de soevereiniteit van een land goedkeurt en vervolgens dat de luchtafweer wordt vernietigd – zo waarschuwen deskundigen. De lidstaten van de EU moeten niet alleen hierover nadenken, maar ook over de gevolgen van een open burgeroorlog. En hoe zal de EU zich opstellen als Khadafi een andere koers gaat varen? Het staat vast dat een dictator zich niet door enkel dreigementen laat intimideren. Khadafi heeft laten zien hoe je met het Westen de vloer kan aanvegen en de andere dictators kijken met interesse toe hoe de zaak verloopt. Nu moet de EU op het gebied van het buitenlands beleid haar kracht bewijzen en duidelijke stappen zetten naar de-escalatie en democratisering in Libië.</p>
    </intervention>
    <intervention id="3-073-000" speaker_id="96848" name="Mariya Nedelcheva" is_mep="True" mode="written">
      <p sl="fr">Het vertrek van Moammar Khadafi staat op dit moment voorop. Maar al het andere rest dan nog, en wat belangrijk is, is het volk. Wij concentreren ons op dictators, maar laten vaak de mensen die als eerste met de gevolgen worden geconfronteerd, aan hun lot over. De mars naar de vrijheid van het Libische volk heeft alleen kans van slagen als er in het land sprake is van een echte politieke transitie. Overgang naar de democratie lukt nooit zonder echte oppositieleiders. Op dit moment is die oppositie vrij zwak. Haar zichtbaarder maken is een eerste, noodzakelijke stap om een impuls te geven aan het hele proces. Verder is er een krachtige regionale strategie nodig. Alleen over het vluchtelingenvraagstuk al kunnen de buurlanden het niet eens worden, om ervoor te zorgen dat de vluchtelingenstromen niet stokken aan de grens. Het gevolg: steeds slechtere hygiënische omstandigheden, wat de spanningen binnen de gemeenschap aanwakkert. Als deze humanitaire crisis niet wordt aangepakt, dreigt de situatie snel oncontroleerbaar te worden.</p>
    </intervention>
    <intervention id="3-074-000" speaker_id="96671" name="Edward Scicluna" is_mep="True" mode="written">
      <p sl="en">Mijn felicitaties gaan uit naar mijn collega Ana Gomes voor haar ontwerpresolutie. Ik ben echter teleurgesteld over het gebrek aan steun vanuit de PPE-Fractie voor een overeenkomst die de EU aanspoort een plan op te stellen en zichzelf toe te rusten om met de nasleep van de Libische crisis om te kunnen gaan, in het bijzonder ten aanzien van migratiebeleid en hervestiging. We hebben niet eens een plan A, laat staan een plan B.</p>
      <p sl="en">Tot nu toe heeft een kleine eiland-lidstaat vlakbij Libië op alle mogelijke manieren hulp geboden: Malta. Malta heeft 13 000 mensen van 89 verschillende nationaliteiten geëvacueerd met zijn eigen schepen en zijn eigen vliegtuigen, en heeft beide vloten daarmee aan grote risico’s blootgesteld. De Maltezen deden dit niet uit hoofde van EU-wetgeving en al helemaal niet op grond van Frontex. Ze handelden puur uit humanitaire overwegingen en verleenden om die reden ook ontheffing van de visumplicht. Het beginsel van solidariteit vormde de basis voor hun handelen. We weten niet of ons een immigratiestroom van bijbels formaat te wachten staat. Zeker is wel dat de toestroom naar Malta groot zal zijn en ingrijpende gevolgen zal hebben. Het Maltese volk vraagt niet om toepassing van de Dublin II-verordening of de Frontex-verordening; het verlangt solidariteit en een hervestigingsbeleid dat stoelt op het beginsel van lastenverdeling. Het is uitermate teleurstellend en onbegrijpelijk dat de PPE-Fractie zich aan deze verantwoordelijkheid onttrekt.</p>
    </intervention>
    <intervention id="3-075-000" speaker_id="96835" name="Traian Ungureanu" is_mep="True" mode="written">
      <p sl="en">De gebeurtenissen in Libië en in de zuidelijke nabuurschapslanden van de EU zijn een logenstraffing van eerdere beleidsmaatregelen en een test voor toekomstige beleidsmaatregelen. Bijna 40 jaar lang hebben we de status-quo-benadering toegepast. Voor Europa had die benadering als voordeel dat ze stabiliteit en een veilige toegang tot energie met zich meebracht. De keerzijde was echter dat ze geen aandacht besteedde aan de samenlevingen in Noord-Afrika en de Arabische wereld. Dat weten we omdat deze samenlevingen op spectaculaire wijze weer van zich lieten horen, tot ieders verbazing. Een aanzienlijke beleidsverschuiving is noodzakelijk om actief steun te kunnen verlenen aan het ontluikende maatschappelijke middenveld in de Arabische landen. Dit zou echter geen excuus mogen zijn voor overhaaste beslissingen die het uiteenvallen van ons nabuurschapsbeleid tot gevolg zouden hebben.</p>
      <p sl="en">Het Europees nabuurschapsbeleid moet overeind blijven en niet worden vervangen door ongecoördineerde maatregelen. Er is geopperd om financiële middelen weg te halen bij de Europese programma’s van het oostelijk partnerschap en deze toe te wijzen aan de zuidelijke nabuurschapslanden. Daarmee zouden we een negatief signaal afgeven aan de samenlevingen in ons oostelijk nabuurschap. Bovendien bestaat er geen rationele grondslag voor deze herverdeling. De uitgaven per hoofd in de zuidelijke en oostelijke buurlanden zijn niet uit balans; ze zijn ongeveer gelijk. Het probleem zit niet in hoeveel geld we uitgeven, maar waaraan we het uitgeven.</p>
    </intervention>
  </section>
  <section id="creitem7" title="7. Wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben (debat)">
    <intervention id="3-077-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0052/2011) van Elmar Brok en Roberto Gualtieri, namens de Commissie constitutionele zaken, inzake het ontwerpbesluit van de Europese Raad tot wijziging van artikel 136 van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben [0033/2010 - C7-0014/2011 - 2010/0821(NLE)].</p>
    </intervention>
    <intervention id="3-078-000" speaker_id="1263" name="Elmar Brok" is_mep="True" mode="spoken" role="rapporteur">
      <p sl="de">Mijnheer de Voorzitter, geachte commissarissen, dames en heren, collega's, de euro is een succesverhaal. De euro is een van de stabielste munteenheden ter wereld en heeft op de markten inmiddels bewezen superieur te zijn aan de dollar. We zien dat de economie van de Verenigde Staten veel slechter scoort dan de Europese economie, maar we zien ook dat delen van de eurozone in problemen verkeren door een gebrek aan uniformiteit. Die problemen moeten we aanpakken.</p>
      <p sl="de">Als de euro schipbreuk lijdt, zullen wij in de huidige geglobaliseerde constellatie een peperdure rekening gepresenteerd krijgen. Ik wijs er met klem op dat mijn land – dat zich soms presenteert als een land dat grote offers heeft moeten brengen – groot, zo niet het grootste voordeel uit de euro trekt. Daarom doen we hier niet aan zelfopoffering. Wij handelen in het algemeen belang van alle landen – grote, kleine, arme en rijke. Wij moeten gezamenlijk optrekken.</p>
      <p sl="de">We moeten ook duidelijk maken dat we ons eendrachtig moeten opstellen om geloofwaardig over te komen. Het kan niet zo zijn dat een kredietbeoordelaar als Moody's de rating van een land in één klap met drie stappen verlaagt. Als dat gebeurt, raken we opnieuw in moeilijkheden als gevolg van druk uit de Verenigde Staten. Ook op dit vlak moeten wij de mogelijkheid hebben ons eensgezinder te presenteren. Ik ben dan ook verheugd dat wij trachten op drie manieren de voorwaarden te scheppen om geloofwaardigheid te kweken. Die zijn: versterking van het stabiliteits- en groeipact met meer mogelijkheden om in te grijpen; versterking van de rol van de Commissie; en een systeem voor vroegtijdige waarschuwing, het Europese semester, in het kader waarvan in een vroeg stadium moet worden vastgesteld of en in welke mate de begrotingsdiscipline door de lidstaten kan en moet worden gehandhaafd. Dit alles vergroot onze mogelijkheden om niet opnieuw in omstandigheden te geraken zoals we die nu kennen en om een situatie van duurzame geloofwaardigheid te scheppen.</p>
      <p sl="de">Ten tweede kunnen we deze crisis niet overwinnen door enkel begrotingsdiscipline te betrachten. We kunnen alleen uit de schuldenval geraken door een combinatie van begrotingsdiscipline en groei. Daarom is het verstandig om inspanningen te ondernemen die de groei en het concurrentievermogen bevorderen. Het doet me deugd dat de voorstellen die in dit verband zijn ingediend geleidelijk aan zodanig worden gewijzigd dat ze niet op een puur intergouvernementele aanpak berusten, maar in toenemende mate ook in de communautaire methode worden geïntegreerd, op welk gebied de Europese Unie over de relevante bevoegdheden beschikt. Hierdoor zijn veel van de bezwaren over een bepaald voorstel die in dit Huis terecht zijn geopperd, langzamerhand weggenomen. Niettemin gaan de betreffende factoren – concurrentievermogen en begrotingsdiscipline – hand in hand.</p>
      <p sl="de">Mijn derde punt heeft betrekking op de wijziging van het Verdrag waar wij de weg voor hebben vrijgemaakt en waarover de Europese Raad op 24 maart alleen een besluit kan nemen als ons standpunt ter zake is afgegeven. Ter tafel ligt een voorstel tot wijziging van artikel 136, lid 3 van het Verdrag. Collega Gualtieri, ikzelf en de Commissie constitutionele zaken zijn van mening dat het beter zou zijn artikel 136, lid 1 te wijzigen, ofwel iets anders te formuleren zodat het beter aan onze eisen voldoet.</p>
      <p sl="de">We weten echter ook dat deze opzet misschien moeilijker te realiseren is omdat er om politieke redenen en om redenen van tijd gestreefd moet worden naar de toepassing van de vereenvoudigde procedure en er geen referenda dienen te worden gehouden. Als dus blijkt dat een en ander vanwege genoemde redenen niet haalbaar is, willen we er in ieder geval voor zorgen dat de Raad toezeggingen doet waaruit blijkt dat de intergouvernementele aanpak niet inhoudt dat er permanente nieuwe structuren in de Europese Unie worden geschapen. Die zou dan – zoals in het verleden – uitsluitend moeten worden gehanteerd als methode waarbij vernieuwende wegen moeten worden bewandeld. Die vereisten moeten we aanhouden teneinde de voorwaarden te scheppen om bij overheveling naar de communautaire methode een punt van houvast te creëren en om te zorgen voor een verbetering die er op den duur toe leidt dat wij op communautaire wijze te werk kunnen gaan.</p>
      <p sl="de">Het betekent ook dat we de tekortkomingen van de intergouvernementele aanpak zien. Een intergouvernementele aanpak betekent dat er niet of nauwelijks sprake is van parlementaire legitimatie en mondt uit in een onmogelijkheid tot handelen op een groot aantal terreinen vanwege het vereiste van eenparigheid van stemmen. De communautaire oplossing daarentegen – de "methode Monnet" – biedt altijd meer legitimiteit en meer mogelijkheden tot handelen. Dat moeten we in deze discussie niet vergeten.</p>
      <p sl="de">Het Europees Parlement wil de voorwaarden scheppen voor een situatie waarin met betrekking tot de maatregelen die op de verschillende gebieden worden genomen, het uitgangspunt wordt aangehouden dat een beroep wordt gedaan op de instellingen van de Gemeenschap. Het gaat in dit verband niet eens zozeer om het Europees Parlement – bij een intergouvernementele aanpak hebben we per slot van rekening enkel een raadplegingsrecht – het gaat om een nauwere betrokkenheid van de Commissie, die de werkzaamheden verricht, een evaluatie uitvoert en de voorstellen indient. Ook dient de Commissie een voorstel voor een verordening in te dienen waarin dergelijke vraagstukken worden geregeld, waarna een en ander in het Gemeenschapsrecht kan worden opgenomen.</p>
      <p sl="de">Ik hoop dat de Europese Raad bereid is – en ik heet Richard Corbett welkom als vertegenwoordiger van de Raad –, om tijdens onze besprekingen op 24 maart de nodige voorwaarden te scheppen en het Parlement de toezegging te doen dat genoemde opzet zodanig kan worden gehanteerd, dat de nodige maatregelen op een verstandige wijze kunnen worden vormgegeven en dat we onze verantwoordelijkheid gezamenlijk kunnen dragen.</p>
    </intervention>
    <intervention id="3-079-000" speaker_id="96892" name="Roberto Gualtieri" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, we kunnen zonder overdrijven stellen dat dit een historisch moment is in de opbouw van Europa. De economische crisis heeft duidelijk gemaakt dat de gemeenschappelijke munt gepaard moet gaan met een echt Europees economisch bestuur, en voor de eerste keer worden er in die zin belangrijke en innovatieve stappen gezet.</p>
      <p sl="it">Tegelijkertijd is een gevaarlijke tendens duidelijk geworden, die deze nieuwe governance een intergouvernementeel karakter geeft. Het risico daarvan is dat niet alleen de institutionele structuur van de Europese Unie in gevaar kan komen, maar ook de doeltreffendheid van de nieuwe mechanismen.</p>
      <p sl="it">In die zin is de mijlpaal van een permanent stabiliteitsmechanisme van symbolisch en centraal belang. Aan de ene kant is de oprichting van het permanente stabiliteitsmechanisme een doorslaggevende en belangrijke stap voorwaarts. Het Parlement steunt deze keuze, ook al is het belangrijk erop te wijzen dat dit niets afdoet aan de mogelijkheid om uitzonderlijke solidariteitsmechanismen te gebruiken, die gebaseerd zijn op artikel 122 en nu in werking zijn.</p>
      <p sl="it">Aan de andere kant, als de oprichting van een permanent mechanisme dus positief is, heeft de Europese Raad ervoor gekozen om een puur intergouvernementeel mechanisme op te richten, dat de Europese instellingen merkwaardig genoeg van elke rol ontheft, ook in de procedure voor de oprichting van het mechanisme.</p>
      <p sl="it">Dit zou tijdens de bekrachtigingsprocedure onder andere voor onenigheid over de gepastheid van een vereenvoudigde procedure kunnen zorgen, aangezien het moeilijk valt tegen te spreken dat een beperking van de bevoegdheden van de Europese Unie een gewone herzieningsprocedure vereist. In het Verdrag van Lissabon staat bovendien duidelijk dat het monetair beleid voor de lidstaten die de euro als munt hebben, een exclusieve bevoegdheid van de Unie is, en dat de lidstaten hun economisch beleid moeten coördineren binnen de Unie. Een mechanisme dat in zijn geheel buiten de institutionele structuur van de Europese Unie werkt, is moeilijk te verenigen met deze beginselen en zou dus een beperking van de bevoegdheden van de Europese Unie inhouden, hetgeen niet verenigbaar zou zijn met een vereenvoudigde herzieningsprocedure. Dit probleem zou tijdens de bekrachtigingsprocedure door diverse nationale parlementen aan de orde kunnen worden gesteld, die, zoals we weten, ingewikkeld en niet zonder risico zal zijn.</p>
      <p sl="it">Ook hierom gaf het Europees Parlement de voorkeur aan een andere procedure, die institutioneel gezien passender en politiek gezien minder riskant zou zijn geweest, namelijk artikel 352, alleen of in combinatie met artikel 136. Dit is duidelijk verwoord in het verslag, maar we hebben ervoor gekozen om ons op de inhoud te concentreren, in plaats van op de procedures, voor een realistische, maar vastbesloten aanpak.</p>
      <p sl="it">Het centrale punt is dat het fonds voor permanente stabiliteit zal worden opgezet door de lidstaten, omdat zij dat zo hebben besloten, maar dat het fonds ook de eerste bouwsteen kan vormen voor een nieuwe structuur buiten de instellingen van de Europese Unie. Het fonds zou echter ook kunnen fungeren als een intergouvernementele wagon die deel uitmaakt van een trein van de Europese Unie die over de rails van het Europees recht rijdt.</p>
      <p sl="it">Het Europees Parlement wil zijn bijdrage leveren zodat we de tweede mogelijkheid zullen verkiezen. Daarom hebben we in ons verslag verzocht dat aan twee voorwaarden wordt voldaan: herformulering van de voorgestelde wijziging, waarmee de vestiging van de verspreiding van het mechanisme op de een of andere manier wordt geplaatst in een procedure van de Europese Unie, of een aanzienlijke betrokkenheid van de Europese instellingen bij de concrete tenuitvoerlegging van het mechanisme en bovenal bij de definitie van de voorwaarden.</p>
      <p sl="it">Welke beginselen en welke regels moeten we vaststellen bij het verlenen van steun? Door wie en hoe zullen die worden bepaald? Hiervoor is een verordening volgens de gewone wetgevingsprocedure nodig, en wij verwachten op deze punten met de Raad en de lidstaten te zullen overleggen.</p>
    </intervention>
    <intervention id="3-080-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, geachte afgevaardigden, in de onderling verbonden wereld van vandaag de dag blijft geen enkel land onaangetast door wat zich in zijn buurlanden afspeelt.</p>
      <p sl="en">We hoeven maar te kijken naar de gebeurtenissen in Noord-Afrika en naar het debat dat zojuist in dit Huis is gevoerd om te zien dat wat geldt voor de politiek, zeker ook geldt voor de economie.</p>
      <p sl="en">De crisis heeft aangetoond hoe groot het besmettingsgevaar eigenlijk is – in het bijzonder voor de landen in de eurozone – wanneer een lidstaat zich in ernstige economische problemen bevindt, en hoe snel deze problemen zich uitbreiden naar de andere landen.</p>
      <p sl="en">Vorig jaar hebben we al laten zien dat we vastberaden zijn al het mogelijke te doen om de gemeenschappelijke munt te verdedigen. Tijdelijke instrumenten, zoals de Europese faciliteit voor financiële stabiliteit en het Europees financieel stabilisatiemechanisme, hebben hun waarde bewezen. Nu is de tijd echter rijp voor een permanente oplossing.</p>
      <p sl="en">In aanvulling op ons versterkte systeem van economische governance, dat in januari van dit jaar samen met de eerste jaarlijkse groeianalyse van start is gegaan, moeten we derhalve een robuust institutioneel en financieel mechanisme in het leven roepen waarmee we eventuele toekomstige crises kunnen aanpakken.</p>
      <p sl="en">Daarom steunt de Commissie een beperkte wijziging van artikel 136 van het Verdrag. Ik weet dat een aantal van u teleurgesteld is over deze benadering. En ik kan u zeggen dat de Commissie uw teleurstelling deelt. Net als beide rapporteurs, de heren Brok en Gualtieri, – naar wie mijn hartelijke dank uitgaat voor de uitmuntende samenwerking in deze dossiers – en ongetwijfeld ook het merendeel van het Parlement, hadden wij liever gezien dat dit permanente mechanisme volledig onder de verantwoordelijkheid van de Unie zou komen.</p>
      <p sl="en">We begrijpen echter wel waarom landen uit de eurozone in deze fase voor een intergouvernementeel mechanisme hebben gekozen. U kunt erop vertrouwen dat de Commissie op alle fronten betrokken zal zijn bij het opzetten van het toekomstige stabiliteitsmechanisme, in samenwerking met de ministers van Financiën uit de eurozone. Ook is de Commissie bereid om, desgewenst, haar deskundigheid ten dienste te stellen van de beheerders van het stabiliteitsfonds, net zoals ze dat eerder voor Griekenland en Ierland heeft gedaan.</p>
      <p sl="en">Tegelijkertijd zal de Commissie erop toezien dat de bevoegdheden van de EU op geen enkele manier worden aangetast.</p>
      <p sl="en">Hoewel de Europese staatshoofden en regeringsleiders zijn overeengekomen dat artikel 122, de wettelijke basis voor het Europees financieel stabilisatiemechanisme, niet meer gebruikt dient te worden om de financiële stabiliteit in de eurozone als geheel te waarborgen, heeft Commissievoorzitter Barroso zich – zoals u weet – niet bij deze verklaring aangesloten. Daarom spreken we wat dit aangaat niet van de conclusies van de Europese Raad, maar van de verklaring van de staatshoofden en regeringsleiders. De Commissie beschouwt dit als een puur politieke verklaring, die de bevoegdheden van de EU niet aantast.</p>
      <p sl="en">Ook zal de Commissie alle nodige wetgevende en andere maatregelen nemen om ervoor te zorgen dat de toepassing van dit nieuwe mechanisme geheel in overeenstemming is met de verantwoordelijkheid van de EU voor de coördinatie van en het toezicht op het economisch en financieel beleid in alle lidstaten.</p>
    </intervention>
    <intervention id="3-081-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">rapporteur voor advies van de Commissie economische en monetaire zaken . − Mijnheer de Voorzitter, mijnheer de commissaris, mijnheer de vertegenwoordiger van de Raad, als rapporteur voor de Commissie ECON sluit ik me uiteraard aan bij de woorden van Elmar Brok.</p>
      <p sl="fr">Ik wil slechts uw aandacht vragen voor twee punten: belangrijk op dit moment is dat er rechtszekerheid is. Dat wil zeggen dat er geen permanent debat plaatsvindt over de rechtsgrondslagen van wat op Europees niveau ter hand kan worden genomen, of het nu intergouvernementeel is of communautair; vanzelfsprekend gaat onze voorkeur uit naar communautair.</p>
      <p sl="fr">Waarom is die rechtszekerheid nodig? Omdat Europa en het eurogebied onder permanente druk van de markten staan. We kunnen de markten niet te gronde richten, maar we kunnen wel proberen ze in de hand te houden. Daarvoor moeten we de onzekerheden wegnemen, de beslissingen die dag in dag uit worden uitgesteld, en we moeten voorkomen dat we ons continu afvragen of we nu wel of niet kunnen beslissen.</p>
      <p sl="fr">Het is dus van het allerhoogste belang, commissaris, dat u de verzoeken van het Parlement in aanmerking neemt en dat we snel uitkomen bij deze wijziging van het Verdrag omwille van deze rechtszekerheid, die nodig is om efficiënt te kunnen reageren op de moeilijke economische omstandigheden waar we in verkeren.</p>
    </intervention>
    <intervention id="3-082-000" speaker_id="96671" name="Edward Scicluna" is_mep="True" mode="spoken">
      <p sl="mt">rapporteur voor advies van de Commissie economische en monetaire zaken . – Mijnheer de Voorzitter, we zijn het er allemaal over eens dat er een financieel stabilisatiemechanisme moet komen voor de landen van de eurozone. De functie van het mechanisme is om onder strenge voorwaarden geld vrij te maken ten behoeve van de lidstaten van de eurozone die in ernstige financiële problemen verkeren, om zo de stabiliteit van de euro te waarborgen. Het punt is dat hoewel iedereen dit een goede gedachtegang vindt, het echter nergens in het voorstel van de Raad wordt beschreven. We hebben een voorstel waarin wordt uitgelegd waarom en door wie dit mechanisme gefinancierd moet worden, maar er wordt niet aangegeven wie ervan zullen profiteren. Het Parlement doet nu wat de Raad heeft nagelaten: het beschrijft duidelijk wie de begunstigden zijn en geeft nauwkeurig aan dat het op alle lidstaten van toepassing moet zijn, en niet slechts op de eurozone als geheel. Wat gebeurt er als een klein land zich in een crisis bevindt, maar niet groot genoeg is om een negatief effect te hebben op de sterkte van de euro? Zoals de zaken er nu voorstaan, biedt het voorstel van de Raad geen enkele wettelijke garantie dat een land in dat geval van het mechanisme gebruik zou kunnen maken. De kleine lidstaten zullen bijdragen aan dit fonds zonder dat zij er in het geval van een financiële crisis gebruik van kunnen maken. Dat is onaanvaardbaar en het solidariteitsbeginsel dat de Europese Unie belichaamt wordt met voeten getreden. Het is alsof je aan een verzekeringspolis betaalt die nooit uitkeert. Daarom juich ik dit verslag toe, waarin duidelijk wordt gesteld dat geen enkele lidstaat van de eurozone die aan dit fonds bijdraagt vanwege zijn omvang kan worden uitgesloten. Ten tweede is er de kwestie van de rentepercentages, die niet als strafpercentages zouden moeten worden berekend, zoals nu het geval is voor Ierland en Griekenland. De Raad moet deze kwestie daarom in het licht van paragraaf 14 onderzoeken en de programma’s van de Commissie in dit opzicht oplettend volgen, zoals het betalingsbalansmechanisme en de macrofinanciële bijstand. Het feit dat alleen regeringen onderling over zo’n belangrijk onderwerp gaan, is verontrustend. De Commissie moet erbij worden betrokken om regels op te stellen waaraan dit mechanisme onderworpen wordt en ten aanzien van de tenuitvoerlegging en controle. Daarom ben ik erg ingenomen met het werk dat het Parlement vandaag ten aanzien van dit voorstel heeft gedaan en ben ik van mening dat het belangrijk is dat de Raad deze wijzigingen in hun huidige vorm en waarover in de twee commissies van het Parlement overeenstemming is bereikt, aanvaardt.</p>
    </intervention>
    <intervention id="3-083-000" speaker_id="96903" name="Paulo Rangel" is_mep="True" mode="spoken">
      <p sl="pt">namens de PPE-Fractie . – Mijnheer de Voorzitter, het eerste punt dat ik wil benadrukken sluit aan op wat door collega Brok is gezegd over de betrokkenheid van de communautaire instellingen en wat het Parlement met dit verslag van de Raad vraagt. Het is zaak om met de communautaire instellingen en de communautaire methode te komen tot de oplossing van deze kwestie van het permanente stabiliteitsmechanisme van het stabiliteitsfonds. In het verslag wordt uitdrukkelijk om deze betrokkenheid verzocht, zonder afbreuk te doen aan de rol van de Commissie. Dit is essentieel voor het Parlement en ik vind het essentieel voor dit mechanisme.</p>
      <p sl="pt">Het tweede punt dat erg belangrijk voor ons is, is dat het stabiliteitsfonds slechts één van de factoren vormt. Het economisch bestuur en eventueel de EU-thema’s zijn andere factoren voor het oplossen van de financiële en economische crisis die op dit moment enkele lidstaten van de eurozone teistert. Daarom moet de Raad erop bedacht zijn dat het fonds op zichzelf niet de oplossing is, maar dat het moet worden geïntegreerd in economische besturingsmechanismen en de EU 2020-strategie voor economische groei.</p>
      <p sl="pt">Dit gezegd hebbende, wil ik drie zeer positieve paragrafen benoemen: paragraaf 6 van het verslag, waarin staat dat het mechanisme geldt voor alle lidstaten ongeacht hun omvang. Paragraaf 12 waarin vermeld wordt dat geen enkele staat de toegang tot het mechanisme kan worden ontzegd op grond van zijn kleine omvang, en paragraaf 14, dat volgens mij de belangrijkste paragraaf is, aangezien daarin wordt vastgesteld dat de rentepercentages tegen gunstige voorwaarden moeten worden aangeboden, om herhaling te voorkomen van wat er nu gebeurt in Griekenland en Ierland, waar met de hulp van de EU en het IMF de problemen niet worden opgelost. Het is essentieel dat er gunstige condities gelden en dat er een back to back -benadering wordt gehanteerd, zonder dat er sprake is van marges op de kosten van de lening, zodat de financiële crises van de meer zwakke lidstaten kunnen worden opgelost.</p>
    </intervention>
    <intervention id="3-084-000" speaker_id="96768" name="Enrique Guerrero Salom" is_mep="True" mode="spoken">
      <p sl="es">namens de S&amp;D-Fractie . – Mijnheer de Voorzitter, ik wil het belang onderstrepen van de raadpleging van het Parlement in dezen. Het betreft de eerste hervorming van het Verdrag van Lissabon sinds dat verdrag is goedgekeurd en in werking getreden. Het betreft ook een stap in het opbouwen van de economische governance van de Unie en is waarschijnlijk het eerste voorbeeld van de wijze waarop in de toekomst via Verdragswijzigingen onderdelen van deze economische governance in het Verdrag zullen worden opgenomen.</p>
      <p sl="es">Het Parlement moet doen wat nodig is, namelijk dit financieel stabiliteitsmechanisme vaststellen, helpen bij de uitvoering ervan en tegelijkertijd ervoor zorgen dat wat gedaan moet worden, op de beste en meest wenselijke manier wordt gedaan.</p>
      <p sl="es">We hebben een mechanisme nodig dat stabiel is. Dat betekent dat het in staat moet zijn speculatie te voorkomen en ontmoedigen en tijdig te reageren. Het moet ook veilig zijn, de wettelijke grondslag hebben die het huidige overgangsmechanisme niet heeft en in economisch opzicht voldoende reikwijdte hebben.</p>
      <p sl="es">Daarom ben ik vóór het toepassen van de vereenvoudigde procedure. Hoewel het wenselijk is dat dit de uitzondering blijft, dat de volgende hervormingen op andere wijze worden doorgevoerd, dat aan het intergouvernementele karakter van het mechanisme communautaire elementen worden toegevoegd, met een wezenlijke rol voor de Commissie en, tot slot, dat het Parlement zeggenschap krijgt in het invullen van de verantwoordingsplicht.</p>
      <p sl="es">Nu ons verslag in de Commissie constitutionele zaken is goedgekeurd, hopen wij dat de Commissie openstaat voor ons verzoek, omdat wij van mening zijn dat het permanente stabiliteitsmechanisme daardoor sterker wordt en daarmee zal bijdragen aan de economische governance van de Unie.</p>
    </intervention>
    <intervention id="3-085-000" speaker_id="4514" name="Andrew Duff" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, de premier heeft ons gezegd dat we al het nodige in het werk moeten stellen om de euro te stabiliseren, maar in feite is dit alleen het minimaal noodzakelijke.</p>
      <p sl="en">De ALDE-Fractie in het Parlement ziet dit slechts als de eerste in een reeks maatregelen die uiteindelijk zal resulteren in de instelling van een samenhangend, geloofwaardig economisch bestuur. Hierbij is het duidelijk van cruciaal belang dat het mechanisme zodanig wordt opgezet dat het in de toekomst volledig kan worden opgenomen in het EU-systeem. Het is belangrijk dat de Commissie lid is van de raad van dit mechanisme, maar bovenal dat de regels voor toepassing van het mechanisme, met inbegrip van de strenge voorwaarden, worden voorgeschreven op basis van een door de Commissie voorgestelde en met medebeslissing van het Parlement en de Raad vastgestelde verordening.</p>
      <p sl="en">Dit is de eerste substantiële wijziging in het Verdrag van Maastricht ten aanzien van de economische en monetaire unie, en het is essentieel dat we het goed doen. Ik vertrouw erop dat de heer Brok en de heer Gualtieri vóór 24 maart verder zullen onderhandelen namens het Parlement.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-086-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, ik zou de spreker het volgende willen vragen: welk mandaat hebben de EU en de Commissie volgens hem voor economisch bestuur? De spreker zal het toch met me eens zijn dat de partij die hij vertegenwoordigt zonder mandaat noch liberaal, noch democratisch is?</p>
    </intervention>
    <intervention id="3-087-000" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, ik zou tegen de Earl of Dartmouth willen zeggen dat het mandaat voor het instellen van een economische en monetaire unie duidelijk is verankerd in het Verdrag van Maastricht. Een conservatieve Britse regering heeft dit Verdrag na onderhandeling ondertekend en het is vervolgens diverse keren door het parlement in Westminster geratificeerd. Als Britse afgevaardigden denken lichtzinnig te kunnen omgaan met de toekomst van de gemeenschappelijke munt, dan begaan ze een grove fout.</p>
    </intervention>
    <intervention id="3-088-000" speaker_id="96758" name="Gerald Häfner" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, ik durf in alle ernst te zeggen dat Europa zich op een tweesprong bevindt – op een tweesprong waar tegelijkertijd twee grote crises woeden die ons dwingen tot maatregelen.</p>
      <p sl="de">De eerste is de economische en financiële crisis, en de eurocrisis als uitvloeisel daarvan, die naar mijn mening de dramatische gevolgen zijn van een eenzijdig en niet-bestendig, op schulden en deregulering geënt ontwikkelingsmodel, dat in onze lidstaten en in Europa als geheel de duurzaamheid, sociale samenhang en budgettaire slagvaardigheid als het fundament daarvan in steeds ergere mate heeft aangetast.</p>
      <p sl="de">Die andere grote crisis, waarvan we ons minder bewust zijn, noem ik een democratische en legitimiteitscrisis, die te maken heeft met het feit dat steeds meer besluiten niet meer binnen de nationale staat zelf maar daarbuiten kunnen worden genomen, maar als dat gepaard gaat met niet meer maar juist minder democratie verliezen we de steun en goedkeuring van de bevolking. We moeten daarom heel goed nadenken over wat we doen.</p>
      <p sl="de">Wij vinden dat er een stabiliteitsmechanisme nodig is, we denken alleen dat dit mechanisme niet ver genoeg gaat. Het bestrijdt immers alleen de symptomen en niet de oorzaken. Het treedt eenzijdig in werking als het gaat om overheidsuitgaven, lonen en salarissen, pensioenen en sociale bijstand, maar er wordt geen rekening gehouden met de gigantische winsten die door speculatie werden en worden gemaakt, en met de steeds grotere scheefgroei in de vermogens- en inkomensverdeling in Europa. De rekening wordt niet gepresenteerd aan de speculanten met hun winsten. Daarvoor reikt het mechanisme niet ver genoeg.</p>
      <p sl="de">Mijn tweede punt is dat we bezig zijn buiten de sfeer van de communautaire methode een mechanisme vast te stellen. Het is echter Europa dat het model biedt waarin samenwerking tussen landen op hun vrije initiatief kan worden gebaseerd op sociale samenhang en meer democratie. Met het verdrag van Lissabon hebben we afgesproken voor de voorbereiding van toekomstige verdragswijzigingen een conventie bijeen te roepen zodat ze daarin intensief en democratisch konden worden besproken. En nu, bij de eerste de beste verdragswijziging, doen we precies het tegendeel. We zijn voor de invoering van een stabiliteitsmechanisme, maar die mag niet ten koste gaan van de Europese democratie, inspraak van de burgers en de communautaire methode. Wij willen met dit stabiliteitsmechanisme geen stap terug doen naar een intergouvernementeel Europa, maar een stap vooruit naar een meer gezamenlijk Europa, naar meer participatie, naar meer democratie in Europa.</p>
      <p sl="de">Daarom hebben we op dit gebied amendementen ingediend die betrekking hebben op inhoud en methodologie. We staan in nauw contact met de rapporteurs. We hebben besloten vandaag nog geen afsluitende stemming te houden. Ik heb goede hoop dat de vorderingen die de laatste dagen zijn gemaakt, ertoe zullen leiden dat we uiteindelijk ons fiat kunnen verlenen. Maar dat doen we pas als het pact ons een stap verder brengt en niet als het ons bij de opbouw van een gezamenlijk, democratisch en sociaal Europa terugwerpt in de tijd.</p>
    </intervention>
    <intervention id="3-089-000" speaker_id="96957" name="Ashley Fox" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, mijn fractie verleent graag haar steun aan de door de lidstaten voorgestelde wijziging van het Verdrag. We willen namelijk dat de euro blijft voortbestaan en dat het de landen die de munt gebruiken financieel goed gaat. In het Verenigd Koninkrijk zijn we weliswaar blij dat we niet meedoen met de euro, maar dat neemt niet weg dat we voor jullie het beste willen.</p>
      <p sl="en">Hoewel we de verdragswijziging steunen, zijn we het niet eens met dit verslag, omdat het niet meer is dan een verlanglijstje met op het laatste moment verzonnen onnodige veranderingen. Het is uitermate betreurenswaardig dat het Parlement zich op deze manier gedraagt.</p>
      <p sl="en">Dergelijke aanmatiging is helemaal verbazingwekkend als we bedenken dat de stemming over dit verslag slechts een paar uur vóór de formele aanvaarding van de verdragswijziging door de Europese Raad zal plaatsvinden. Is er iemand hier die werkelijk gelooft dat de Europese Raad naar ons luistert? Als wij als Parlement serieus genomen willen worden, moet het gedaan zijn met de gewichtigdoenerij en moeten we in plaats daarvan onze beloften aan de burgers in onze lidstaten gaan nakomen.</p>
    </intervention>
    <intervention id="3-090-000" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, ik vind het opmerkelijk dat er in de meeste fracties inmiddels een gevoel van onbehagen aan het ontstaan is over het feit dat zij door middel van een spoedprocedure dienen in te stemmen met een wijziging van artikel 136 van het Verdrag betreffende de werking van de Europese Unie. Het verslag geeft duidelijk weer wat wij als leden van dit Parlement verwachten: een toekomstig crisismechanisme mag niet gepaard gaan met het opzetten van dubbele structuren die buiten de sfeer van de Unie vallen en de democratische controle van het Parlement moet bij alle stappen gewaarborgd zijn. Het punt is alleen dat ik er niet helemaal in geloof.</p>
      <p sl="de">De heer Barroso heeft zich gisteren onomwonden uitgesproken voor het doel van sociale samenhang in de Unie en voor de communautaire methode. Dat kon bij alle sprekers op bijval rekenen. Ik heb het echter nergens op papier zien staan in de vorm van een ontwerpresolutie; daar ontbreekt het aan. Wat al dan niet op tafel ligt, is het pact-Merkel/Sarkozy. Daarom bezie ik dit alles met wantrouwen en een zekere scepsis.</p>
      <p sl="de">Het is voor mijn fractie duidelijk dat zij niet kan instemmen met beleid dat inzet op begrotingsconsolidatie door middel van verdere bezuinigingen op sociaal gebied. Eerst moeten er concrete voorstellen over het toekomstig economisch en monetair beleid van de Europese Unie en de bijbehorende mechanismen aan het Europees Parlement ter stemming worden voorgelegd, want dat is waar het hier in de kern om gaat. In dat kader moet er een besluit komen dat zo fundamenteel van aard is dat het niet onder het motto "Europa per decreet", maar met behulp van de in het Verdrag verankerde conventiemethode moet worden genomen.</p>
      <p sl="de">Het verslag, hoewel het in een groot aantal opzichten goed is, kan daarom niet rekenen op onze steun. Er zou immers, hoezeer ook het tegendeel wordt beweerd, een precedent worden geschapen.</p>
    </intervention>
    <intervention id="3-091-000" speaker_id="28513" name="Godfrey Bloom" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, in de zeseneenhalf jaar dat ik inmiddels afgevaardigde ben, heb ik al heel wat onzin voorbij horen komen. Maar nooit eerder heb ik zoveel onzin horen uitkramen als vandaag.</p>
      <p sl="en">Jaren geleden gaf ik colleges over dit onderwerp aan de universiteit van Cambridge, en het zou volgens mij geen kwaad kunnen als u mijn oude sprekersnotities voor die colleges eens zou doorlezen. Het lijkt erop dat geen van u het concept van internationaal geld begrijpt. Mijnheer Brok, die na binnenkomst zijn continue telefonade alleen heeft onderbroken om naar zichzelf te luisteren, had een interessant verhaal. Hij begon dit debat met de opmerking dat de euro een groot succes is. Dan vraag je je toch af op welke planeet mijnheer Brok woont. Goeie genade! Het is een volslagen mislukking.</p>
      <p sl="en">Als hij denkt dat de euro zo’n groot succes is, zou hij eens moeten gaan praten met de miljoenen werklozen, voornamelijk jongeren, op het Iberisch Schiereiland, in het zuiden van Italië en elders in Europa. Zij lijden onder deze schandelijke, bedrieglijke en oneerlijke munt die de Europeanen tegen hun wil door de strot is geduwd.</p>
      <p sl="en">Er is geen mandaat, mijnheer Duff. Ik zeg het u, met uw blauwe kaart in de lucht: er is geen mandaat. Hier is geen mandaat voor. Het Britse volk heeft geen inspraak gekregen in dit hele Europese Unie-gedoe; helemaal niemand heeft er een stem in gekregen. Er is maar één manier waarop deze belachelijke munt, die in heel verschillende economieën wordt gebruikt tegen een complete achtergrond van mislukte idealen, kan overleven – en als u ook maar enig inzicht had in internationaal geld, zou u dat begrijpen – en dat is met een financieel, centraal, etatistisch fiscaal beleid. Als u denkt dat u daar een mandaat voor hebt, bent u een eerloze schurk.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-092-000" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, ik wil de heer Bloom graag vragen hoe zijn tirade is ontvangen in Cambridge. Ik kan me niet voorstellen dat bij een college economie zulke domme en flagrante onzin getolereerd zou worden. Ik wil hem ook dit vragen: is hij niet van mening dat er werkloosheid is in het Verenigd Koninkrijk? Weet hij niets van de buitensporige tekorten van het Verenigd Koninkrijk? Doet het hem niets dat de inflatie in Groot-Brittannië hoger is dan in de eurozone en dat het Britse pond een kwetsbare munt is?</p>
    </intervention>
    <intervention id="3-093-000" speaker_id="28513" name="Godfrey Bloom" is_mep="True" mode="spoken">
      <p sl="en">Mijnheer de Voorzitter, ik moet tegen de heer Duff zeggen dat toentertijd, halverwege de jaren negentig, sommigen van die groep studenten mijn opvattingen met enige scepsis hebben bekeken. Ik ga nog wel eens naar een incidenteel reüniediner en de meesten van hen komen dan naar mij toe en zeggen: “Mijn God Godders, je had gelijk.”</p>
      <p sl="en">En dat heb ik ook! Ik had absoluut gelijk, vindt u ook niet?</p>
      <a text="(Applaus)"/>
    </intervention>
    <intervention id="3-094-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, de Britten zijn geneigd het stabiliteitmechanisme te zien als iets dat niets met ons te maken heeft, simpelweg omdat we geen deel uitmaken van de eurozone. Dat zou mijns inziens een ernstige vergissing zijn.</p>
      <p sl="en">Er zijn ongetwijfeld veel Britse politici, zowel hier als bij ons, die willen dat Groot-Brittannië tot de euro toetreedt. Alle partijen hadden toegezegd dat er een referendum zou worden gehouden voordat er ook maar een poging werd gedaan om tot de euro toe te treden, maar we weten allemaal wel hoeveel waarde we in het Verenigd Koninkrijk aan referendumbeloftes moeten hechten. Zowel de Labour-partij als de Conservatieve partij hadden toegezegd dat er gestemd zou worden over het Verdrag van Lissabon. De eerste wist eronderuit te komen omdat het Grondwettelijk Verdrag en het Verdrag van Lissabon zogenaamd verschillende verdragen zouden zijn; de laatste wist onder haar verplichting uit te komen door als reden aan te voeren dat het Verdrag van Lissabon al geratificeerd was, en dat het daardoor onmogelijk was nog een referendum te houden. Voorts heeft de huidige regering besloten dat er geen referendum komt over deze verdragswijziging.</p>
      <p sl="en">Aan de betrokkenheid bij het stabiliteitsmechanisme van die landen die geen deel uitmaken van de eurozone, waar het voorgestelde amendement op het Verdrag in voorziet, hangt een fors prijskaartje.</p>
      <p sl="en">Het hele stabiliteitsmechanisme is natuurlijk een erkenning van een intrinsieke tekortkoming in het euro-experiment. De waarde van een munteenheid moet de relatieve waarde van de geïmporteerde en geëxporteerde goederen – de toestand van de economie – van een land weergeven. Een gemeenschappelijke munt kan niet precies de toestand van 17 – of uiteindelijk 27 – verschillende economieën weergeven. We moeten boven alles zien te voorkomen dat dit rampzalige experiment tot het Verenigd Koninkrijk zal worden uitgebreid.</p>
    </intervention>
    <intervention id="3-095-000" speaker_id="988" name="Carlo Casini" is_mep="True" mode="spoken">
      <p sl="it">Mijnheer de Voorzitter, dames en heren, het opmerkelijke van het voorstel van de Raad is dat het, zodra het aangenomen wordt, ruim baan zal geven aan de oprichting van een permanent stabiliteitsmechanisme door middel van een internationaal rechtsinstrument en dus zonder een directe band met het institutionele systeem van de Unie.</p>
      <p sl="it">Dit feit heeft tot grote verontrusting geleid bij de door mij voorgezeten Commissie constitutionele zaken,, die als taak heeft te waken over de samenhang van het institutionele kader van de Unie. Door de voorgestelde vereenvoudigde procedure voor herziening is daarom een levendig debat ontstaan, waarin argumenten gebaseerd op de bestendige principes van het Europees integratieproces zijn komen te staan tegenover argumenten gebaseerd op pragmatiek en politiek realisme.</p>
      <p sl="it">Samengevat meent de Commissie constitutionele zaken dat het Europees Parlement, voor een weldoordacht besluit over de voorgestelde herziening van het Verdrag, rekening moet houden met de context van economische governance waarin het voorstel zich bevindt. We moeten beter begrijpen hoe dit toekomstige mechanisme zich verhoudt tot de bestaande institutionele structuren. Het zou verkeerd zijn een dubbele structuur te creëren, want dat zou op de lange termijn een risico van een scheuring van de Unie met zich mee kunnen brengen.</p>
      <p sl="it">De voorstellen en suggesties in het verslag van de heren Brok en Gualtieri hebben als doel om gepaste bruggen tussen het institutionele systeem van de Unie en het nieuwe mechanisme te bouwen. Verder wil ik benadrukken dat het noodzakelijk is dat de Raad deze punten als essentieel beschouwt voor een harmonieuze samenwerking tussen de Europese instellingen.</p>
      <p sl="it">Ik verzoek de Europese Raad daarom dringend om akte te nemen van deze noodzaak en rekening met ons te houden, voor onze stemming van 24 maart. We wachten op een positief signaal en ik bedank de rapporteurs Brok en Gualtieri hartelijk voor het geweldige werk dat zij hebben verricht.</p>
    </intervention>
    <intervention id="3-096-000" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, het staat voor mij als een paal boven water dat Europa een permanent stabiliteitsmechanisme nodig heeft. Ik heb al veel politieke strijd gevoerd en voor referenda gestreden over democratisch legitieme gemeenschappelijke besluitvorming. Ik heb daarom ernstige bedenkingen over het door de staatshoofden voorgestelde Verdragsmechanisme om het ESM in te stellen en te beheren.</p>
      <p sl="en">Ik doe een dringend beroep op de staatshoofden om heel goed na te denken over de gevolgen voor Europa als zij de brede consensus binnen dit direct gekozen Parlement negeren. Inderdaad, we hebben een spoedig besluit nodig, maar voor een dergelijk fundamenteel vraagstuk moeten we wel de Verdragen naleven. Het probleem waar niemand zijn vingers aan wil branden, is dat een verandering in de formulering, of overschakeling naar de gewone procedure tot een referendum zal kunnen leiden in Ierland. Mijn reactie hierop als democraat is heel simpel: nou en? Ik respecteer het volk. Ik ben niet bang voor het volk. Ik geloof dat Ierland een volwassen democratie is die in staat is om te erkennen waar onze grootste belangen liggen en dat is in het hart van Europa.</p>
    </intervention>
    <intervention id="3-097-000" speaker_id="33570" name="Sharon Bowles" is_mep="True" mode="spoken">
      <p sl="en">Mijnheer de Voorzitter, de reactie op de aspecten op landelijk niveau van de economische crisis kwam maar langzaam op gang. Aanvankelijk strafte de markt inadequate reacties af. De laatste tijd lijkt de markt tot rust te zijn gekomen. Nu beginnen sommige rentetarieven op obligaties weer tot onhoudbare hoogte omhoog te kruipen.</p>
      <p sl="en">Het is gebleken dat de reddingsregelingen die werden getroffen moeten worden aangepast en met de beste wil van de wereld denk ik niet dat de volgende inspanning in die richting voor honderd procent juist zal zijn, laat staan toekomstbestendig.</p>
      <p sl="en">Daarom hebben we een permanent financieringsmechanisme nodig dat flexibel is, niet in de laatste plaats om vroegtijdig ingrijpen mogelijk te maken, als dat de meest effectieve remedie is. Dat is helemaal niet zo’n raar idee. Het IMF doet dat ook. Maar natuurlijk moeten er grenzen, prioriteiten en goed bestuur zijn.</p>
      <p sl="en">We hebben dus een verdragswijziging nodig die ontwikkeling mogelijk maakt, niet een verdragswijziging die tot onenigheid leidt over wat er bedoeld wordt met ‘onmisbaar voor de eurozone in zijn geheel’, waarbij op zijn minst de kleinere staten worden gediscrimineerd.</p>
      <p sl="en">Zelfs sterke eurozonelanden hebben dit stabiliteitsmechanisme nodig, vanwege de onderlinge vervlechting van het bankwezen en de staatsschuld. Het is geen toeval dat de ECB aandringt op een fonds dat groot genoeg is om op herkapitalisatie van banken in de eurozone berekend te zijn.</p>
      <p sl="en">En wat betreft rentetarieven, daar moet een balans gevonden worden tussen stabiliteit en moreel risico, maar uiteindelijk kan het niet zo zijn dat de lidstaten opbrengsten opstrijken die veel hoger zijn dan de kosten.</p>
    </intervention>
    <intervention id="3-098-000" speaker_id="96949" name="Vicky Ford" is_mep="True" mode="spoken">
      <p sl="en">Mijnheer de Voorzitter, verdragswijziging is een gevoelig onderwerp in mijn land, waar ondanks gedane toezeggingen het Verdrag van Lissabon zonder referendum werd geratificeerd. Maar ik begrijp wel waarom de crisis in de eurozone u ertoe beweegt een permanent stabiliteitsmechanisme in te stellen, en hoewel het Verenigd Koninkrijk geen lid is van de eurozone willen we wel dat de eurolanden economisch succesvol zijn. Om die redenen heeft mijn regering gezegd dat zij de verdragswijziging die nodig is om het mechanisme in te stellen, niet in de weg zal staan. Maar deze resolutie gaat verder dan dat, en we weten uit ervaring dat het gebruik van vaag taalgebruik tot onzekerheid leidt.</p>
      <p sl="en">In de overwegingen wordt het begrip euro-obligaties aan de orde gesteld, in wollige bewoordingen en zonder verdere bijzonderheden. De leden van mijn fractie maken zich zorgen. Wordt hiermee het soevereine recht overgedragen om de eigen schatkist te beheren? En hoe zit het met problemen inzake moreel risico?</p>
      <p sl="en">Samenvattend, we zullen niet tegen de door de lidstaten overeengekomen tekst van het Verdrag stemmen, met name om het mogelijk te maken dat dit mechanisme kan worden gecreëerd, maar we kunnen deze resolutie niet steunen met die vage begrippen die erin geslopen zijn.</p>
    </intervention>
    <intervention id="3-099-000" speaker_id="37676" name="Søren Bo Søndergaard" is_mep="True" mode="spoken">
      <p sl="da">Mijnheer de Voorzitter, het is pas een jaar geleden dat het Verdrag van Lissabon in werking trad. Niettemin zijn we al met de tweede wijziging van het verdrag bezig. Eigenlijk zou het naar mijn mening te denken moeten geven dat het Verdrag van Lissabon kennelijk zo slecht was dat het continu gewijzigd moet worden. Waarom wordt het gewijzigd en hoe wordt het gewijzigd? Niet met behulp van de gewone procedure, maar met behulp van een speciale "fast track"-procedure. Waarom? Omdat de wijziging van het verdrag zonder betekenis is? Nee, integendeel. Niettemin gaat het nu zo snel dat er geen reële mogelijkheid is om de bevolking bij een grondig debat te betrekken.</p>
      <p sl="da">Omdat het Verdrag van Lissabon moest worden verkocht aan de bevolking, was een van de argumenten dat het Europees Parlement er meer invloed door zou krijgen. Echter, de voorgestelde wijziging zou betekenen dat belangrijke besluiten op EU-niveau kunnen worden getroffen, zonder dat het Europees Parlement er iets over te zeggen heeft. Waar zal deze verdragswijziging dus toe leiden? Wat dit betreft zijn we het volledig eens met het Europees Verbond van Vakverenigingen (EVV). De verdragswijziging zal de weg vrijmaken voor van bovenaf gestuurde aanvallen op collectieve overeenkomsten overal in Europa en voor een verslechtering van de omstandigheden voor werknemers. Is er werkelijk iemand die gelooft dat we op deze manier de bevolking winnen voor een gemeenschappelijk Europees project? Dank u.</p>
    </intervention>
    <intervention id="3-100-000" speaker_id="96663" name="Morten Messerschmidt" is_mep="True" mode="spoken">
      <p sl="da">Mijnheer de Voorzitter, het eerste dat in me opkomt wanneer ik dit verslag lees en deze wijziging van het Verdrag van Lissabon, is dat dit een totale belediging is, een belediging van de kiezers, die zich nu nogmaals volledig genegeerd moeten voelen door dit verdrag, waarbij hun de eerste keer niet eens werd gevraagd of ze het überhaupt wilden. Het is een belediging van de belastingbetalers, in het bijzonder in Noord-Europa, die verplicht worden te betalen voor de te hoge uitgaven waarvan sprake is geweest in een aantal Zuid-Europese landen. Het is tevens een totale belediging van de Zuid-Europese economieën, die de indruk zouden kunnen krijgen dat er sprake is van geldgebrek in de landen in kwestie. Dat is niet het geval. Het probleem in deze landen wordt gevormd door structurele tekortkomingen. Deze landen moeten een aantal structurele hervormingen ondergaan om in het model te passen dat de euro vereist en nastreeft. Alleen indien deze landen hun financiële beleid veranderen naar Duits model, zullen ze hun economie weer op gang kunnen brengen. We kunnen het net zo goed meteen zeggen zoals het is, en door hun steeds meer geld en goedkopere leningen te geven, duurt de pijn alleen maar langer. Dank u, mijnheer de Voorzitter.</p>
    </intervention>
    <intervention id="3-101-000" speaker_id="97170" name="Francisco Sosa Wagner" is_mep="True" mode="spoken">
      <p sl="es">Mijnheer de Voorzitter, ik wil mijn instemming betuigen met de afgevaardigden die vanmorgen hebben aangedrongen op respect voor het Parlement en de Commissie.</p>
      <p sl="es">Vandaar dat ik mijn stem voor deze Verdragswijziging afhankelijk stel van de bereidheid van de Europese Raad om de rol van genoemde instellingen te aanvaarden. Want het nieuwe mechanisme waarover wij hier praten, moet een belangrijk element van het systeem van economische governance worden, en het is belangrijk dat dat mechanisme wordt aangestuurd door een Europese Unie die in staat is om te zorgen voor samenhang tussen enerzijds het gemeenschappelijk economisch beleid, waarvoor duidelijke, precieze en beperkte doelen moeten worden gesteld, en anderzijds dit stabiliteitsinstrument. Met andere woorden: er moet ten koste van alles worden voorkomen dat bij deze inspanning de intergouvernementele route wordt ingeslagen, wat een doodlopende weg is of een weg waarop een klein aantal landen het voor zeggen heeft, want dat zou de hervorming belemmeren.</p>
      <p sl="es">Geachte collega's, Europa wordt steen voor steen opgebouwd, en dit is de hoeksteen van dat breekbare gebouw.</p>
    </intervention>
    <intervention id="3-102-000" speaker_id="1928" name="Werner Langen" is_mep="True" mode="spoken">
      <p sl="de">Mijnheer de Voorzitter, we mogen niet vergeten dat het in dit debat gaat om een vereenvoudigde wijziging van het Verdrag overeenkomstig artikel 136 en dat wij als Parlement – in het kader van welk mechanisme dan ook – nauwer bij de zaak betrokken willen worden. Dat is het uitgangspunt. Er is in dit opzicht een verlanglijstje op tafel gelegd. Ik sluit mij aan bij de woorden van collega Brok, die zei dat er voorzien moet worden in deelname van de Commissie en het Parlement. Dat is de reden waarom we hier vandaag dit debat voeren en pas op 24 maart een besluit nemen, om de Raad de kans te geven die deelname te realiseren.</p>
      <p sl="de">Het volledig betrekken van de Commissie bij deze aangelegenheid roept vragen op, omdat de Commissie haar rol als hoedster van de Verdragen eerder niet heeft vervuld, ze heeft geen procedures ingeleid. De lidstaten zelf zijn ook hun plichten niet nagekomen. Het is dan ook zaak dat wij met deze vereenvoudigde wijziging van het Verdrag een nieuwe stap zetten naar de voltooiing van de Economische en Monetaire Unie.</p>
      <p sl="de">Ik zie voor me hoe dit tot stand kan worden gebracht: de Commissie houdt zich in opdracht van de Raad bezig met de voorbereiding – waaronder voorstellen en ontwerpen – en de Raad wordt verplicht om, zoals bij de monetaire dialoog die we met de onafhankelijke Europese Centrale Bank voeren, verslag uit te brengen en samen met ons over de kwesties te beraadslagen. Dat zou een verstandige aanpak zijn.</p>
    </intervention>
    <intervention id="3-103-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mijnheer de Voorzitter, juridisch gezien is voor de invoering van een permanent stabiliteitsmechanisme herziening van het VWEU onvermijdelijk. Het staat ook buiten kijf dat de invoering van een stabiliteitsmechanisme voor de lidstaten die de euro als munt hebben, noodzakelijk is.</p>
      <p sl="sk">Een mechanisme voor wederzijdse hulp kan, mits goed ontworpen, de cohesie, integratie en solidariteit van de lidstaten van de Europese Unie versterken. Daar zou het echter beslist niet bij moeten blijven. Als het mechanisme gewicht moet krijgen, moet de coördinatie op economisch gebied en ook in het sociale beleid worden verbeterd.</p>
      <p sl="sk">Tegelijkertijd vind ik het voornemen om het permanente stabiliteitsmechanisme buiten het institutionele kader van de EU op te zetten een slecht signaal. Het intergouvernementele of zelfs civielrechtelijke karakter van het voorgestelde mechanisme kan het project van de Europese integratie een paar jaar terug plaatsen in de tijd.</p>
      <p sl="sk">Daarom wil ik de Commissie en vooral ook de vertegenwoordigers van de lidstaten oproepen om van dergelijke ideeën af te stappen. Als we ten minste op één manier voordeel willen halen uit de crisis, moeten we de crisis aangrijpen als kans om te integreren en niet om uiteen te vallen. De bepaling en tenuitvoerlegging van het permanente stabiliteitsmechanisme zou in zo nauw mogelijk verband met het institutionele kader van de Europese Unie moeten plaatsvinden en we zouden daarbij gebruik moeten maken van de institutionele procedures voor nauwere samenwerking.</p>
      <p sl="sk">Tot slot wil ik de hoop uiten dat alleen de positieve plannen uit voorliggend verslag zullen worden verwezenlijkt.</p>
    </intervention>
    <intervention id="3-104-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, we wijzigen het Verdrag van Lissabon, terwijl we dat nog maar pas hebben aangenomen. Misschien moet het ons tot nadenken stemmen dat dat verdrag, dat zo uitbundig werd aangeprezen als panacee voor alle Europese problemen, toch in wezen volkomen overschat is gebleken.</p>
      <p sl="pl">Natuurlijk vereist de crisis, die op dit moment het probleem van de hele Unie is, zeer daadkrachtig optreden. Toch rijst de vraag of wat de Europese Commissie en de Raad ons voorstellen, werkelijk het goede recept is. Dit is niet enkel een zaak van de eurozone, want de landen van buiten die zone krijgen er ook mee te maken. Bovendien worden die landen – waaronder het mijne, Polen – in wezen onderworpen aan besluiten die buiten hen om genomen worden. Dat is geen goed signaal voor de burgers, die men er eerder van probeerde te overtuigen dat het Verdrag van Lissabon het panacee voor alle problemen zou zijn.</p>
    </intervention>
    <intervention id="3-105-000" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, ik heb drie punten. In de eerste plaats, tekorten worden niet veroorzaakt door munteenheden. Ze worden veroorzaakt door regeringen en begrotingsoverschrijdingen. Ik denk dat dit misschien slecht nieuws is voor de heer Bloom, die eerder aan het woord is geweest, omdat als hij gelijk had en de munteenheden daarvoor verantwoordelijk voor waren, dat heel slecht nieuws zou zijn voor het pond of de dollar, waar we momenteel wereldwijd de grootste tekorten zien. De verantwoordelijkheid ligt bij regeringen.</p>
      <p sl="en">Daarom is het belangrijk dat we het stabiliteitsmechanisme zodanig waarborgen en structureren dat het de lidstaten uit de moeilijkheden helpt komen, maar er ook mede voor zorgt dat de lidstaten niet in moeilijkheden komen. Daarom denk ik dat het belangrijk is dat de financiering van het stabiliteitsmechanisme zodanig gestructureerd is dat degenen die ons aan grotere risico’s blootstellen door grotere tekorten te hebben, verplicht zouden moeten worden gesteld meer aan het mechanisme bij te dragen. Dan heb je een soort ‘de vervuiler betaalt’-principe en ook een preventieve maatregel binnen het stabiliteitsmechanisme, die op zich bijdraagt aan de stabiliteit van de euro.</p>
      <p sl="en">Daarom denk ik dat we niet alleen de formele structuur van het stabiliteitsmechanisme moeten bespreken, maar ook hoe we het gaan financieren. We moeten de stabiliteit zowel op de lange als op de korte termijn veilig stellen.</p>
    </intervention>
    <intervention id="3-106-000" speaker_id="96930" name="Vital Moreira" is_mep="True" mode="spoken">
      <p sl="pt">Ik vat mijn standpunt in drie voorstellen samen. Ten eerste vormt het idee van een permanent stabiliteitsmechanisme van de euro op zichzelf een essentiële bijdrage aan de versterking van de eenheidsmunt, een betere monetaire integratie in de Unie en stabielere publieke schuldenmarkten. Daarom moeten we dit onvoorwaardelijk steunen.</p>
      <p sl="pt">Ten tweede kan het permanent stabiliteitsmechanisme alleen met zekerheid en juridische garantie worden ingesteld als dit op een duidelijke wijze aan de Verdragen wordt toegevoegd. Het Verdrag betreffende de Werking van de Europese Unie moet dan ook met onze steun op zorgvuldige wijze worden aangepast.</p>
      <p sl="pt">Ten derde zou het duidelijk de voorkeur verdienen als het vermelde permanente stabiliteitsmechanisme door de Europese instellingen zelf zou worden ingesteld en beheerd, en niet als intergouvernementeel initiatief voor het eurogebied. We weten echter heel goed dat dit onmogelijk is, gezien de onwrikbare bezwaren van enkele lidstaten en er hoeft slechts één bezwaar te zijn om de wijziging van het Verdrag tegen te houden. Daarom moeten we de door de Raad voorgestelde wijzigingen van het Verdrag als zodanig ondersteunen.</p>
    </intervention>
    <intervention id="3-107-000" speaker_id="96773" name="Rafał Trzaskowski" is_mep="True" mode="spoken">
      <p sl="en">Mijnheer de Voorzitter, ik wil eerst de rapporteurs bedanken voor het uitstekende werk dat zij hebben verricht. Het is heel bemoedigend dat de Commissie en wij met één stem spreken. Ik wil hen vooral bedanken voor het verdedigen van de voorrechten van dit Huis. Tegen mijn collega’s van de ECR zou ik willen zeggen dat dit niet zomaar mooie woorden zijn, maar dat dit gewoon een legitieme bevestiging is van onze rol in dit proces.</p>
      <p sl="en">In tijden van crisis hebben we effectieve oplossingen, stabiliteit en voorspelbaarheid nodig, en dit alles kan het best worden bereikt wanneer we gebruik maken van de communautaire instellingen.</p>
      <p sl="en">Intergouvernementele oplossingen zullen ons op den duur niets opleveren. Wat vooral belangrijk is, als we het bestrijden van de economische crisis en ons concurrentievermogen serieus nemen, is dat we het samen doen, ongeacht of een bepaalde lidstaat deel uitmaakt van de eurozone of niet.</p>
      <p sl="en">Daarom verheugt het mij dat wat betreft ons standpunt – waar gisteren in de Commissie constitutionele zaken van dit Parlement over is gestemd – we ermee hebben ingestemd het mechanisme open te stellen voor alle landen die eraan willen deelnemen, waarmee we de ongegronde angst voor een Europa van twee snelheden wegnemen.</p>
    </intervention>
    <intervention id="3-108-000" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, mijnheer de commissaris, dames en heren, in het Verdrag van Lissabon, waaraan zo lang is gewerkt, zijn twee heldere boodschappen vervat: ten eerste versterking van de communautaire methode met een centrale rol voor de Commissie, en ten tweede versterking van de democratie door betrokkenheid van het Europees Parlement.</p>
      <p sl="de">Het Verdrag is nauwelijks een jaar in werking of het wordt al terzijde geschoven en met voeten getreden. De Europese Raad heeft met deze verdragswijziging een bedoeling die regelrecht indruist in tegen de geest van beide boodschappen in het Verdrag van Lissabon. In plaats van de communautaire methode te versterken vindt renationalisatie van het beleid plaats. De intergouvernementele aanpak heeft ingang gevonden op een belangrijk gebied van het toekomstig EU-beleid. De organen van de EU worden compleet buitengesloten. Dat is onaanvaardbaar en daarom zou het Parlement zich eigenlijk tegen dit voorstel moeten keren. Het verbaast mij dat de Commissie, als hoedster van de Verdragen, zich niet duidelijker uitspreekt en wij als Parlement min of meer voor haar in de bres moeten springen. We moeten de Commissie wakker schudden en tot actie aanzetten.</p>
      <p sl="de">Er wordt een gevaarlijk precedent geschapen. De economische crisis heeft ons duidelijk gemaakt dat de Monetaire Unie niet kan bestaan als zij op zichzelf is aangewezen. Met het oog op de vluchtelingenstroom uit Noord-Afrika en de onzekere situatie bij onze buren moet de EU aanvullende beleidsmaatregelen treffen. Renationalisatie willen we voorkomen. Ik hoop dat de rapporteurs erin slagen verbeteringen aan te brengen, anders kan ik niet met deze wijziging van het Verdrag instemmen.</p>
    </intervention>
    <intervention id="3-109-000" speaker_id="96876" name="Frank Engel" is_mep="True" mode="spoken">
      <p sl="fr">Mijnheer de Voorzitter, het opzetten van het stabiliteitsmechanisme waar we over spreken is een logisch uitvloeisel van de eerdere noodsituaties. Het gaat hier om een reddingsboei. Op lange termijn kunnen we geen staten redden en moeten we ook geen staten redden, het doel moet zijn om de economische unie van Europa te vervolmaken en om een Europese begrotingsruimte tot stand te brengen die de Europese staten en de eenheidsmunt kan ondersteunen.</p>
      <p sl="fr">Daarvoor moeten we verder gaan dan wat de noden van dit moment van ons vragen. Uiteindelijk moeten de communautaire instellingen gaan bepalen welke kant we op moeten, en moeten we niet langer afhankelijk zijn van de eeuwige intergouvernementele initiatieven, of die nu van Frans-Duitse makelij zijn of niet.</p>
      <p sl="fr">Pierre Werner, wiens plan beschouwd kan worden als de bakermat van de euro, heeft in zijn werk de idee opgenomen van een Europees centrum van economische besluitvorming dat verantwoording aflegt aan het Parlement. En dat centrum kan op dit moment alleen maar gevormd worden door de Commissie en het Parlement.</p>
      <p sl="fr">Na met de bescheiden verdragswijziging waarover we weldra gaan stemmen de eerste stap te hebben gezet, moet de volgende stap dus eigenlijk een stap veertig jaar terug in de tijd zijn om eindelijk de wens van Pierre Werner in vervulling te laten gaan.</p>
    </intervention>
    <intervention id="3-110-000" speaker_id="96915" name="Sergio Gaetano Cofferati" is_mep="True" mode="spoken">
      <p sl="it">Mijnheer de Voorzitter, dames en heren, wijzigingen aanbrengen in een verdrag is altijd complex en gevoelig, en de eerste wijziging is dat nog meer, aangezien het een precedent kan scheppen waarnaar bij latere handelingen wordt verwezen.</p>
      <p sl="it">Mede om deze reden ben ik van mening dat Elmar Brok en Roberto Gualtieri zeer attent te werk zijn gegaan, en het resultaat is evenwichtig en verdient onze steun. In de tekst die ze hebben gepresenteerd, staan drie zaken die ik nu zou willen uitlichten.</p>
      <p sl="it">Het eerste punt is dat het permanente mechanisme niet buiten het institutionele kader van Europa kan en mag staan. Om deze reden zal de aanwezigheid van de Commissie in de raad van het mechanisme de hoeksteen zijn voor de verhouding tussen het huidige institutionele kader en het mechanisme, dat nu gewijzigd gaat worden.</p>
      <p sl="it">Het tweede punt is de volledige continuïteit van de tijdelijke maatregelen met de huidige situatie, die mag absoluut niet verminderen. En als laatste, en beslissend voor de toekomstige ontwikkeling van de economische governance, de betrekkingen met de economische instellingen. We moeten vermijden dat er duale modellen ontstaan, die meer kwaad dan goed zouden doen.</p>
    </intervention>
    <intervention id="3-111-000" speaker_id="1873" name="Íñigo Méndez de Vigo" is_mep="True" mode="spoken">
      <p sl="es">Mijnheer de Voorzitter, wij zullen het verslag Brok-Gualtieri vanmorgen niet in stemming brengen. Wij stellen de stemming uit tot de vergadering in Brussel om de heren Brok en Gualtieri de tijd te geven om met de Europese Raad te onderhandelen over de toepassingsvoorwaarden van artikel 136.</p>
      <p sl="es">Dat doen wij omdat, zoals de heer Leinen heeft gezegd, ook het Europees Parlement der Hüter der Verträge is, en omdat wij willen dat iedereen bij de werking van de euro is betrokken en de euro uiteindelijk, mijnheer de Voorzitter, een effectief betalingsmiddel zal zijn.</p>
      <p sl="es">Dat is wat wij vragen. Het gaat niet om een geschil tussen instellingen. Het gaat niet om het verwerven van meer macht voor het Parlement. Het gaat erom dat het mechanisme dat hieruit voortkomt voor de Europese burgers resultaat oplevert.</p>
    </intervention>
    <intervention id="3-112-000" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Het is nog maar een jaar geleden dat we konden zien hoe moeilijk was om het Verdrag van Lissabon geratificeerd te krijgen; niemand van ons wilde eraan dat de bepalingen van het Verdrag veranderd zouden moeten worden. Maar de economische situatie in Europa maakte dat wat nog maar een jaar geleden onmogelijk was, nu wel haalbaar is, en dat de meerderheid van de lidstaten hier zelfs achter staat.</p>
      <p sl="pl">De economische en financiële crisis leert ons niet alleen solidariteit, maar laat ook de sterke economische afhankelijkheden zien tussen de afzonderlijke lidstaten. Hoewel ze niet tot de eurozone behoren blijven de landen die de gemeenschappelijke munt niet gebruiken, niet gevrijwaard van de begrotingscrisis in de eurozone. Integendeel, de financiële problemen van de leden van de eurozone hebben een negatieve invloed op de situatie van de gehele Unie. Daarom ook moet het permanente financiële stabilisatiemechanisme worden opengesteld voor alle lidstaten, ook die van buiten de eurozone. Door de staten van buiten de eurozone buiten te sluiten, waaronder door sterkere economische en sociale integratie zoals wordt voorgesteld in het Duits-Franse concurrentiepact, versterkt de vorming van een Europa van twee snelheden, en dat helpt ons niet een sterk, hecht en concurrerend Europa op te bouwen en schept geen voorwaarden voor gemeenschappelijk optreden, zoals bepleit door de heer Brok. Dank u.</p>
    </intervention>
    <intervention id="3-113-000" speaker_id="23805" name="Zita Gurmai" is_mep="True" mode="spoken">
      <p sl="en">Mijnheer de Voorzitter, we zijn ons allemaal bewust van de huidige economische crisis en het gevaar dat deze in het algemeen oplevert voor ons leven. Dit geldt met name voor de euro die van cruciaal belang is voor het Europese politieke en economische project. We moeten de stabiliteit van de eurozone handhaven vanuit het beginsel van verantwoordelijkheid voor en solidariteit met alle lidstaten die in nood verkeren. Dit gezegd hebbende, wil ik drie punten benadrukken.</p>
      <p sl="en">Zelfs wanneer wanhopige tijden om wanhopige maatregelen en vereenvoudigde procedures vragen, is het op lange termijn niet mogelijk om voorbij te gaan aan transparantie, parlementaire controle en democratische verantwoording. Het stabiliteitsmechanisme moet de eerste stap zijn naar een complexe benadering en permanente maatregelen, gericht op het toewerken naar de economische governance van de Unie. Zodra het is ingevoerd, mag het permanente stabiliteitsmechanisme niet buiten het institutionele kader van de EU functioneren.</p>
      <p sl="en">Ten slotte wil ik onze rapporteurs bedanken voor het uitstekende werk dat zij hebben verricht ten aanzien van deze uiterst belangrijke, dringende en gecompliceerde materie. Zelfs zonder al te veel informatie over het stabiliteitsmechanisme verdient dit een plaats in het institutionele kader van de EU. Voorts ben ik zeer verheugd dat de president van Hongarije hier binnenkort aanwezig zal zijn.</p>
    </intervention>
    <intervention id="3-114-000" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, drie jaar geleden is tegen ons gezegd: "dit is de aller-allerlaatste keer, het Verdrag zal niet worden herzien". De realiteit dwingt ons daar nu alsnog toe. Het Verdrag van Lissabon voorziet, voor het eerst, in werkelijke bevoegdheden voor het Europees Parlement bij een verdragsherziening. Wij behandelen hier een voorstel dat voorbijgaat aan de rechten van dit Europees Parlement en dat ons, op een puur communautair terrein als het monetair beleid, een intergouvernementeel mechanisme voorstelt.</p>
      <p sl="fr">Ik trek hier in twee opzichten lering uit: ten eerste wil ik dat onze collega’s die namens ons gaan onderhandelen zoveel mogelijk wijzigingen kunnen aanbrengen in het voorstel dat ons is voorgelegd, om het mechanisme te "hercommunautariseren". Ten tweede zou ik ook graag zien dat deze verdragsherziening de laatste is zonder akkoord en tussenkomst van het Europees Parlement.</p>
      <p sl="fr">Dit Europees Parlement moet voorstellen doen en wij weten dat we voor het voortbestaan van het eurogebied verder moeten gaan, bij een verdragsherziening of bij versterkte samenwerking.</p>
    </intervention>
    <intervention id="3-115-000" speaker_id="96730" name="Sven Giegold" is_mep="True" mode="spoken">
      <p sl="de">Mijnheer de Voorzitter, geachte dames en heren, ter tafel liggen drie pakketten op het gebied van economische governance: de zes voorstellen van de Commissie, het pact voor concurrentievermogen – waarover wordt onderhandeld onder leiding van de heren Van Rompuy en Barroso – en de voorstellen tot wijziging van het Verdrag en, in verband daarmee, het optuigen van het Europees stabiliteitsmechanisme. Na deze discussie is het duidelijk dat dit alles dient te gebeuren onder controle van het Parlement en op basis van een voorstel van de Commissie.</p>
      <p sl="de">Op grond van de Verdragen beschikt het Parlement echter over verschillende rechten met betrekking tot de drie verschillende pakketten. Tegelijkertijd vallen deze pakketten gedeeltelijk samen. Hoe gaan we dit dus politiek aanpakken? Volgens mij is het essentieel dat wij de zes voorstellen van de Commissie goedkeuren op voorwaarde dat onze eisen op de andere twee gebieden worden ingewilligd, opdat er een evenwichtig pakket tot stand komt waarmee het belang van de burgers is gediend.</p>
    </intervention>
    <intervention id="3-116-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mijnheer de Voorzitter, een aantal lidstaten van de Europese Unie is overeengekomen een gemeenschappelijke munt in te voeren. De verschillen in economisch potentieel hebben er echter toe geleid dat sommige landen vanwege de binding aan de gemeenschappelijke munt beperkt zijn in hun mogelijkheden om gebruik te maken van standaardprocedures in geval van insolventie. Daarom hebben alle landen die gebruik maken van de gemeenschappelijke munt besloten een mechanisme in te stellen dat hen helpt de ontstane financiële problemen op te lossen en deze in de toekomst te voorkomen.</p>
      <p sl="sk">De oplossing die de betrokken landen zijn overeengekomen, vereist echter een wijziging en aanvulling van artikel 136 van het Verdrag betreffende de werking van de Europese Unie en de goedkeuring van deze oplossing door alle lidstaten van de Europese Unie. De verantwoordelijkheid voor de gemeenschappelijke munt wordt op het moment echter vooral gedragen door de zeventien landen in de eurozone en daarom is het logisch dat het Europese stabiliteitsmechanisme een intergouvernementeel karakter moet krijgen. De positie van de Commissie als eenvoudige toeschouwer lijkt mij voldoende.</p>
    </intervention>
    <intervention id="3-117-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, zoals al verschillende keren is gezegd, soms moet de Commissie haar stem verheffen om gehoord te worden. Ik zal dit nu proberen te doen.</p>
      <p sl="en">In de eerste plaats wil ik de rapporteurs bedanken voor hun uitstekende samenwerking en de leden voor een zeer belangrijk debat. Ik denk dat we het met veel van de punten die tijdens deze discussie naar voren zijn gebracht absoluut eens zijn, met name dat we krachtige maatregelen op Europees niveau nodig hebben en dat een toekomstig mechanisme zo dicht mogelijk bij de communautaire geest en werkwijze moet staan.</p>
      <p sl="en">In reactie op de opmerkingen over onze steun aan Griekenland en Ierland: ik denk dat uit onze ervaring duidelijk is gebleken dat we constant op zoek moeten naar een zorgvuldige balans tussen het in stand houden van de houdbaarheid van de schuld en het vermijden van morele risico’s. Dat we lering trekken uit die ervaringen is mijns inziens duidelijk gebleken uit de verklaringen van mijn collega commissaris Olli Rehn, de afgelopen dagen.</p>
      <p sl="en">Tegelijkertijd denk ik dat we niet moeten vergeten dat we nu in werkelijk uitzonderlijke omstandigheden leven. De crisis is nog niet voorbij, het herstel is nog wankel en de markten zijn in rep en roer, zoals we kunnen zien aan de constante bewegingen van de spreads. Wat belangrijker is: de Europese landen staan onder onaanvaardbaar hoge druk en zien hoe als gevolg van de hoge rentevoeten op hun schulden er een wissel op hun toekomst wordt getrokken.</p>
      <p sl="en">We moeten daarom in actie komen, en snel ook. We moeten duidelijk onze vastberadenheid tonen. Het instellen van het permanent mechanisme moet daarom in zo kort mogelijke tijd gebeuren en ook zo spoedig mogelijk.</p>
      <p sl="en">Wat daarbij van groot belang is – en dit was met name de voorwaarde waar de Commissie op gehamerd heeft – is dat dit binnen het kader van de Verdragen moet gebeuren. Ik ben het eens met de heer Gauzès dat er snel actie moet worden ondernomen, omdat we rechtszekerheid nodig hebben. Ik ben het ook eens met de heer Guerrero Salom, die zei dat dit geen precedent mag creëren. Ik kan hem verzekeren dat de gebruikte procedure en het type samenwerking dat wordt voorgesteld door de Commissie absoluut niet als een precedent wordt gezien.</p>
      <p sl="en">Ik moet u erop wijzen dat de Commissie nauw betrokken is bij het voorbereidende werk en dat we het van cruciaal belang achten dat we ook betrokken zijn bij het opzetten en functioneren van het mechanisme. Zoals aangegeven in bijlage 2 van de conclusies van de Europese Raad, is er een centrale rol weggelegd voor de Commissie bij de voorbereiding van analyses en programma’s voor de landen die er in de toekomst een beroep op zullen doen. Wij zijn echter van mening dat de centrale rol van de Commissie nog sterker moet worden benadrukt.</p>
      <p sl="en">Ten aanzien van de kritiek op de gekozen methode, moet ik zeggen dat we goede voorbeelden hebben gezien waartoe een dergelijke methode kan leiden, bijvoorbeeld bij Schengen of de derde pijler.</p>
      <p sl="en">Tot besluit nog één zin. Toen het Verdrag van Lissabon werd opgesteld, werd dit type samenwerking, dit samenwerkingsgebied voor de lidstaten nog te ambitieus geacht. Maar in de werkelijkheid van dit moment blijkt uit de feitelijke ervaring die wij hebben met de onderlinge verwevenheid en met economische samenwerking duidelijk dat we een Europese oplossing nodig hebben voor dit zeer belangrijke Europese probleem. Ik ben van mening dat we die ook zullen vinden.</p>
    </intervention>
    <intervention id="3-118-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Mijnheer Šefčovič, dank u wel. Ik geef het woord aan de heer Gualtieri, met het dringende verzoek het bij één minuut te houden.</p>
    </intervention>
    <intervention id="3-119-000" speaker_id="96892" name="Roberto Gualtieri" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, dit is een belangrijk debat geweest dat naar mijn mening duidelijk heeft aangetoond dat de fracties het grotendeels eens zijn met de analyse en de lijn die in het verslag worden aangeduid.</p>
      <p sl="it">Het Parlement spreekt nu werkelijk met één stem, een enkeling uitgezonderd, en dat is belangrijk. We zeggen ja tegen het permanente stabiliteitsmechanisme, maar we verbergen onze verbazing en bezorgdheid niet. We hebben vernomen dat de Commissie deze verbazing en bezorgdheid deelt, ook al hadden we dat liever gelezen in haar advies over de gekozen procedure.</p>
      <p sl="it">We zijn bereid realisme en verantwoordelijkheidsgevoel te tonen bij de constatering dat de politieke omstandigheden ontbreken om vandaag een communautair mechanisme te definiëren, maar desondanks hebben we laten zien, en dat zullen we blijven doen, dat we vastbesloten zijn in ons streven om het mechanisme onder te brengen in het rechts- en procedurekader van de Unie, met eerbiediging van de verdragen.</p>
      <p sl="it">De voorstellen die we hebben gedaan zijn duidelijk, maar het cruciale punt lijkt mij nu iets anders. Is de Europese Raad bereid om een echte discussie met het Parlement aan te gaan over de voorstellen, en is de Commissie bereid om een actieve rol in deze discussie te spelen?</p>
      <p sl="it">Ik wil benadrukken dat het Parlement heeft besloten, ik zou het een gewoonte noemen, om de stemming te verplaatsen naar 24 maart. Ik zie dat als een belangrijk signaal, we zijn een verantwoordelijk Parlement, maar ik acht het noodzakelijk dat de Europese Raad datzelfde verantwoordelijkheidsgevoel toont en de voorstellen van het Europees Parlement in beschouwing neemt.</p>
    </intervention>
    <intervention id="3-121-000" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-122-000" speaker_id="96856" name="George Sabin Cutaş" is_mep="True" mode="written">
      <p sl="ro">Tegen de achtergrond van de huidige economische crisis komt het idee om een financieel stabiliteitsmechanisme te introduceren tegemoet aan de urgente behoefte aan solidariteit tussen de lidstaten, en vormt een stap in de goede richting. Echter, als het Verdrag wordt gewijzigd op de nu voorgestelde manier kan er een mechanisme ontstaan dat uitsluitend gewijd is aan een beperkt aantal lidstaten. Er is bijvoorbeeld geen plaats voor lidstaten die de euro niet hebben. Ik ben van mening dat dit mechanisme gecreëerd moet worden binnen het institutionele kader van de Europese Unie, met betrokkenheid van de Commissie en het Europees Parlement, zodat het werkelijk Europees wordt. Er moet rekening gehouden worden met deelname van alle 27 lidstaten. Wij moeten niet vergeten, dat de economische fluctuaties in de lidstaten buiten de eurozone een effect hebben op de economische en financiële stabiliteit van de gehele Unie.</p>
    </intervention>
    <intervention id="3-123-000" speaker_id="4466" name="Ilda Figueiredo" is_mep="True" mode="written">
      <p sl="pt">Wat er nu gebeurt met de aangekondigde wijziging van het Verdrag van Lissabon, geeft aan dat alles wat de leiders van de EU hebben gezegd over het belang van de nationale parlementen en het Europees Parlement, intensivering van de democratie en de duurzaamheid van het Verdrag, niet meer dan propaganda is geweest.</p>
      <p sl="pt">Een jaar en een paar maanden na het in werking treden van het Verdrag van Lissabon wordt er nu een wijziging voorgesteld waarbij iedereen op een zijspoor is gezet, gebruik makend van een mechanisme van datzelfde Verdrag, dat niet alleen een wijziging toestaat zonder enige democratische inspraak - en zo op dezelfde weg voortgaat als toen men de nationale referenda over goedkeuring van het Verdrag afwees - maar ook een mechanisme schept van permanente controle over de economieën van de lidstaten.</p>
      <p sl="pt">Dit verslag wijst in dezelfde richting, gelet op bepaalde amendementen die zijn ingediend op het voorstel van de Commissie inzake wijziging van het Verdrag betreffende de Werking van de Europese Unie met betrekking tot een stabiliteitsmechanisme voor de lidstaten die de euro als munt hebben.</p>
      <p sl="pt">In feite is alles gericht op de verdere opbouw van de economische governance die nagestreefd wordt met de invoering van het Europese semester: aanscherping van de sancties in verband met de naleving van het SGP, versterking van de richtsnoeren voor het economisch beleid en van eventuele andere indicatoren die worden goedgekeurd. Men probeert de lidstaten op deze manier de facto een dwangbuis aan te meten.</p>
    </intervention>
    <intervention id="3-124-000" speaker_id="96714" name="Jiří Havel" is_mep="True" mode="written">
      <p sl="cs">De jarenlange begrotingsonevenwichtigheden hebben geleid tot een niet onaanzienlijk reddingspakket van 720 miljard euro, gefinancierd door de EU en het Internationaal Monetair Fonds. Ondanks het feit dat er voor dit lid van de eurozone een speciale Europese Faciliteit voor financiële stabiliteit (EFSF) met een totale omvang van 440 miljard euro in het leven is geroepen, kan niet bepaald beweerd worden dat alle problemen in de EU zijn opgelost. Bovendien is de werking van de EFSF beperkt tot eind 2012, reden waarom er onder investeerders nogal wat onzekerheid bestaat over wat er na die datum, dus na het verstrijken van de verstrekte garanties, gebeuren gaat met de schulden van de probleemlanden van de eurozone. Het is om die reden van groot belang dat artikel 136 van het VWEU wordt gewijzigd, oftewel dat er een stabiliseringsmechanisme tot stand wordt gebracht voor na 2013. Dat is meer dan gewenst voor de toekomstige financiële en fiscale stabiliteit van de Europese Unie. Desalniettemin wil ik erop wijzen dat dit mechanisme geen panacee is voor het oplossen van de begrotingsproblemen van de (perifere) lidstaten. Ook moet goed worden gekeken naar een allesomvattende oplossing van de problematiek (vermindering van de overheidsschulden, herstel van de geloofwaardigheid van de banksector, alsook striktere hervormingen, waaronder consolidatie van de overheidsfinanciën van de perifere landen ter vergroting van hun concurrentievermogen). Over het algeheel gesproken is dit verslag van de heer Brok en de heer Gualtieri een nauwkeurige analyse van de problematiek in kwestie en verwijst het terecht naar de desbetreffende communautaire wetgeving, alsook naar de standpunten van de Begrotingscommissie. Gezien dit alles zou ik willen aanbevelen de voorgestelde wijziging van artikel 136 VWEU goed te keuren.</p>
    </intervention>
    <intervention id="3-125-000" speaker_id="96934" name="Sandra Kalniete" is_mep="True" mode="written">
      <p sl="lv">De afgelopen jaren heeft de euro enkele schokken doorgemaakt die een andere munt wellicht te gronde hadden gericht. De maatregelen van de EU-leiders hebben, hoewel ze niet altijd voldoende snel of overtuigend zijn geweest, de euro overeind kunnen houden. De situatie is nog steeds zeer problematisch, maar ik ben ervan overtuigd dat Europa deze crisis te boven zal komen en economisch sterker zal worden. Deze crisis heeft de zwakke plekken van de EU blootgelegd en heeft duidelijker laten zien welke wijzigingen er nodig zijn in de wetgeving van de Europese Unie, met inbegrip van het Verdrag betreffende de werking van Europese Unie, over het stabilisatiemechanisme voor de landen van de eurozone. Ik ben ervan overtuigd dat de oprichting van het Europees financieel stabilisatiemechanisme (EFSM) een van de belangrijkste stappen is die de EU kan nemen om ernstige economische crises in de toekomst te voorkomen. Uiteraard zal de oprichting van het EFSM niet alle problemen oplossen, en dat is de reden waarom het belangrijk is dat regeringen hun verantwoordelijkheid inzien en zich aan de criteria van Maastricht houden, en een verstandig, weloverwogen economisch en monetair beleid ten uitvoer brengen dat op langetermijndoelen is gebaseerd. Wij kunnen het ons niet veroorloven dat de scenario’s van de afgelopen jaren zich nog eens herhalen, toen de lidstaten een economisch beleid volgden van ‘vol gas geven’, zonder acht te slaan op de criteria van Maastricht en door andere elementaire economiewetten te overtreden. De euro is niet alleen een munt; het is een politiek convenant, dat aantoont dat de EU in verscheidenheid verenigd kan zijn. De euro is de garantie voor de Europese stabiliteit, groei en eenheid. Dat is de reden waarom ik niet de minste twijfel heb dat wij voldoende scherpzinnig en wijs kunnen zijn om deze crisis te boven te komen en een nieuwe impuls aan ontwikkeling te geven.</p>
    </intervention>
  </section>
  <section id="creitem8" title="8. Stemmingen">
    <intervention id="3-127-000" speaker_id="28576" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
    <intervention id="3-128-000" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, ik wil mij wederom beklagen over hoe er in dit Parlement met de tijd wordt omgegaan. Zowel gisteren als vandaag werd ons een bepaalde tijd gegeven om te stemmen, en opnieuw hebben we ons er niet aan gehouden. Het teken van een goed geleid en effectief Parlement is toch dat het zijn zaken op de juiste wijze regelt en zich aan de tijd houdt. Kunt u er bij de autoriteiten op aandringen dat ze daar greep op krijgen? Anders worden we behandeld met de minachting die we verdienen.</p>
    </intervention>
    <intervention id="3-129-000" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, mijn motie van orde heeft betrekking op de eerste twee stemmingen die we vandaag hebben over het rooster voor het komende jaar en het jaar daarna. Ik heb twee punten die ik naar voren wil brengen, met uw welnemen. In de allereerste plaats laten deze stemmingen maar weer al te duidelijk zien hoe machteloos dit Parlement werkelijk is. Iedereen hier denkt dat hij steeds meer macht en invloed krijgt. Maar in werkelijkheid zijn deze amendementen er alleen maar om te ontkomen aan het feit dat we verplicht zijn twaalf vergaderperioden te houden …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-130-000" speaker_id="28576" name="De Voorzitter" is_mep="True" mode="spoken">
      <p sl="nl">Mijnheer Clark, u hebt het woord gekregen voor een beroep op het Reglement, niet om een toespraak te houden. Het spijt me, maar ik moet u onderbreken. Wij gaan nu over tot de stemming.</p>
    </intervention>
    <intervention id="3-131-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, normaal gesproken zou ik over een dergelijk punt niet het woord vragen. Als ondervoorzitter respecteer ik het Voorzitterschap hier.</p>
      <p sl="en">De fracties hebben echter allemaal te horen gekregen dat er aan het begin van de stemming over het rooster zou worden gestemd, hetgeen niet al te lang zal duren – ik geloof dat er maar twee amendementen zijn – en niet nadat de heer Schmitt het Parlement heeft toegesproken. Ik vind dat het van weinig respect getuigt voor de heer Schmitt om mensen weg te laten gaan en hen vervolgens te vragen weer terug te komen voor twee stemmingen na zijn toespraak.</p>
      <p sl="en">Ik vraag u daarom het Parlement voor te stellen de agenda aan te passen en alle stemmingen te laten plaatsvinden voor de toespraak van de heer Schmitt, en dat we beginnen met de stemmingen over het rooster.</p>
      <a text="(Applaus)"/>
    </intervention>
    <intervention id="3-132-000" speaker_id="28576" name="De Voorzitter" is_mep="True" mode="spoken">
      <p sl="nl">Mijnheer McMillan-Scott, in reactie op uw woorden kan ik zeggen dat het Parlement op maandag over de agenda heeft gestemd. Als u in de agenda kijkt, zult u zien dat het Parlement door stemming heeft besloten dat de stemming over de roosters van 12:30 tot 13:30 uur zou plaatsvinden. Dit is een besluit dat het Parlement op maandag heeft genomen.</p>
    </intervention>
    <intervention id="3-133-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, het spijt me dat ik hierop doorga, maar de stemlijsten zijn nu eenmaal aan alle fracties uitgedeeld. Als dit verkeerd was, dan moet dat worden rechtgezet. Het is belachelijk en onbeleefd ten opzichte van de president van een van onze lidstaten die thans deel uitmaakt van het voorzitterschap, om de leden terug te roepen naar het Parlement, terug naar de vergaderzaal, nadat hij gesproken heeft. Laten we het nu doen en in de volgorde zoals die op de stemlijst staat. Het valt niet te rechtvaardigen dit nu weer te veranderen.</p>
      <a text="(Applaus)"/>
    </intervention>
    <intervention id="3-134-000" speaker_id="28576" name="De Voorzitter" is_mep="True" mode="spoken">
      <p sl="nl">Het gaat als volgt. Elke maandag stemmen we over de agenda. In plaats van te zuchten en te steunen, kunt u beter naar me luisteren. Als u de regels wilt veranderen, kan dat, maar vooralsnog moeten we ons houden aan het Reglement, dat voorschrijft dat we elke maandag stemmen over de agenda. Dat is dan ook gebeurd met de leden die in het Parlement aanwezig waren. Niettemin kan de Voorzitter opnieuw een stemming over de agenda laten houden als een meerderheid van de leden dit verlangt. Ik zal dus mijn discretionaire bevoegdheid uitoefenen door u te vragen: wilt u stemmen over een wijziging van de agenda voor vandaag? Wie is voorstander van een stemming tot wijziging van de agenda? Wie is tegen? Onthoudingen?</p>
      <a text="(Applaus)"/>
      <p sl="nl">Dit gezegd hebbende, geachte collega's, herinner ik u aan het volgende: wilt u iets te zeggen hebben over de agenda, kom dan op maandag naar het Parlement.</p>
      <p sl="nl">De heer McMillan-Scott heeft voorgesteld de stemming over de roosters vóór de toespraak van de president van Hongarije te houden, mits de tijd het toestaat – en, ziet u, we zijn nu tijd aan het verliezen. Als ik kijk naar de beschikbare tijd dan zie ik dat er na de toespraak van de president nog een groot aantal stemmingen zal moeten worden afgewikkeld. Dus wie wil de stemming over de roosters vóór de plechtige vergadering van 12.00 uur houden, mits er tijd voor is? Wie is tegen? Onthoudingen?</p>
      <p sl="nl">Dat is dan dat: als we er tijd voor hebben vindt de stemming over de roosters vóór de plechtige vergadering plaats.</p>
      <a text="(Protest)"/>
      <p sl="nl">Collega's, het maakt niets uit; we gaan verder met de stemming nadat de president het woord heeft gevoerd.</p>
      <a text="(Tekenen van afkeuring)"/>
      <p sl="nl">Ik zal mijn discretionaire bevoegdheid uitoefenen. Om een einde te maken aan deze onzin, zal ik als eerste laten stemmen over de roosters. Is iedereen tevreden nu?</p>
      <a text="(Applaus)"/>
      <p sl="nl">Prima, na de toespraak van de president bent u nog steeds hier aanwezig om te stemmen, maar laten we nu beginnen met de stemming over de roosters voor 2012.</p>
    </intervention>
  </section>
  <section id="creitem9" title="8.1. Rooster van de vergaderperioden van het Parlement - 2012 (stemming)"/>
  <section id="creitem10" title="8.2. Rooster van de vergaderperioden van het Parlement - 2013 (stemming)"/>
  <section id="creitem11" title="8.3. Richtsnoeren voor de begroting 2012 - Andere afdelingen (A7-0049/2011, José Manuel Fernandes) (stemming)"/>
  <section id="creitem12" title="8.4. De strategie van de EU voor de Atlantische regio (stemming)"/>
  <section id="creitem13" title="9. Plechtige vergadering - Hongarije">
    <intervention id="3-141-000" speaker_id="28269" name="De Voorzitter" is_mep="True" mode="spoken">
      <p sl="nl">President Schmitt, geachte gasten, dames en heren, wij heten u welkom, mijnheer Schmitt, als iemand die nog niet zo lang geleden lid was van het Europees Parlement. Thans bent u hier wederom aanwezig, maar ditmaal in een geheel andere rol dan destijds. U hebt meerdere malen in deze stoel gezeten, mijnheer de president, om de handelingen van het Parlement voor te zitten. Het is ons een groot genoegen dat u vandaag het Hongaarse voorzitterschap ondersteunt en bezig bent met het scheppen van een welwillend klimaat dat bevorderlijk is voor het Europees Parlement in Europa, omdat u weet hoe belangrijk dit Parlement is – hoe belangrijk het is voor de mensen die in ons land leven en voor de besluiten die in de Europese Unie worden genomen.</p>
      <p sl="nl">Vandaag gaan wij stemmen over het verslag van mevrouw Járóka. Dit gaat over een vraagstuk dat voor ons allemaal belangrijk is, omdat de Roma-minderheid niet alleen de grootste, maar ook de meest vervolgde minderheid in Europa is. Wij hebben de wil en de middelen om dit probleem geleidelijk op te lossen. Het verslag-Járóka zal hieraan een grote bijdrage leveren. Daar zijn wij van overtuigd.</p>
      <p sl="nl">Voorts is het belangrijk dat wij ons openstellen voor de landen van de Balkan. Wij herinneren ons nog goed, mijnheer de president, dat u tijdens de zes jaren waarin u met ons hebt samengewerkt, groot belang hechtte aan de uitbreiding van de Unie met de landen van de westelijke Balkan. Er zijn daar nog veel problemen die moeten worden opgelost en de landen in kwestie zullen zich eerst moeten voorbereiden, maar daarna zal hun participatie in de Europese Unie mede bijdragen aan de oplossing van een groot aantal problemen. Wij willen u ook bedanken voor het werk dat u hieraan besteedt.</p>
      <p sl="nl">Wellicht zijn er collega's onder ons die zich nog herinneren dat u, vele jaren geleden, gouden medailles hebt gewonnen op de Olympische Spelen. Daarna wijdde u zich met ziel en zaligheid aan de Olympische beweging, en thans, als staatsman, vertegenwoordigt u uw land, en ook de Europese Unie, zowel buiten de Unie als in Europa. Daar willen wij u voor bedanken. Wij zullen met grote interesse naar uw toespraak luisteren.</p>
    </intervention>
    <intervention id="3-142-000" speaker_id="photo_generic" name="Pál Schmitt" is_mep="True" mode="spoken">
      <p sl="hu">President van de Republiek Hongarije . − Ik zal Hongaars spreken, mijn moedertaal. Geachte Voorzitter, geacht Parlement, geachte dames en heren, ik ben verheugd en trots dat ik hier voor u sta. Ik vind het fijn om terug te keren naar deze belangrijke plaats in mijn leven en loopbaan, naar mijn bekenden, mijn vrienden, naar het Europees Parlement, waar ik zes jaar lang afgevaardigde heb mogen zijn. Dank u wel voor de uitnodiging.</p>
      <p sl="hu">Voorzitter, wat zou ik een jaar geleden wel niet over hebben gehad voor twintig minuten spreektijd! Dit is een plaats waar belangrijke besluiten vallen, waar elke politicus, elke in het openbaar optredende persoon veel kan leren. Het is volgens mij geen toeval, dat er uit de mensen op deze banken vaak presidenten en ministers zijn voortgekomen. Dit is goed nieuws voor Europa, want zij krijgt hierdoor leidende politici die getraind zijn in de Europese dialoog, hetgeen niet altijd een gemakkelijke school is, en die de aangelegenheden van hun eigen volk vanuit een gemeenschapsperspectief zien. Zij kunnen niet alleen goed belangen vertegenwoordigen, maar hebben ook geleerd om belangen te verenigen. Dat is het erfgoed van de beschaving Europa en ook vandaag de dag nog haar missie.</p>
      <p sl="hu">Het Europees Parlement illustreert op prachtige wijze hoe belangrijk de rol van het parlementarisme en de cultuur van open discussie is in het Europese denken. Het Parlement, dat sinds het Verdrag van Lissabon over meer bevoegdheden beschikt, garandeert dat besluiten op democratische wijze worden genomen. Nuchterheid en open aandacht passen bij de tradities van het Parlement. Juist daarom werkt Hongarije als roulerend voorzitter van de Raad graag samen met het Parlement. Dit hier is namelijk niet alleen maar de broedplaats van wetten, maar, als u het mij toestaat, veel meer: de ziel van Europa.</p>
      <p sl="hu">Geachte afgevaardigden, Europa heeft niet alleen een markt, geld, beleid en een rechtssysteem, maar ook een ziel! Ik weet dat het dagelijks werk hier voornamelijk over praktische zaken gaat. De crises van de afgelopen tijd hebben aangetoond wat er gebeurt wanneer mensen het bestaan enkel op een financiële of technocratische manier benaderen en we vergeten wat de grote doelen zijn en door welke principes de dingen op hun plaats worden gehouden.</p>
      <p sl="hu">Jean Monnet, die wij eren als een van de vaders van het naoorlogse partnerschap en die als econoom niet slechts droomde van een economische eenheid in Europa, zei destijds: "Wij hebben echt Europese inspanningen nodig. Wij stichten geen coalities van staten, maar verenigen mensen". Wat Jean Monnet als volgt heeft geformuleerd, is vandaag de dag nog actueel, al zei hij het 60 jaar geleden: "Wij zijn hier om een belangrijke taak uit te voeren. Niet om via onderhandelingen voor ons eigen land voordeel te behalen, maar om dit in gemeenschappelijk voordeel te vinden. Alleen als we persoonlijke gevoelens buiten de discussie houden, zullen we de oplossing vinden. Als wij, de hier aanwezigen, in staat zijn om onze manier van denken te veranderen, dan zal ook de houding van alle Europeanen geleidelijk veranderen."</p>
      <p sl="hu">Sindsdien zijn er meer dan zes decennia verstreken. Nemen wij de gedachten, die ons de weg wezen, nog serieus? Dit verbond was vanaf het eerste moment meer dan een gemeenschap voor kolen en staal. De grondleggers hebben haar in het leven geroepen als onderpand voor de vrede en als missie voor een sterk Europa. Ik realiseer me dat het niet meer eenvoudig is om de half miljard mensen van het gegroeide Europa van vandaag met haar 27 lidstaten onder een noemer te brengen. Het heeft, als u het mij toestaat, volgens mij iets genadigs, dat Hongarije het stokje van het roulerend voorzitterschap juist in deze tijd van grote dilemma's, zware conflicten en zwaarwegende kwesties heeft overgenomen. De behoefte aan de eigenschappen van mijn vaderland is dan immers het grootst.</p>
      <p sl="hu">Het is waar dat de huidige strijd niet vanuit de geest van onze voorouderen kan worden gevoerd. En toch kunnen wij Hongaren er met recht trots op zijn dat wij, om met de woorden van onze 200 jaar geleden geboren componist Franz Liszt te spreken: "de zonen zijn van een fundamenteel vrij volk". Wij leven in een land, dat dankzij koning Stefan is gesticht als een tolerante, gastvrije, multi-etnische, christelijke gemeenschap, meer dan duizend jaar een staat is en via revoluties blijk heeft gegeven van zijn diepgewortelde vrijheidsliefde. Aangezien we binnenkort, op vijftien maart, een Hongaarse nationale feestdag vieren, is het tijd om de vele periodes van strijd van de Hongaren te gedenken, zoals de onafhankelijkheidsstrijd en revolutie van 1848 en natuurlijk de revolutie en vrijheidsstrijd van 1956, die ook velen van u, de ouderen, zich nog kunnen herinneren. Zij heeft ons een soort recht en aanzien verschaft hier in Europa en staat ons niet toe het belang van broederschap en solidariteit ooit nog te vergeten. Wij Hongaren hebben te veel gestreden om onverschillig te kunnen zijn over de strijd van anderen en zonder iets te zeggen aan de problemen van anderen voorbij te kunnen lopen.</p>
      <p sl="hu">Wij kijken daarom met extra gevoeligheid naar al datgene, wat zich nu ten zuiden van ons, in de Arabische wereld, afspeelt. We stellen ons begripvol op tegenover de vrijheidsdrang van mensen, een eigenschap die ongetwijfeld in het hart van alle mensen, van alle volken bestaat. De gebeurtenissen zijn niet verwonderlijk en zelfs niet onverwacht. Van geen enkel volk kan men de vrijheidsdrang tot in de eeuwigheid onderdrukken. Vroeg of laat komt die drang naar buiten. Het is de gemeenschappelijke taak van de Europese Unie om de belangen van haar eigen burgers te beschermen en trouw te blijven aan haar verplichtingen op humanitair gebied. Zij moet met haar eigen middelen bijdragen aan vreedzame hervormingen en aan de mogelijkheid van mensen om ter plaatse, in hun geboorteland, een bestaan op te bouwen.</p>
      <p sl="hu">Dames en heren, of als u mij toestaat: lieve collega's en vrienden, als we het toch over solidariteit hebben, wil ik graag een paar van de begrippen uit het Schumanplan noemen, zoals "feitelijke solidariteit", "creatieve inspanningen", "vereniging van belangen" en "dieper gewortelde gemeenschap". Ik geloof oprecht dat deze uitdrukkingen, die wij in elk document van de EU, in elke toespraak kunnen vinden, nog steeds zeggingskracht hebben. Ik weet zeker dat dit diepgaande emoties waren, waardoor Europa zich destijds kon verenigen, de naoorlogse wederopbouw kon realiseren en uiteindelijk ook de landen van Midden- en Oost-Europa waar een dictatuur heerste, kon terughalen naar deze gemeenschap.</p>
      <p sl="hu">Alle punten van het programma van het Hongaars voorzitterschap streven naar deze basiswaarden. Al onze plannen, al ons werk kan omschreven worden met deze twee woorden, die veel gebruikt zijn, maar niet aan zeggingskracht hebben ingeboet: verantwoordelijkheid en solidariteit. Staat u mij toe dat ik op een paar punten dieper inga. Wat verstaan wij onder solidariteit en verantwoordelijkheid? Solidariteit is vereist in financiële aangelegenheden. Wij weten dat de bescherming van de euro van al onze gemeenschappelijke taken de belangrijkste is. Dit geldt voor alle lidstaten, met nadruk op 'alle', want het concurrentievermogen van de Europese Unie is belangrijk voor landen zowel binnen als buiten de eurozone en is afhankelijk van ons als gemeenschap.</p>
      <p sl="hu">Hongarije geeft nu reeds een goed voorbeeld door in de grondwet, die nu wordt opgesteld, sterke, wettelijke beperkingen vast te leggen voor het verhogen van de staatsschuld. Hongarije heeft besloten tot serieuze maatregelen voor verlaging van de uitgaven, zodat de bestaande schuld kan worden verlaagd en het begrotingstekort onder het Europese gemiddelde kan worden gebracht.</p>
      <p sl="hu">Wel vragen wij de landen die de euro gebruiken respectvol om het vertrouwen in de gemeenschappelijke munt te herstellen. Het Europees semester is ingevoerd om het doel van gemeenschappelijk concurrentievermogen te dienen, namelijk dat de lidstaten hun begroting nog voor de nationale goedkeuring aan elkaar bekendmaken, en om per land specifiek afgestemde doelstellingen te kunnen formuleren. Ik zou verheugd zijn, als het onder ons voorzitterschap zou worden ingevoerd en eventueel de naam Boedapestsemester zou mogen dragen.</p>
      <p sl="hu">Staat u mij toe dat ik hier nogmaals de woorden gebruik van Jean Monnet. Hij zei dat een belangrijke deugd en een belangrijk doel van het stichten van een gemeenschap is, dat volken, ik citeer: "geen conflicten aangaan, maar openstaan voor wederzijdse invloeden en op vanzelfsprekende wijze eerst tot een dialoog komen en later tot gemeenschappelijk handelen". Ik weet dat er op dit moment nog meningsverschillen bestaan over gemeenschappelijk handelen, maar ik geloof oprecht dat het zal lukken om deze bij te leggen voor het economisch en financieel overleg, dat binnenkort plaatsvindt.</p>
      <p sl="hu">Preventie is het sleutelwoord. Daarmee voorkomt men dat de financiële crises van bepaalde landen de EU niet onverwacht treffen en maakt het mogelijk om op adequate wijze te reageren. Het is namelijk gemakkelijker om een crisis te voorkomen, dan om eruit te komen.</p>
      <p sl="hu">Wij moeten verantwoordelijkheid nemen voor het verkleinen van de ontwikkelingskloof. Ook binnen een gemeenschap van deze omvang betekent solidariteit dat men oog moet hebben voor zowel het individu als voor de kleinere en grotere gemeenschappen en hele regio's. De burgers van de EU verdienen gelijke kansen. Dit kan worden gestimuleerd door een goed cohesiebeleid, en hiervan zijn de belangrijkste fundamenten reeds gelegd. Ook voor het behoud van het concurrentievermogen is het belangrijk dat Europa niet in meerdere stukken uiteenvalt.</p>
      <p sl="hu">Dan is er solidariteit en eenheid op de energiemarkt. Ook het streven naar een eengemaakte energiemarkt hangt nauw samen met cohesie. Onze afhankelijkheid van energie, van anderen moet kleiner worden en gas en elektriciteit moeten vrij kunnen stromen in heel Europa. Ook de gebeurtenissen in Noord-Afrika laten ons zien hoe belangrijk het is om eenzijdige afhankelijkheid in te perken en losse energienetwerken met elkaar te verbinden. Om de interne energiemarkt te kunnen ontplooien, zijn ontwikkelingen nodig, voor ontwikkelingen is geld nodig en om geld te kunnen vinden is brede overeenstemming nodig.</p>
      <p sl="hu">Ook op macroregionaal niveau moeten wij verantwoordelijkheid nemen. De landen van Midden- en Oost-Europa zoeken nu naar een effectievere manier van samenwerken, vergelijkbaar met het proces van Barcelona in het zuidelijk deel van Europa en de Oostzeestrategie in de noordelijke helft van Europa, dat een kader geeft voor de coördinatie van regionale ontwikkeling. De strategie voor de Donau-regio krijgt gestalte in ongeveer veertig programma's, waaraan veertien landen deelnemen. Het illustreert op voortreffelijke wijze dat het feit dat landen aan elkaar grenzen, hetgeen vaak wordt omschreven als geografische dwang, ook een geopolitiek voordeel kan zijn. Wij kijken ernaar uit dat de Donau als een van onze natuurlijke banden, als eeuwige rivier van onze wederzijdse afhankelijkheid ons dankzij de strategie die in juni wordt goedgekeurd vooruit kan helpen als groene corridor, als economisch potentieel, als motor van gemeenschappelijke ondernemingen, als opkomende transportroute en jawel, als culturele band. Hongarije is initiatiefnemer in het opstellen van de strategie en regelt van de praktische zaken het waterbeheer en de milieubescherming.</p>
      <p sl="hu">We moeten verantwoordelijkheid nemen voor onze grenzen. Europa moet kunnen reageren op de razendsnelle veranderingen in de wereld, hoewel geen enkele verandering ertoe mag leiden dat wij tegen onze eigen belangen handelen. We moeten aan beide kanten van het schip actief zijn en voorkomen dat we door onevenwichtigheid het effect van de toch al niet geringe golven versterken.</p>
      <p sl="hu">Ik weet dat wij ons volgens velen niet op zowel onze zuidelijke als oostelijke buren kunnen richten. Zij zeggen dat de huidige situatie dicteert dat wij onze volledige aandacht op de zuidgrenzen van de EU moeten richten. Wij kunnen echter pas adequaat reageren op veranderingen (en we moeten inzien, dat dergelijke veranderingen er altijd zullen zijn), als wij in alle windstreken verder stevig op onze benen staan. Als de EU dit vergeet, werkt zij zichzelf tegen en verzwakt zij zichzelf. Onverwachte situaties ontstaan daar, waar wij niet op de situatie vooruitlopen, en omgekeerd kunnen wij elk nieuw probleem gemakkelijker het hoofd bieden op die plaatsen, waar wij goed functionerende contacten hebben.</p>
      <p sl="hu">Het Oostelijk Partnerschap is noch voor de Hongaren, noch voor de Polen een prioriteit. Hoewel dit onze kijk op de situatie lijkt te zijn, is het veeleer een gemeenschappelijke visie. Dit wordt het best geïllustreerd door het feit dat wij de top van het partnerschap straks samen met onze Poolse vrienden, tijdens hun voorzitterschap, organiseren.</p>
      <p sl="hu">We moeten het nog hebben over de solidariteit die wij moeten tonen aan de landen die op uitbreiding wachten. De statenbond waar de EU uit voortkomt heeft altijd zijn poorten opengehouden onder het motto dat elk democratisch land dat uit vrije wil naar aansluiting streeft en de grondbeginselen accepteert, lid kan worden van de gemeenschap. Dit betekent enerzijds, dat wie deel wil uitmaken van de bond, aan eenduidige voorwaarden moet voldoen. Anderzijds betekent het, dat wij ook verantwoording verschuldigd zijn aan de landen buiten de EU, aan alle landen, die naar lidmaatschap streven en zich er serieus voor inspannen. De landen van de Westelijke Balkan, maar ook Turkije en IJsland verdienen in hun streven naar aansluiting duidelijke antwoorden, heldere verwachtingen, een eenduidige agenda en een eenduidig toekomstbeeld.</p>
      <p sl="hu">Wat de verantwoordelijkheid voor minderheden betreft, wil ik graag artikel 3 van het Verdrag van Lissabon citeren: "De waarden waarop de Unie berust, zijn eerbied voor de menselijke waardigheid, vrijheid, democratie, gelijkheid, de rechtsstaat en eerbiediging van de mensenrechten, waaronder de rechten van personen die tot minderheden behoren." Culturele diversiteit is inderdaad de essentie en de bron van levenskracht van Europa. Als verkondiging van dit feit op nationaal niveau zal in Hongarije reeds tijdens de volgende vergadering van het parlement (dat overigens vanaf 2014 gehalveerd zal worden) elke, op Hongaars grondgebied levende minderheid een vertegenwoordiging hebben in het parlement.</p>
      <p sl="hu">De manier waarop Hongarije het lot van de in het buitenland levende Hongaren vandaag de dag vertegenwoordigt, stemt volledig overeen met dit principe. We bevinden ons in een uitzonderlijke situatie. We hebben de grondwettelijke verplichting op te komen voor de rechten van autochtone, Hongaarse gemeenschappen als het gaat om hun status als minderheid, het gebruik van hun taal en hun zelfbestuur. En kunnen wij onszelf wel goede Europeanen noemen, als wij dat niet doen? Uitgerekend de Europese Unie geeft ons het wettelijke en intellectuele kader waarbinnen deze kwestie in feite geen kwestie meer is. We hebben nu eindelijk alle kansen om, zonder te treuren over de geografische verwijdering, de wonden uit het verleden te vergeten en zonder aanspraak op grondgebied onze geestelijke en intellectuele verbondenheid te vieren. Dit hebben we ook wettelijk vastgelegd! Een staat wordt sterker, niet zwakker, als het rechten geeft aan minderheden. Dit leidt tot trouwe, tevreden en zelfverzekerde burgers, die, niet te vergeten, met hun cultuur en tradities de diversiteit vergroten.</p>
      <p sl="hu">Staat u mij tot slot toe dat ik, in navolging van de heer Buzek, de Romastrategie bespreek. Het Hongaars voorzitterschap ziet de presentatie van een effectieve en uitvoerbare Romastrategie aan de EU als een van zijn belangrijkste taken. Lívia Járóka heeft dit reeds gedaan. Ik ben ervan overtuigd dat wij dit gemeenschappelijke actieplan nodig hebben. Om een einde te maken aan armoede, zijn niet alleen sociale maatregelen, maar ook de ferme afwijzing van vooroordelen en de ontwikkeling van een ondersteunende, culturele en educatieve omgeving onontbeerlijk. Dit alles is in de eerste plaats geen kwestie van overeenstemming of geld, maar van onze menselijkheid en onze inventiviteit.</p>
      <p sl="hu">Geachte Voorzitter, dames en heren, we weten heel goed dat het roulerend voorzitterschap in de eerste plaats altijd betrekking heeft op het voortzetten van de bestaande processen. Hiervoor zijn twee eigenschappen nodig die elkaar op het eerste gezicht tegenspreken: nederigheid en vasthoudendheid. Als men zich nederig toont in gemeenschappelijke zaken, maar ze met vastberadenheid vertegenwoordigt, heeft men kans van slagen. Hierop zullen wij aan het eind van onze termijn beoordeeld worden: zijn we afgedwaald van de aangegeven route, of hebben we de dialoog weer teruggebracht op de essentiële, wezenlijke en constructieve thema's?</p>
      <p sl="hu">Het is dus onze missie als voorzitterschap om de drijvende kracht achter de processen te zijn, een speler te zijn in een team. Dit komt ook naar voren in het begrip triovoorzitterschap. Het leveren van een goede, individuele prestatie is mogelijk, maar alleen als het gemeenschappelijk belang, dus dat van het team, altijd voorop staat. We moeten veel dingen opnieuw in overweging nemen, omdat is gebleken dat de fundamenten van ons nieuwe Europese leven niet stevig genoeg zijn. Er lijkt in Europa een tijdperk te worden afgesloten, waarin veel naar de juiste weg is gezocht. Ik ben geneigd te denken dat ik hierin een gunstig gesternte moet zien. Het land dat nu roulerend voorzitter van de EU is, voert juist nu die grote, structurele hervormingen door, die ook in de Europese Unie zullen plaatsvinden. Grote, slecht functionerende en onveranderbaar geachte systemen moeten worden omgevormd en opnieuw worden bekeken, en er moeten voorwaarden komen die beter bestand zijn tegen crises, voor ontwikkeling zorgen en het concurrentievermogen beschermen.</p>
      <p sl="hu">Het feit dat in Hongarije vandaag de dag alles draait om het belang van verandering en vernieuwing maakt ons alleen maar ontvankelijker voor het creëren van een gemeenschappelijke Europese toekomst. Wij beschikken dus over ervaring die duidelijk maakt dat we terug moeten keren naar de effectieve vertegenwoordiging van gemeenschappelijke belangen. De Hongaren verwachten van hun politici, aan wie zij overigens vorig jaar een ongekend groot deel van hun soevereine macht hebben overgedragen, dat zij door middel van krachtige wetten en een waardige grondwet kaders definiëren voor het nieuwe leven en grondslagen leggen voor onze toekomst, en zij roepen hen hiervoor ter verantwoording. Het is altijd ons leidend beginsel geweest om wetten te scheppen die onze toekomst bepalen in overeenstemming met de normen van de EU, de Europese tradities en burgerlijke vrijheden.</p>
      <p sl="hu">Ik wil graag nog iets zeggen over de geldende Hongaarse grondwet. Deze begint met het jaar 1949. Dit was een jaar waarin de gedachte aan een gemeenschappelijke markt in de fortuinlijkere helft van Europa reeds geboren was en de verwezenlijking hiervan binnen handbereik lag. In ditzelfde jaar nam het communistische regime van Hongarije plaats buiten Europa door het voeren van schijnprocessen. De onafhankelijkheid ging verloren doordat het land tientallen jaren in de invloedssfeer van de sovjets verkeerde. We werden buiten het werkelijke Europa gesloten, buiten de gemeenschap waar we met onze tradities altijd deel van hadden uitgemaakt. Zelfs de zon werd van ons afgeschermd.</p>
      <p sl="hu">Wat een op leugens gebouwde staat kon verliezen, hebben de Hongaren als natie bewaard. Daarom acht ik het belangrijk en veelzeggend, dat vanaf nu het huidige jaartal op de grondwet van Hongarije zal staan. Het jaar 2011 zal erop staan, als wij, bij wijze van geschenk van en schadeloosstelling door de geschiedenis voor het eerst de rol van roulerend voorzitter van de Europese Unie kunnen vervullen. Dit is de eerste keer dat wij ook onder vreedzame en constructieve omstandigheden echt, door hard te werken, onze toewijding aan de democratie kunnen laten zien en onze Hongaarse vastberadenheid in dienst kunnen stellen van de gemeenschap.</p>
      <p sl="hu">Volgens mij is in de levensloop van een natie de tijd voor het opstellen van een grondwet aangebroken wanneer zij sterk genoeg is om haar vroegere fouten te erkennen, waarheden te verkondigen die decennialang gelden en als zij standvastig genoeg is om af te maken waaraan zij is begonnen. Het is op zijn minst even belangrijk om op Europese fundamenten te bouwen. Ik garandeer en verzeker u, dat het Handvest van de grondrechten van de Europese Unie onze leidraad is bij het opstellen van het hoofdstuk mensenrechten van de Hongaarse grondwet.</p>
      <p sl="hu">Geachte dames en heren, ik ben schermer en heb als vertegenwoordiger van deze sport deelgenomen aan de olympische spelen. Het metalen geluid van zwaardgekletter is mij dus niet vreemd. Ik denk echter niet dat wij onze krachten op het hedendaagse toneel van de Europese politiek moeten inzetten voor het verdringen of overstemmen van de ander. De geschiedenis heeft ons geen mandaat gegeven om louter politieke schaakpartijen en tactische prestigestrijd te voeren, maar om een zaak te dienen, de cohesie te versterken en overeenstemming te zoeken.</p>
      <p sl="hu">De Europeanen hebben een succesvol, zegevierend en sterk Europa nodig. Een Europa dat in gelijke mate op gemeenschappelijke belangen en waarden is gestoeld, waarvan de landen ook elk afzonderlijk sterk zijn. Dit is precies waar het ambitieuze programma, dat wij EU 2020 noemen, over gaat.</p>
      <p sl="hu">Geachte dames en heren, staat u mij toe om mijn toespraak af te sluiten met een gedachte van de met recht beroemde schrijver Sándor Márai, die betrekking heeft op Europa: "Wij moeten verder bouwen aan deze manier van leven. Wij moeten het vullen met al het moderne, al het tijdloze ervan behouden. Wij beschikken over alles wat we nodig hebben, namelijk geloof en een koppige wil: geloof in onze rol en de wil om te strijden tegen de terreur van domheid en woede. Waar kan de Europeaan het werk beginnen? En de Hongaar? Ik geloof, dat hij al begonnen is." Einde citaat. Hier kan ik alleen maar aan toevoegen: laat het zo zijn!</p>
      <p sl="hu">Dank u wel voor uw aandacht.</p>
    </intervention>
    <intervention id="3-143-000" speaker_id="28269" name="De Voorzitter" is_mep="True" mode="spoken">
      <p sl="nl">President Schmitt, u hebt belangrijke dingen gezegd en wij hechten vooral aan uw precisering dat het Europees Parlement niet slechts een wetgevend lichaam, maar de ziel van Europa is. Uitspraken van Jean Monnet over de geest van de integratie, de dialoog, de gemeenschappelijke activiteit, de gemeenschappelijke acties, zijn voor ons heel belangrijk. Het is heel belangrijk ons te herinneren aan het Schumanplan, een plan dat berustte op solidariteit, eerst aan het begin van de Europese Unie, toen in de jaren negentig in Midden- en Oost-Europa, vervolgens in onze tijd op de financiële markten en daarna, in de nabije toekomst, in het Middellandse Zeegebied. Dank u wel voor al uw opmerkingen over de huidige activiteiten en over de uitdagingen en bedreigingen waarvoor de Europese Unie zich gesteld ziet. Hartelijk dank voor uw toespraak. Wij zullen uw woorden en opmerkingen in onze herinnering meedragen.</p>
      <a text="(Applaus)"/>
    </intervention>
  </section>
  <section id="creitem14" title="10. Stemmingen (voortzetting)">
    <intervention id="3-146-000" speaker_id="28576" name="De Voorzitter" is_mep="True" mode="spoken">
      <p sl="nl">Wij gaan nu verder met de stemming.</p>
    </intervention>
  </section>
  <section id="creitem15" title="10.1. Voortgangsverslag 2010 inzake Turkije (B7-0156/2011&#10;) (stemming)">
    <intervention id="3-148-000" speaker_id="1122" name="Ria Oomen-Ruijten" is_mep="True" mode="spoken">
      <p sl="en">Mijnheer de Voorzitter, ik wil graag het volgende meedelen. Ik heb overeenkomst bereikt met de schaduwrapporteurs over mijn mondelinge amendement op paragraaf 18. Dit betekent dat amendement 26 op paragraaf 18 door mevrouw Flautre zal worden ingetrokken. Daarom adviseer ik mijn fractie vóór amendement 29 op deze paragraaf te stemmen.</p>
    </intervention>
    <intervention id="3-150-000" speaker_id="1122" name="Ria Oomen-Ruijten" is_mep="True" mode="spoken">
      <p sl="en">Mijnheer de Voorzitter, ik wil een mondeling amendement toevoegen aan paragraaf 18: ‘maakt zich zorgen over het gebrek aan vooruitgang bij deze onderzoeken en merkt op dat de recente inhechtenisneming van bekende journalisten als Nedim Şener en Ahmet Şık ertoe zou kunnen leiden dat deze rechtszaken aan geloofwaardigheid inboeten, terwijl ze de democratie juist zouden moeten versterken’.</p>
    </intervention>
  </section>
  <section id="creitem16" title="10.2. Europees integratieproces van Montenegro (B7-0157/2011&#10;) (stemming)"/>
  <section id="creitem17" title="10.3. EU-strategie voor de integratie van de Roma (A7-0043/2011, Lívia Járóka) (stemming)"/>
  <section id="creitem18" title="10.4. Een industriebeleid voor het tijdperk van de globalisering (A7-0022/2011, Bernd Lange) (stemming)">
    <intervention id="3-155-000" speaker_id="28576" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd. Collega's, er moeten vijftig stemverklaringen worden afgewikkeld. U weet wat dit betekent. Ik ga zeer snel te werk en na exact één minuut zal ik u onderbreken. Mijn excuses hiervoor, maar wij moeten ons aan de tijd houden.</p>
    </intervention>
  </section>
  <section id="creitem19" title="11. Stemverklaringen">
    <intervention id="3-159-000" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, ik wil een toelichting geven op de stemming over het rooster voor 2012. Datgene waar we over stemden was vanzelfsprekend complete onzin, aangezien het probleem van de drie verschillende parlementen niet aan de orde is gesteld: Straatsburg, Brussel en natuurlijk Luxemburg, dat door iedereen wordt vergeten. De totale gezamenlijke kosten bedragen naar ik meen circa 250 miljoen euro per maand.</p>
      <p sl="en">Ik wil graag een constructief voorstel doen. Waarom kunnen we niet, in plaats van tijdens twaalf verschillende gelegenheden in Straatsburg bijeen te komen, daar in één week gedurende twaalf verschillende zittingen bijeenkomen? Drie zittingen de eerste dag, drie zittingen de tweede dag, drie zittingen de derde dag, en drie zittingen de vierde dag. Op die manier hoeven we per jaar slechts één week hier te vertoeven. De rest van de tijd kunnen we dan indien nodig in Brussel bijeenkomen, en zo kunnen we een enorme hoeveelheid kosten en ongemak besparen.</p>
    </intervention>
    <intervention id="3-160-000" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, er is iets uitzonderlijks aan de maandelijkse verhuizing van dit Parlement tussen de twee zittingen. We prediken een correct begrotingsbeleid, en tegelijkertijd besteden we honderden miljoenen ponden per maand aan de verhuizing van onze vertalers, onze commissie-ambtenaren en alle leden van het Parlement. We spreken over mondiale opwarming, en desondanks stoten we duizenden tonnen broeikasgassen uit omdat ladingen vrachtwagens de noodzakelijke documenten heen en weer vervoeren.</p>
      <p sl="en">Ik weet dat sommige leden van dit Huis het standpunt aanhangen dat Straatsburg een symbolische betekenis heeft en dat er een historisch idee achter zit, enzovoort, en ik voel me aangetrokken tot het idee dat de EU, als een club van naties, de instellingen verdeelt in plaats van alles in Brussel te concentreren. Maar laten we ons beperken tot één zitting, of het nu op de ene of de andere plek is. Waarom doen we dit Huis niet simpelweg het voorstel dat we ofwel voortaan hier bijeenkomen in deze prachtige Elzasser stad, of dat we vanaf nu in Brussel bijeenkomen?</p>
      <p sl="en">Wat de keuze ook is, laat ons een einde maken aan de verspilling en in deze tijd van bezuinigingen trachten wat van ons spaargeld terug te geven aan onze sterk onder druk staande belastingbetalers.</p>
    </intervention>
    <intervention id="3-161-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, de stemming die heeft plaatsgevonden, hoewel bij meerderheid, is in feite een manier om de letter van de verdragen te ondermijnen, die heel duidelijk is en waarin wordt voorgeschreven dat er twaalf vergaderingen in Straatsburg moeten worden gehouden. Nu wordt gesteld dat, om een daarvan kwijt te raken, er twee verschillende vergaderingen binnen dezelfde week kunnen plaatsvinden. Dat is ook een manier om voorbij te gaan aan het zeer duidelijke interpretatieve arrest dat door het Hof van Justitie is gewezen, precies op het moment dat dit Parlement het aantal vergaderingen wilde terugbrengen van twaalf naar slechts elf.</p>
      <p sl="fr">We zijn al twintig jaar lang getuige van heimelijke pogingen om Straatsburg af te schrijven als zetel van de Europese Unie. Het is waar – en mijn medeparlementsleden hebben wat dat betreft gelijk – dat de huidige situatie onhoudbaar is, maar wij zijn niet verplicht om van Brussel het Washington DC van de Europese Unie te maken. We hadden alle activiteiten van dit Parlement in Straatsburg kunnen concentreren, maar daar was iets anders voor nodig dan de aanhoudende onachtzaamheid van de Franse autoriteiten om dat te doen.</p>
    </intervention>
    <intervention id="3-162-000" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, we hadden vandaag geen overwinning van het Brussel-kamp op het Straatsburg-kamp, want ook het aantal zittingen in Brussel is met één verminderd. Het staat dus eigenlijk 1:1 bij Brussel-Straatsburg. Maar, beste collega's, we hebben tegen het recht gestemd. Het besluit om de plenaire vergadering van augustus en die van oktober in één week te houden is illegaal. In het Verdrag staat namelijk dat het om maandelijkse plenaire vergaderingen gaat.</p>
      <p sl="de">Dat valt ook met de kostenbesparing niet te rechtvaardigen, want de kosten – die overigens 70 miljoen euro bedragen, dat is nog altijd behoorlijk wat – ontstaan niet door Straatsburg, maar doordat, in strijd met het Verdrag, voortdurend activiteiten naar de schaduw van de bureaucratie van Brussel worden verplaatst.</p>
      <p sl="de">Indien we ons werk in Straatsburg concentreren, dan besparen we geld en hebben we een onafhankelijk democratisch gezicht in Europa!</p>
    </intervention>
    <intervention id="3-164-000" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, ik heb het woord gevraagd bij de begrotingsbesprekingen, omdat ik van mening ben dat het Europees Parlement daarbij niet altijd helemaal eerlijk behandeld wordt. Ook wij afgevaardigden moeten voor bezuinigingen zijn, maar het gaat er ook om dat we onze taken op een goede manier kunnen uitvoeren. De geplande verhoging van het budget voor het Europees Parlement, die ver onder het inflatiepercentage ligt, is daarom niet adequaat. Er wordt bijvoorbeeld geen rekening mee gehouden dat er achttien afgevaardigden in het Parlement bijkomen, dat we ook de toetreding van Kroatië moeten financieren en dat we ook nog andere investeringen moeten doen.</p>
      <p sl="de">Ik ga ervan uit dat er uiteindelijk in dezen een goed compromis wordt gevonden.</p>
    </intervention>
    <intervention id="3-166-000" speaker_id="96817" name="Erminia Mazzoni" is_mep="True" mode="spoken">
      <p sl="it">Mijnheer de Voorzitter, geachte collega’s, Turkije is, zoals we allemaal weten, een strategische partner voor de Europese Unie. De positie van Turkije is cruciaal voor de economische en politieke belangen van de Unie, waardoor Turkije een belangrijke rol speelt bij de bevordering van de Europese activiteiten in het gebied rond de Zwarte Zee, evenals bij de bevordering van het vredesproces in het Midden-Oosten.</p>
      <p sl="it">Het voortgangsverslag 2010 inzake de onderhandelingen met Turkije over toetreding tot de Europese Unie wijst op de langzame vorderingen van het proces en de weerstand van de politieke macht in Turkije ten aanzien van een aantal fundamentele bepalingen van de associatieovereenkomst. Ik ben van mening, mijnheer de Voorzitter, dat de Turkse autoriteiten niet veel voortgang hebben geboekt op het gebied van rechtspraak, grondrechten, vrijheid van informatie, vrijheid van godsdienst en immigratie, ondanks de druk die hiertoe door de burgers is uitgeoefend.</p>
      <p sl="it">Ondanks de economische belangen van de regio mogen wij geen concessies doen aan fundamentele rechten en vrijheden. In de resolutie van het Europees Parlement wordt de situatie vanuit een bepaalde hoek benaderd, waarbij de Commissie en de Raad worden aangespoord de positieve resultaten die sinds 2005 zijn geboekt, niet uit het oog te verliezen, en met name om de bestaande bilaterale overeenkomst die vanuit het idee van een bevoorrecht partnerschap tot stand is gekomen, niet teniet te doen.</p>
      <p sl="it">Mijn bezorgdheid is dat dit idee van partnerschap de versnelling van het toetredingsproces in gevaar kan brengen, terwijl dit juist ons belangrijkste doel moet blijven.</p>
    </intervention>
    <intervention id="3-167-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, de aarde wordt voor het merendeel door water bedekt. Wij zien echter het potentieel en belang van zeeën en oceanen voor economische ontwikkeling vaak niet in.</p>
      <p sl="pl">De Atlantische regio is van bijzonder belang voor visserij, vervoer en energie. Het is de bron van bijna 50 procent van de wereldwijde vangsten en van allerlei delfstoffen zoals metalen, olie en gas. Ook doen zich hier krachtige klimaatverschijnselen voor en deze kunnen catastrofale gevolgen hebben voor kustgebieden. Het is derhalve van essentieel belang dat de juiste strategie wordt vastgesteld voor het Atlantische gebied – een strategie die goed beheer zal versterken en die zal bijdragen aan milieubescherming en aan een beter leven voor de mensen in het gebied.</p>
    </intervention>
    <intervention id="3-169-000" speaker_id="96817" name="Erminia Mazzoni" is_mep="True" mode="spoken">
      <p sl="it">Mijnheer de Voorzitter, geachte collega’s, het kader waarin wij de discussie over deze resolutie moeten plaatsen, moet worden geschetst rondom de Richtlijn 2008/56/EG, de zogenaamde Kaderrichtlijn mariene strategie.</p>
      <p sl="it">Zoals mijn collega die eerder sprak al heeft gezegd, wordt de context gevormd door het behoud van het mariene milieu, aangezien de genoemde richtlijn de gemeenschappelijke principes bepaalt op basis waarvan de lidstaten, in samenwerking met de derde landen, hun eigen strategieën moeten ontwikkelen, teneinde een goede ecologische toestand van de mariene wateren te bereiken waarvoor ze verantwoordelijk zijn.</p>
      <p sl="it">Dit is dus het kader waarin de strategie voor het Atlantische gebied had moeten worden ontwikkeld, alsmede op basis van de aanwijzingen van de Raad van 14 juni 2010, zoals de Commissaris het in deze vergaderzaal benoemde.</p>
      <p sl="it">De resolutie die voor stemming van het Parlement is ingediend, valt echter buiten dit kader en stelt, nogal in tegenstelling met de beraadslagingen die door de Commissie zijn uitgevoerd, een macroregionale strategie voor die gericht is op de territoriale problemen in plaats van de maritieme.</p>
      <p sl="it">Deze richting bespoedigt een heel ander besluit. Ik hoop dat de mededeling van de Commissie, in lijn met hetgeen in de vergaderzaal vroegtijdig bekend is gemaakt, het initiatief terugbrengt binnen het bereik van de richtlijn inzake de geïntegreerde mariene strategie die ik, als zodanig, ondersteun. Daarom heb ik mij van stemming onthouden.</p>
    </intervention>
    <intervention id="3-171-000" speaker_id="96770" name="Joanna Katarzyna Skrzydlewska" is_mep="True" mode="spoken">
      <p sl="pl">Mijnheer de Voorzitter, ik was blij met de uitslag van de stemming over het verslag inzake Turkije. Ik ben ervan overtuigd dat alle inspanningen die erop zijn gericht Turkije om te vormen tot een volwaardige pluralistische democratie, met de bescherming van de mensenrechten en de fundamentele vrijheden als grondslag, steun verdienen.</p>
      <p sl="pl">In de afgelopen jaren is gebleken dat de inspanningen van Turkije om een lidstaat van de Europese Unie te worden positieve effecten hebben. De lidstaten van de Europese Unie moeten Turkije blijven ondersteunen bij de hervormingen waarmee Turkije bezig is. Er moet met name gerichte aandacht worden besteed aan de meest problematische kwesties, zoals grondwetshervorming, persvrijheid, de rechten van vrouwen en de bescherming van nationale minderheden. Ik zou ook de aandacht willen vestigen op het probleem van de tenuitvoerlegging van het aanvullend protocol bij de associatieovereenkomst tussen de EG en Turkije.</p>
    </intervention>
    <intervention id="3-172-000" speaker_id="96865" name="Debora Serracchiani" is_mep="True" mode="spoken">
      <p sl="it">Mijnheer de Voorzitter, geachte collega’s, ik heb voor de resolutie over Turkije gestemd omdat de grondwetshervorming die op 12 september 2010 heeft plaatsgevonden, unaniem wordt erkend als een belangrijke stap van Turkije in de richting van Europa.</p>
      <p sl="it">Natuurlijk moeten er nog veel stappen worden ondernomen en ik spreek in dit opzicht mijn bezorgdheid uit over het grote aantal arrestaties van journalisten. Ik wil benadrukken dat Turkije de zevende handelspartner van de Europese Unie is, dat de Europese Unie de belangrijkste handelspartner van Turkije is en dat het handelsverkeer, dat al eeuwenlang correct verloopt, de onderlinge betrekkingen en vreedzame verhoudingen tussen de volkeren heeft bevorderd.</p>
      <p sl="it">Derhalve juich ik de opmerkelijke vorderingen toe die gemaakt zijn in het aangaan van banden tussen de Europese Unie en Turkije, met name via de zeesnelwegen die de Noord-Adriatische en Noord-Tyrrheense zee overbruggen, en waarover inmiddels meer dan 250 000 vrachtwagenladingen per jaar in beide richtingen worden getransporteerd, samen met een belangrijke goederenspoorverbinding vanaf de havens naar bestemmingen binnen Europa. Op deze manier is een aanzienlijke hoeveelheid goederenverkeer van de weg gehaald en ik hoop dat deze trend doorzet.</p>
    </intervention>
    <intervention id="3-173-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, Turkije is een belangrijke buur van de Europese Unie en in het voor 2010 overgelegde verslag worden belangrijke wijzigingen genoemd die daar hebben plaatsgevonden. Het lijdt geen twijfel dat de grondwetsveranderingen veel indruk maken en een fundamentele bijdrage leveren aan democratisering van het leven in Turkije.</p>
      <p sl="pl">Er zijn echter gebieden waarop wij meer vooruitgang zouden willen zien. Een basiskwestie hierbij is natuurlijk het bevorderen van de betrekkingen met buren. Zolang een oplossing voor de kwestie Cyprus uitblijft, blijven ook alle andere kwesties in een impasse. Een soortgelijke situatie geldt voor de burgervrijheden, waaronder begrepen de vrijheid van godsdienst. Ik hoop dat de conclusies van het verslag het mogelijk zullen maken dat voortgang gerealiseerd wordt in Turkije en dat wordt erkend dat het land niet alleen in economisch opzicht aan het veranderen is, maar ook wat betreft zaken die belangrijk zijn vanuit het oogpunt van burgerrechten en -vrijheid.</p>
    </intervention>
    <intervention id="3-174-000" speaker_id="23788" name="Adam Bielan" is_mep="True" mode="spoken">
      <p sl="pl">Mijnheer de Voorzitter, als lid van de parlementaire delegatie die vorig jaar Turkije bezocht, had ik de kans met eigen ogen te zien welke voortgang Turkije boekt in het proces van integratie in de Europese Unie. We moeten zeker positief zijn over hoe de Turkse autoriteiten de zaken met betrekking tot de vrijheid van godsdienst, de rechten van vrouwen, de rechten van vakbonden, de hervorming van de rechterlijke macht, de herziening van radio- en tv-wetgeving en verbeteringen op het gebied van de civiel-militaire betrekkingen hebben aangepakt. Ik ben het er ook mee eens dat het van essentieel belang is de betrekkingen tussen de regering en de oppositie en de vrijheid van de media, met inbegrip van het internet, te verbeteren, verbeteringen op het gebied van de burgerrechten en het recht inzake vrijheid van vergadering aan te brengen en een grondige hervorming van het kiesstelsel door te voeren. Een andere verontrustende kwestie is het steeds grotere probleem van huiselijk geweld en de zogenaamde eermoorden. Er dient met name aandacht te worden besteed aan de vraagstukken van het openstellen van de grens tussen Turkije en Armenië en steun voor de onderhandelingen met het oog op het stabiliseren van de situatie op Cyprus. Ik steun de resolutie, omdat ik van mening ben dat een uitbreiding van de EU met Turkije van belang is voor bepaalde EU-lidstaten, waaronder Polen.</p>
    </intervention>
    <intervention id="3-175-000" speaker_id="28224" name="Markus Pieper" is_mep="True" mode="spoken">
      <p sl="de">Mijnheer de Voorzitter, ik heb me bij het voortgangsverslag inzake Turkije van stemming onthouden, maar niet omdat ik het niet eens ben met de analyse – ondanks enkele hervormingen spreekt de kritiek op perscensuur, mensenrechtenschendingen, het Turkse kiessysteem en godsdienstvrijheid toch voor zich. Ik heb me onthouden, omdat ik van mening ben dat het Europees Parlement in zijn reactie veel duidelijker moet zijn.</p>
      <p sl="de">Indien Turkije weigert om belangrijke hervormingen door te voeren, moeten wij ook niet langer over een eventueel lidmaatschap onderhandelen. Het wordt tijd dat het Europees Parlement eist dat de toetredingsonderhandelingen worden gestopt.</p>
    </intervention>
    <intervention id="3-176-000" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, het is absoluut waar dat Turkije in de afgelopen jaren vooruitgang heeft geboekt, maar als we naar de criteria van Kopenhagen voor het lidmaatschap van de Europese Unie kijken, dan heeft Turkije nog een lange weg te gaan. Het is mogelijk dat de toetreding van Turkije tot de Europese Unie nog niet in ons leven plaatsvindt. Er is namelijk nog een lange weg te gaan als we het hebben over de mensenrechten en de rechten van vrouwen en kinderen. Zij vormen echter een harde kern van deze Europese Unie en waardenmaatschappij.</p>
      <p sl="fi">Het is ook belangrijk om naar de situatie op Cyprus te kijken. Wanneer Turkije de helft van Cyprus bezet, een lidstaat van de Europese Unie, dan moeten we ook wat dat betreft strikt zijn. We kunnen geen situatie accepteren waarin Turkije een dubbele agenda volgt. In dit verband moeten we hen aanmoedigen om zich democratisch te ontwikkelen, maar ook heel duidelijk zeggen en ervoor zorgen dat de Europese Unie haar eigen waarden niet loslaat.</p>
    </intervention>
    <intervention id="3-177-000" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, de houding van de EU ten aanzien van Turkije zal op een dag worden gezien als een generatiefout, als een ethische misstap. Als we verstandig hadden gehandeld, hadden we een keuze gemaakt uit één van de volgende twee strategieën: of we hadden welwillend kunnen toewerken naar een uiteindelijke toetreding, of we hadden in het begin al gezegd dat er geen sprake zou kunnen zijn van een toetreding, maar dat we gezamenlijk wilden werken aan een alternatieve overeenkomst. In plaats daarvan hebben we de belofte van uiteindelijke toetreding in stand gehouden terwijl we stiekem hoopten op een goede afloop. We hebben beloften gedaan die we niet van plan zijn in te willigen.</p>
      <p sl="en">Kijk hier nu eens naar vanuit het oogpunt van Ankara. Zouden ze dan een reeks ingewikkelde en pijnlijke concessies hebben gedaan inzake het omroepbestel, secularisme, en bovenal Cyprus, waar Turkse Cyprioten vóór het plan van de EU hebben gestemd en werden geïsoleerd terwijl Griekse Cyprioten het hebben verworpen en werden beloond?</p>
      <p sl="en">We hebben hen zich laten vernederen over de Armeense massamoorden, we hebben hun tienduizenden pagina's van het acquis communautaire opgelegd, en vervolgens keren we hun aan het einde van de rit de rug toe en steken onze middelvinger naar hen op.</p>
      <p sl="en">Daarmee lopen we het risico juist dat te creëren waar we ogenschijnlijk zo bang voor zijn, namelijk een van ons vervreemde en antiwesterse staat op de drempel van de EU. Vijftig jaar lang hebben Turken de Europese flank verdedigd tegen de expansiedrift van de bolsjewieken. Mogelijk zullen we hen op een dag vragen hetzelfde te doen tegen het extremisme van de jihad. Zij verdienen een betere behandeling.</p>
    </intervention>
    <intervention id="3-178-000" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, hoewel ik de bezwaren van collega Pieper deel, heb ik voor het verslag gestemd, omdat we weer eens heel duidelijk hebben gezegd – aan het begin van het verslag – dat de onderhandelingen voor ons een lang proces met een onzekere afloop zijn. We hebben het amendement van de Fractie De Groenen/Vrije Europese Alliantie afgewezen, omdat we ons daarmee aan een lidmaatschap zouden verbinden, net als overeenkomstige amendementen van de sociaaldemocraten in vroegere jaren. Daarom is dit Parlement de goede kant opgegaan.</p>
      <p sl="de">We moeten nu echter snel de volgende stap zetten en Turkije heel eerlijk zeggen, zoals collega Pieper zei, dat een lidmaatschap van Turkije voor ons niet aan de orde is, omdat dit te veel van Turkije zou vragen en de Europese Unie te veel zou belasten. Een politiek geïntegreerd Europa met Turkije als lid is onmogelijk. Dat is een illusie, waar we eindelijk afscheid van zouden moeten nemen.</p>
      <p sl="de">Wat de vorderingen betreft, deze zijn in het belang van Turkije zelf, dat lid is van de Raad van Europa en de NAVO en onze nauwste bondgenoot is.</p>
    </intervention>
    <intervention id="3-180-000" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mijnheer de Voorzitter, ik wil verwijzen naar de discussie die in deze kamer heeft plaatsgevonden over de integratie van Montenegro in de Europese Unie. Tijdens de discussie vroeg ik de vertegenwoordiger van de Commissie en de Raad om een tijdschema voor dit proces en vroeg ik wanneer Montenegro een volwaardige kandidaat voor het EU-lidmaatschap kon worden. Helaas kreeg ik geen antwoord op die specifieke vraag. Desondanks heb ik voor het aannemen van de resolutie door het Parlement gestemd omdat ik denk dat er belangrijke redenen zijn waarom wij dit moeten doen. Ten eerste is het een resolutie die belangrijk is voor Kroatië. Ten tweede is het een wegwijzer voor andere landen die momenteel deel uitmaken van de Balkan. Ik denk echter dat er ook nog een derde, zeer belangrijke reden is: het is een positieve resolutie die aantoont dat de waarden van de Unie nog steeds aantrekkelijk zijn.</p>
    </intervention>
    <intervention id="3-181-000" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, we hebben bij het uitbreidingsbeleid zoiets als een regelgevingskader nodig. Daarom moeten we, zoals gepland, in juni de onderhandelingen met Kroatië afronden en dan in het najaar met onze stemming het toetredingsproces voor Kroatië in gang zetten. We willen dat Kroatië volgend jaar of uiterlijk het jaar daarop in de Europese Unie zit.</p>
      <p sl="de">Dan moet het verdergaan, maar hoe? We moeten de kleine, maar moeilijke rest van Zuid-Europa integreren. Dan gaat het in de eerste plaats om Macedonië en vervolgens om Montenegro. Dat geeft ook een signaal aan alle andere landen in de regio, dat ze ook een plaats in onze gelederen krijgen, indien ze aan de criteria voldoen. Anders dan Turkije zijn dit tot in hun diepste wezen Europese staten die natuurlijk een toekomst in onze Gemeenschap hebben.</p>
      <p sl="de">Vooral Montenegro is een klein land met een grote Europese traditie. Ik verheug me al op de onderhandelingen met Montenegro!</p>
    </intervention>
    <intervention id="3-183-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, er moet nog heel wat verwezenlijkt worden op het gebied van non-discriminatie in Europa. Ik ben het eens met de rapporteur, mevrouw Járóka, wanneer ze stelt dat, hoewel discriminatie op grond van etniciteit nu wel als uitgebannen kan worden beschouwd, het sociaaleconomische isolement van de meeste Roma nog altijd een feit is en één van de grootste uitdagingen blijft die wij de komende jaren het hoofd moeten bieden.</p>
      <p sl="it">Dit wordt veroorzaakt door een groot aantal specifieke factoren zoals geografische nadelen, laag onderwijsniveau, of de ineenstorting van centraal geleide economieën die een groot aantal laaggeschoolde arbeidskrachten aantrekken.</p>
      <p sl="it">De strategie voor een verbetering van de sociaaleconomische integratie van de Roma zal geen inbreuk op de non-discriminatiewetgeving betekenen, maar juist een aanvulling hierop. Een groot deel van de Europese Roma heeft met dermate ondermaatse en ongunstige omstandigheden te maken, dat een sociaal integratiebeleid als overbrugging moet worden beschouwd van één van de diepste kloven bij de verwezenlijking van de grondwettelijke en mensenrechten in Europa.</p>
    </intervention>
    <intervention id="3-184-000" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, de emoties lopen altijd hoog op wanneer we hier in het Parlement debatteren over de Roma. Er is een groep die van mening is dat we in feite niets moeten doen, omdat de kwestie geen betrekking heeft op de Europese Gemeenschap, en er is een andere groep die van mening is dat we niet genoeg geld kunnen betalen, zelfs als het niet goed wordt besteed. Geen van deze benaderingen voor deze problematiek is bijzonder bruikbaar en in ieder geval bieden we totaal geen oplossing voor de problemen van de Roma. Daarom is het goed dat we nu dit verslag hebben. Het is goed dat we hebben besloten om te bekijken welke resultaten de beschikbaarstelling van zoveel middelen voor de integratie van de Roma heeft opgeleverd. We moeten bekijken welke projecten gunstig zijn geweest voor de integratie, voordat we een juiste strategie kunnen vastleggen en op die manier waarborgen dat de middelen goed worden besteed. Daarom heeft de Deense liberale partij Venstre voor dit verslag gestemd, dat in de juiste richting voor de Roma gaat. Dank u, mijnheer de Voorzitter.</p>
    </intervention>
    <intervention id="3-185-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, geachte collega’s, met de goedkeuring van het initiatiefverslag van vandaag heeft het Parlement een concrete stap ondernomen naar een daadwerkelijke integratie van de Roma in de gemeenschappen waarin ze zijn opgenomen.</p>
      <p sl="it">De marginalisering van de Roma-gemeenschappen moet bestreden worden via de volledige erkenning van hun fundamentele rechten, zoals gezondheidszorg, onderwijs en de bescherming van kwetsbare groepen. Tevens willen wij graag een betere samenwerking met de lokale en regionale autoriteiten, alsmede een verbetering van het deel van de tekst dat voorziet in concrete controles op de consistentie en doeltreffendheid van het gebruik van de financiële middelen voor wat betreft de verwachte resultaten, en het deel waarin de beloningscriteria voor de lidstaten worden ingevoerd die een correct gebruik van de toegekende middelen waarborgen.</p>
      <p sl="it">Niettemin kan er waarschijnlijk veel meer gedaan worden op het gebied van wederzijdse erkenning van rechten en plichten, aangezien het van essentieel belang is te blijven wijzen op de gemeenschappelijke verantwoordelijkheid voor de daadwerkelijke integratie van de Roma-gemeenschappen.</p>
    </intervention>
    <intervention id="3-186-000" speaker_id="96810" name="Carlo Fidanza" is_mep="True" mode="spoken">
      <p sl="it">Mijnheer de Voorzitter, geachte collega’s, wij zijn het allemaal eens over de behoefte aan een EU-strategie voor de integratie van de Roma en uiteraard moeten we de mogelijke discriminatie tegen hen niet onderschatten, maar er kunnen geen rechten bestaan zonder verplichtingen en er kan geen sprake zijn van integratie zonder legaliteit.</p>
      <p sl="it">Illegale sloppenwijken waarin slechte hygiënische omstandigheden heersen, een hoog aantal voortijdige schoolverlaters, illegale activiteiten zoals diefstal, heling, vrouwen en minderjarigen die tot prostitutie worden aangezet, hinderlijke bedelarij, de weigering om een integratietraject te volgen of ondersteuning te ontvangen van lokale autoriteiten bij het zoeken naar werk: dit is de werkelijkheid van veel Roma-gemeenschappen in mijn land en in andere Europese landen. Het is een beetje hypocriet om te stellen dat de verantwoordelijkheid altijd en uitsluitend bij de instellingen ligt en niet bij degenen die ervoor hebben gekozen om onze maatschappij met dit gedrag op te zadelen.</p>
      <p sl="it">Ten slotte vind ik het spijtig dat in deze tekst niet is verwezen naar een correcte toepassing van de Richtlijn 2004/38/EG, waarin strenge eisen worden gesteld aan het verblijf van burgers van de Europese Unie in een andere lidstaat en waarin verwijderingsmaatregelen om redenen van openbare veiligheid zijn opgenomen. Om deze redenen heb ik anders gestemd dan de rest van mijn fractie.</p>
    </intervention>
    <intervention id="3-187-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, het verslag van mevrouw Járóka krijgt momenteel bijzonder veel aandacht en vormt, samen met de mededeling dat de Commissie op het punt staat het aan te nemen, de basis voor verdere discussies tijdens het Europees Roma-platform in Boedapest, dat gepland is op 7 en 8 april.</p>
      <p sl="it">Ik steun de oproep voor de invoering van verplichte minimumnormen op EU-niveau op het gebied van onderwijs, tewerkstelling, huisvesting en gezondheidszorg. Ik ben met name van mening dat er meer aandacht moet worden besteed aan het primaire onderwijs, dat van cruciaal belang is voor de volledige integratie van de Roma-minderheid.</p>
      <p sl="it">Het duidelijke verzoek dat door Frankrijk, Roemenië Bulgarije en Finland aan de Europese Commissie is gedaan, moet zeker worden verwelkomd. De Commissie moet echter meer verantwoordelijkheid nemen en een actieve, strategische en leidende rol spelen bij de ontwikkeling van een doeltreffende strategie voor de integratie van de Roma. Het is duidelijk dat er een behoefte bestaat om specifieke plichten vast te stellen die de nomadische gemeenschappen moeten nakomen.</p>
    </intervention>
    <intervention id="3-188-000" speaker_id="97228" name="Pino Arlacchi" is_mep="True" mode="spoken">
      <p sl="en">Mijnheer de Voorzitter, mijn fractie steunt dit verslag omdat het een stap in de goede richting is, doordat het oproept tot een EU-strategie en een stappenplan voor de integratie van Roma.</p>
      <p sl="en">Aan het verslag ligt een helder beeld ten grondslag van de extreem heterogene culturele aspecten tussen de verschillende Roma-gemeenschappen in Europa. Tegelijkertijd pleit het voor de invoering van verplichte minimumnormen op EU-niveau, zodat een begin kan worden gemaakt met een werkelijk integratiebeleid. De EU-strategie schenkt aandacht aan alle vormen van schending van de fundamentele rechten van de Roma-bevolking en roept op tot een daadwerkelijke toegang tot de arbeidsmarkt voor de Roma door de terbeschikkingstelling van microkrediet voor ondernemerschap en zelfstandige arbeid. Mijn fractie heeft met name waardering voor de nadruk op het onderwijs van Roma-kinderen, in het bijzonder de afschaffing van segregatie in de klas door middel van de aanstelling van bemiddelaars afkomstig uit de Roma-gemeenschap en een stijging van het aantal Roma-leerkrachten.</p>
    </intervention>
    <intervention id="3-189-000" speaker_id="96775" name="Lara Comi" is_mep="True" mode="spoken">
      <p sl="it">Mijnheer de Voorzitter, geachte collega’s, dit belangrijke initiatiefverslag bevestigt heel sterk de behoefte aan een Europese strategie voor de sociale integratie van de Roma. We moeten de economische en sociale discriminatie van de Roma-gemeenschappen in Europa bestrijden, die als gevolg van de economische crisis is toegenomen.</p>
      <p sl="it">De Europese Unie dient een nieuw rechtskader op te stellen en te voorkomen dat deze problematiek alleen met niet-bindende wetgeving wordt aangepakt, die inefficiënt is en niet geschikt is voor het bereiken van het beoogde doel. Het is evenzo belangrijk om de task force voor de Roma als permanent orgaan te handhaven en om naar het voorbeeld van het scorebord voor de interne markt een soortgelijk scorebord voor deze thematiek te ontwikkelen.</p>
      <p sl="it">Ten slotte moet Europa alles in het werk stellen om voor haar eigen burgers, en met name die in de meest kwetsbare bevolkingsgroepen, de bescherming van alle mensenrechten te waarborgen die met de menselijke waardigheid verbonden zijn. Uiteindelijk is de volledige integratie van de Roma in wezen een kwestie van fundamentele rechten, zelfs als we aan de Roma-gemeenschappen moeten vragen hun best te doen en te integreren en zich niet op te sluiten in hun eigen wereld waarin de Europese en nationale wetten niet worden gerespecteerd.</p>
    </intervention>
    <intervention id="3-190-000" speaker_id="97193" name="Antonello Antinoro" is_mep="True" mode="spoken">
      <p sl="it">Mijnheer de Voorzitter, dames en heren, met de stemming van vandaag hebben we een extra impuls gegeven aan het – hoe zal ik het zeggen – definitief oplossen van dit probleem, maar we hebben niet de beste oplossing aangenomen.</p>
      <p sl="it">Ik wil er namelijk op wijzen dat de meer dan driehonderd amendementen die zijn ingediend op het verslag, zijn omgezet in 38 compromisamendementen. Deze compromisamendementen werden allemaal aangenomen en dienen om de prioritaire gebieden voor de strategie, oftewel de doelen van de strategie, beter te definiëren. Door middel van de permanente task force moet de Commissie de vergaring en de verspreiding van statistische gegevens waarborgen en beste praktijken garanderen. De lidstaten moeten een overheidsambtenaar aanwijzen – het liefst op hoog niveau – die fungeert als contactpunt voor de uitvoering van de strategie.</p>
      <p sl="it">Toch hadden we doortastender en minder hypocriet kunnen zijn, als we in het verslag aandacht hadden besteed aan de verplichtingen en plichten die de Roma-gemeenschap in hun gastland hoe dan ook zou moeten respecteren. Dat hoop ik, oftewel, ik hoop dat we snel met oplossingen kunnen komen die de co-existentie van de Roma-gemeenschap en de meerderheidsgemeenschap in alle lidstaten makkelijker maakt.</p>
    </intervention>
    <intervention id="3-191-000" speaker_id="1941" name="Roberta Angelilli" is_mep="True" mode="spoken">
      <p sl="it">Mijnheer de Voorzitter, dames en heren, geen kinderen meer die niet naar school gaan en geen kinderen meer die worden gedwongen tot bedelen of worden uitgebuit. Dit zijn slechts een paar doelen van het verslag van mevrouw Járóka, dat een belangrijke politieke reactie is.</p>
      <p sl="it">Afgezien van beginselverklaringen, wachten we op het voorstel van de Commissie – dat in april wordt verwacht – zodat er wat betreft het Roma-beleid meer duidelijkheid en overeenstemming zal zijn over de verantwoordelijkheid en samenwerking tussen de lidstaten en de Europese instellingen. We moeten ons ten doel stellen de beschikbare middelen zo efficiënt mogelijk te gebruiken, te beginnen bij de Europese fondsen, en we moeten vermijden dat lokale overheden alle problemen moeten oplossen en het hoofd moeten bieden aan voortdurende noodsituaties.</p>
      <p sl="it">Ten slotte hoop ik dat er een debat gevoerd gaat worden over Richtlijn 2004/38/EG. In deze richtlijn worden specifieke voorwaarden gesteld voor het behoud van het verblijfsrecht, zoals werk, voldoende bestaansmiddelen en een ziektekostenverzekering, maar de richtlijn vertoont tegelijkertijd een aantal lacunes inzake wat er gebeurt als er niet aan deze voorwaarden wordt voldaan. Deze onvolkomenheid moet zo spoedig mogelijk worden verholpen.</p>
    </intervention>
    <intervention id="3-192-000" speaker_id="96757" name="Raffaele Baldassarre" is_mep="True" mode="spoken">
      <p sl="it">Mijnheer de Voorzitter, dames en heren, ik heb vóór dit verslag gestemd en ik wil mevrouw Járóka complimenteren met haar werk. Zij is erin geslaagd de verschillende standpunten bijeen te brengen en duidelijke doelen en prioriteiten voor de strategie vast te stellen, namelijk het treffen van specifieke maatregelen tegen nomadische levenswijzen en het garanderen van basisgezondheidszorg, gelijke toegang tot lager, middelbaar en hoger onderwijs en het recht op huisvesting.</p>
      <p sl="it">De strategie is in feite gericht op inclusie, en niet alleen op integratie. Het is duidelijk dat de rol van de Commissie en de lokale overheden cruciaal zal zijn, vooral wat betreft het controleren en beheren van de EU-fondsen.</p>
      <p sl="it">De enige beperking van dit verslag is het gebrek aan instrumenten om na te gaan of bepaalde Roma-gemeenschappen daadwerkelijk willen integreren en wat de onvermijdbare gevolgen zijn van gebrek aan bereidheid om op het grondgebied van een lidstaat te blijven en van het voortzetten van uitkeringen en programma's op het gebied van bijstand en sociale zekerheid, die niet tot in het oneindige kunnen doorgaan zonder resultaat op te leveren.</p>
    </intervention>
    <intervention id="3-193-000" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, ik heb voor het verslag van mevrouw Járóka gestemd, maar ik wil mijn standpunt nog toelichten. De kwestie van de Roma is voor Europa in vele opzichten paradoxaal. Ze is enerzijds in de praktijk een uitdaging voor de fundamentele waarden en idealen van de Europese Unie, maar is anderzijds ontstaan uit een fundamenteel recht, namelijk de vrijheid van beweging, die een traditionele manier van leven is voor één volk. Ook in Finland zijn Roma en daar is het probleem vooral het lage opleidingsniveau en de daaruit voortvloeiende werkloosheid. Daarom moeten we vooral in onderwijs investeren.</p>
      <p sl="fi">Vrijblijvend recht is niet langer toereikend, net zo min als slappe maatregelen. We hebben uniforme wetgeving nodig en praktische maatregelen waar iedereen zich aan moet houden. Alle lidstaten en Europese instellingen zijn hiervoor verantwoordelijk. Kali sarakosti : een goede vastentijd voor iedereen.</p>
    </intervention>
    <intervention id="3-194-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, we hebben het over de integratie van de Roma. De Roma wonen in veel Europese landen, zowel in West- als in Oost-Europa.</p>
      <p sl="sk">Het is interessant om te constateren dat hoewel de West-Europese landen langer vrijheid en democratie kennen dan de Midden- en Oost-Europese landen, waaronder mijn land en ons buurland Hongarije, de problemen in het westen en het oosten vergelijkbaar zijn. Die verschillen hebben we nog niet overwonnen.</p>
      <p sl="sk">Er wordt gesproken over integratie van de Roma door ze succesvol te laten worden op de arbeidsmarkt en ze als bevolkingsgroep gezonder te maken. Volgens de geldende wetgeving is de toegang tot onderwijs en gezondheidszorg overal gewaarborgd, maar het is triest dat de Roma vaak hun eigen kinderen niet naar school sturen om onderwijs te volgen.</p>
    </intervention>
    <intervention id="3-195-000" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, dit verslag van mevrouw Járóka is uitstekend. Ik denk dat iedereen hier in het Parlement het standpunt deelt dat het de hoogste tijd is om op communautair niveau maatregelen te nemen om ervoor te zorgen dat voor iedereen gelijke mensenrechten gelden. Wat de Roma betreft zijn die helaas nog niet gerealiseerd.</p>
      <p sl="fi">Het is niet voldoende om een goed verslag te hebben: er zijn ook maatregelen nodig. Het is nu de hoogste tijd om de fundamentele vraag te stellen hoe we nu verder gaan om ervoor te zorgen dat dit verslag niet alleen een vrome wens of een mix van verschillende ideeën blijft, maar dat het ook in de praktijk wordt gebracht en de positie van de Roma in de Europese Unie aanzienlijk verbetert.</p>
      <p sl="fi">Het is ook heel belangrijk om een follow-up voor dit verslag te organiseren. Misschien is op communautair niveau een ombudsman voor Roma-kwesties nodig, die volgt en rapporteert of de maatregelen die wij hebben genomen ook in de praktijk goed werken. Dit is de manier om deze kwestie goed en succesvol aan te pakken.</p>
    </intervention>
    <intervention id="3-197-000" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, de recente, ernstige economische crisis heeft de Europese industrie zwaar getroffen. Maar de crisis heeft ook duidelijk gemaakt hoe belangrijk de industriesector is voor de economie van de Europese Unie.</p>
      <p sl="it">De EU concentreerde zich meestal op de gedachte dat markten zichzelf zouden moeten reguleren, en dit concept is tot dusver vooral uitgevoerd door middel van afzonderlijke maatregelen, zonder veel coördinatie tussen de lidstaten. Maar met de EU 2020-strategie wordt in de vorm van een kerninitiatief voor het eerst erkend dat er behoefte is aan een nieuwe benadering. Het is hoog tijd dat de EU ten volle gebruikmaakt van de gemeenschappelijke mogelijkheden voor duurzame vernieuwing en verdere ontwikkeling van de industriële basis met kwalitatief hoogstaande banen.</p>
      <p sl="it">De Europese industriesector moet op de belangrijkste terreinen leider blijven, en geen volger worden. De EU moet haar eigen weg kiezen voor de industrie van de toekomst. Wij moeten ervoor zorgen dat de Europese markt zijn eigen toegevoegde waarde creëert.</p>
      <p sl="it">Om dat te bereiken is duidelijke macro-economische coördinatie noodzakelijk van economisch, fiscaal en begrotingsbeleid gericht op groei en werkgelegenheid, bijvoorbeeld door harmonisatie van bedrijfsbelasting.</p>
    </intervention>
    <intervention id="3-198-000" speaker_id="96817" name="Erminia Mazzoni" is_mep="True" mode="spoken">
      <p sl="it">Mijnheer de Voorzitter, dames en heren, het verslag van de heer Lange pakt een zeer actueel probleem aan: namelijk hoe we moeten reageren op de economische en financiële crisis die ons productiesysteem zwaar heeft getroffen.</p>
      <p sl="it">Ik denk dat deze ontwerpresolutie een heel goed antwoord bevat, omdat het gelukt is de variabelen te bundelen die nodig zijn voor het opstellen van een goed plan voor het herstel van de economie. Het idee om ons te richten op innovatie en onderzoek is van groot belang, rekening houdend met de omvang van ons bedrijfsleven, en ik denk dat dit een waardevolle prikkel vormt ten opzichte van de wellicht enigszins conservatievere houding van de Commissie.</p>
      <p sl="it">Ik waardeer het werk van de rapporteur. De heer Lange is erin geslaagd meer dan vijfhonderd amendementen te integreren, waardoor een ontwerpresolutie is ontstaan die over het geheel genomen een grote bijdrage levert aan ons werk. Er komt een beeld naar voren van een gericht Europees industriebeleid, dat de diverse sectoren omvat en vooral participerend is, gezien het gebruik van modellen om, zowel van boven- als van onderaf, te monitoren.</p>
      <p sl="it">Er blijft één controversieel punt over: het EU-octrooi. Ik blijf daar fel tegen, maar dat heeft mij niet weerhouden vóór dit zeer positieve verslag te stemmen.</p>
    </intervention>
    <intervention id="3-199-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, dit verslag benadrukt vele positieve aspecten en weerspiegelt de overwegingen en eisen van de diverse nationale industriële organisaties. Daarom moet ik het wel eens zijn met de algemene gedachte van het verslag van de heer Lange.</p>
      <p sl="it">Bepaalde onderwerpen zijn echter niet aan bod gekomen of niet opgelost, zoals het verzoek om nieuwe wetgevende maatregelen voor het efficiënter gebruik van hulpbronnen en, in het bijzonder, het thema nauwere samenwerking inzake octrooien. Het is nu belangrijk de kwestie van Europese bepalingen inzake de oorsprongsaanduiding aan te pakken. De oorsprongsaanduiding is volgens mij een onmisbaar instrument om de Europese industriesector en zijn concurrentievermogen te versterken en te verbeteren.</p>
      <p sl="it">Ik heb vóór het verslag van de heer Lange gestemd, omdat ik hoop dat we door het aannemen van het verslag alle instellingen aanzetten tot het verwezenlijken van het ambitieuze programma dat is opgesteld, waarbij zij dit programma zullen vertalen in concreet beleid.</p>
    </intervention>
    <intervention id="3-200-000" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, de industrie ontwikkelt zich wereldwijd bijzonder snel. Om niet achter te raken op China of India, hebben we onmiddellijk veranderingen nodig. Europa, dat relatief klein is, moet de wereld echter meer bieden dan alleen maar giftige fabrieken en daarom denk ik dat het goed is te investeren in nieuwe technologieën, de ontwikkeling van geneesmiddelen en farmacologie en innovatieve oplossingen op gebieden die we al goed kennen, waaronder begrepen de landbouw. Ik denk niet aan grote veebedrijven, maar aan het creëren van nieuwe oplossingen die het gemakkelijker maken om gewassen te verbouwen, dieren groot te brengen, gezond en ecologisch voedsel te produceren en energie te verkrijgen uit alternatieve bronnen. De hedendaagse economie heeft juist deze investeringen nodig. Innovatieve oplossingen zijn ook een antwoord op de demografische veranderingen die plaatsvinden in een vergrijzend Europa. Dank u wel.</p>
    </intervention>
    <intervention id="3-201-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, het industriebeleid moet als onderdeel van het economisch beleid vooral gericht zijn op duurzame groei, toename van de werkgelegenheid en de kwaliteit van leven van alle Europeanen.</p>
      <p sl="sk">De Europese industrie staat onder grote concurrentiedruk van de groei-economieën. De Europese Unie moet daarom een actief beleid voeren om de Europese industrie te behouden en te versterken als drijvende kracht achter de economische groei. Het functioneren van de interne markt moet voldoende worden beschermd door voordelige voorwaarden te bedingen in handelsovereenkomsten met derde landen en door middel van bescherming tegen oneerlijke concurrentie en schending van de eerlijke concurrentie en de intellectuele en industriële eigendomsrechten door derde landen.</p>
      <p sl="sk">De Europese Unie heeft namelijk grote mogelijkheden om concurrentievoordeel te behouden op het gebied van hoog gekwalificeerd personeel en innoverende technologieën, wat gepaard moet gaan met verdere investeringen in onderzoek en ontwikkeling.</p>
    </intervention>
    <intervention id="3-202-000" speaker_id="23788" name="Adam Bielan" is_mep="True" mode="spoken">
      <p sl="pl">Mijnheer de Voorzitter, industriële producten maken bijna driekwart van de Europese export uit en bieden werkgelegenheid aan 57 miljoen burgers, waarbij de extra banen in aanverwante diensten buiten beschouwing worden gelaten. De industrie is derhalve van enorm belang voor onze economie en is van invloed op alle andere economische sectoren. De lering die we kunnen trekken uit de recente economische crisis en de toenemende concurrentie op de wereldmarkten, is dat het van essentieel belang is om de maatregelen te nemen die nodig zijn om de sterke positie van de Europese industrie te handhaven en om de systematische ontwikkeling daarvan te continueren.</p>
      <p sl="pl">Hier lijkt de Europa 2020-strategie een poging te zijn voor een nieuwe benadering die de mogelijkheden van duurzame modernisering en ontwikkeling van de industriële basis van lidstaten volledig benut en tegelijkertijd ook voor een hoge kwaliteit van het werk zorgt. Dit schept een mogelijkheid voor Europa om leider te blijven in de belangrijkste sectoren van de economie. Met name het geïntegreerde industriebeleid, dat als doel heeft voor een duurzame overgang van een vooral productiegerichte industrie naar een kennisindustrie te zorgen, is ook veelbelovend. Daarom ondersteun ik de resolutie volledig.</p>
    </intervention>
    <intervention id="3-203-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, dames en heren, het zou toch ondenkbaar zijn dat een sector die goed is voor 57 miljoen banen in de EU, driekwart van de Europese export van industriële goederen en ongeveer een derde van de bruto toegevoegde waarde in de EU, niet gesteund wordt door adequaat sectoraal beleid dat gericht is op groei en ontwikkeling.</p>
      <p sl="it">Zonder innovatieve, hoogwaardige industrie is er geen concurrerend handelsbeleid mogelijk. Ik onderschrijf de suggesties van de Commissie internationale handel, en met name de suggesties waarin het belang wordt onderstreept van een doeltreffende handelsbescherming, waarbij, indien nodig, gebruik wordt gemaakt van de beschikbaar gestelde instrumenten.</p>
      <p sl="it">Het verdedigen van de belangen van de EU bij de onderhandelingen over nog te sluiten handelsovereenkomsten om industrie en werkgelegenheid te kunnen beschermen, is noodzakelijk om bij te dragen aan het overwinnen van de crisis en te waarborgen dat de reële economie, samen met de productiesector, voorrang krijgt op de financiële economie, zodat speculatieve zeepbellen, die zo veel ellende hebben veroorzaakt, worden vermeden.</p>
    </intervention>
    <intervention id="3-204-000" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, ik acht het van groot belang dat we over dit verslag kunnen debatteren en dat we er vandaag ook over kunnen stemmen. Het zou natuurlijk het beste zijn, als er helemaal geen crises zouden zijn. Het zou echter nog slechter zijn, indien we geen lessen zouden trekken uit de crises die zich voordoen. Juist omdat we een les uit de laatste crisis hebben getrokken, houden we ons in de Europese Unie weer met industrieel beleid bezig, vooral omdat er voor de laatste crises heel veel mensen waren die meenden dat geld heel gemakkelijk met geld kon worden verdiend. Voor onze welvaart in de Europese Unie is het economisch en industrieel beleid nu eenmaal van essentieel belang. Ik vind het buitengewoon belangrijk dat we ons daarmee hebben beziggehouden.</p>
      <p sl="de">Natuurlijk is het goed om ons met duurzaamheid, innovaties en toekomstgericht industrieel beleid bezig te houden, maar ik vind het net zo belangrijk dat we in dit verslag ook de nadruk op onze traditionele industrie hebben gelegd. Daar ben ik zeer verheugd over en ik hoop dat we daar verder over kunnen debatteren.</p>
    </intervention>
    <intervention id="3-205-000" speaker_id="96668" name="Seán Kelly" is_mep="True" mode="spoken">
      <p sl="ga">Mijnheer de Voorzitter, ik heb voor dit uitstekende verslag gestemd en het werd inderdaad tijd dat wij ons gingen richten op het industriebeleid van de Europese Unie. Het is zonder twijfel zo dat we de afgelopen jaren achterop zijn geraakt vergeleken met de grote landen van de wereld, maar ik hoop dat we in de toekomst gestaag vorderingen zullen maken.</p>
      <p sl="en">Mijnheer de Voorzitter, ik heb te kennen gegeven dat ik het verslag steun. Ik wil echter mijn zorg uiten over één punt in de toelichting, namelijk op pagina 32, waar wordt opgeroepen tot de harmonisatie van vennootschapsbelasting. Dat is iets waar mijn land het niet mee eens zal zijn. Vennootschapsbelasting of winstbelasting is zeer belangrijk voor ons, en het is de verantwoordelijkheid van ieder afzonderlijk land om het eigen tarief vast te stellen. Het is wel algemeen bekend dat sommige landen zogenaamd een hoge vennootschapsbelasting hanteren, maar dat ze in de praktijk veel minder betalen.</p>
      <p sl="ga">Dat kan wel zo zijn, maar dit is een voortreffelijk verslag en ik steun het graag.</p>
    </intervention>
    <intervention id="3-208-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, de resolutie die het product is van het debat over de reële economie verdient zeker steun. De afgelopen periode is boven alles gekenmerkt door de uitdaging die globalisering betekend heeft voor het Europese industrieel beleid en de echte productie in Europa. Hoe de doelstellingen van de Europa 2020-strategie gerealiseerd kunnen worden, met name de doelstellingen van meer nieuwe banen en het tegengaan van delokalisatiebeleid in de industrie, is een fundamentele vraag die besproken werd tijdens het debat over het onderwerp van de resolutie. Als antwoord op de vraag of Europa traditionele industrieën moet opgeven, kan geantwoord worden dat dit niet hoeft te gebeuren, en dit werd ook aangetoond door het debat over kleine en middelgrote ondernemingen dat tijdens de laatste plenaire vergadering werd gevoerd.</p>
      <p sl="pl">De beschikbaarheid van onder andere grondstoffen, waaronder grondstoffen voor het opwekken van energie, is een serieuze uitdaging. We moeten veel aandacht besteden aan innovaties en aan het gebruiken van de resultaten van wetenschappelijk onderzoek in de industrie. Een tweede belangrijke taak is gebruikmaken van de synergieën die er bestaan tussen verschillende gebieden van EU-beleid, waaronder tussen industrieel/landbouwbeleid, bijvoorbeeld, en de handelspolitiek. Dank u wel.</p>
    </intervention>
    <intervention id="3-209-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, ik heb voor dit initiatief gestemd omdat de Europese Unie zich krachtig in moet zetten voor het industriebeleid en het hoofd moet bieden aan de gevaren van de crisis, aan de concurrentie van derde landen en aan de globalisering door middel van een hogere overheidsfinanciering die zichtbaar is in het toekomstig kaderprogramma.</p>
      <p sl="es">Met welk doel? Voor activiteiten op het gebied van onderzoek en ontwikkeling. Om de particuliere investeringen te stimuleren en de samenwerking tussen de publieke en particuliere sector te bevorderen. Dat zal ons in staat stellen om gekwalificeerde banen te creëren.</p>
      <p sl="es">Maar het is noodzakelijk om daarbij gebruik te maken van de wetenschappelijke en technologische deskundigheid van de regio's, die innovatieve netwerken en concurrentieclusters ontwikkeld hebben en die wat betreft innovatie en efficiëntie boven hun landen uitstijgen. Hiervan is sprake in Euskadi, Baskenland.</p>
      <p sl="es">Maak gebruik van de deskundigheid die aanwezig is in de regio's. Wees niet blind voor deze Europese realiteit. Gezien de huidige bedreigingen zal de erkenning en het opnemen van deze realiteit in het industriebeleid ons in staat stellen om onze leidende rol daarin te consolideren.</p>
    </intervention>
    <intervention id="3-212-000" speaker_id="96951" name="Diane Dodds" is_mep="True" mode="written">
      <p sl="en">Mijnheer de Voorzitter, ik wil mijn collega-Parlementsleden vragen om zich één moment voor te stellen dat ze een bedrijf voeren. U bent momenteel in het bezit van twee fabrieken. Echter, wanneer u slechts één fabriek bezat, zou u de productiviteit kunnen verhogen en tegelijkertijd tot 150 miljoen pond kunnen besparen, en tevens het milieu kunnen beschermen. Dit is wat uw aandeelhouders willen. Welke zakenman die bij zijn volle verstand is zou dan twee fabrieken aanhouden? Maar, collega's, we zijn echt bezig met zaken doen, namelijk de zaken van de regering, en wat heel belangrijk is, met het toezien op de bestedingen van onze kiezers, onze aandeelhouders.</p>
      <p sl="en">Wij verspillen elk jaar 150 miljoen pond door hier in Straatsburg elf vergaderingen te houden. Enkele personen in dit Huis, dat bezeten is van groen beleid, kiezen ervoor om onnodig 20 000 ton koolmonoxide het milieu in te pompen. Ik wil de heer Fox adviseren om bij zijn werkzaamheden in 2012 en 2013 ten minste enigszins zijn gezond verstand te gaan gebruiken.</p>
    </intervention>
    <intervention id="3-214-000" speaker_id="96788" name="Krzysztof Lisek" is_mep="True" mode="written">
      <p sl="pl">Ik heb voor amendement 1 op het ontwerp van het rooster van de vergaderperioden van het Parlement voor 2012 en 2013 gestemd. Ondanks dat ik begrip heb voor het symbolische karakter van plenaire vergaderingen die in de zetel van het Parlement te Straatsburg worden gehouden, moeten wij gezien de huidige kritieke financiële situatie in Europa kijken waar we besparingen kunnen realiseren en dit is wat dit amendement betekent. Twee vergaderperioden in één week houden is bovenal een gebaar richting de Europese burgers, omdat met hun belastinggeld de kostbare en tijdsintensieve reizen van niet alleen de leden, maar ook van ambtenaren en assistenten betaald worden.</p>
    </intervention>
    <intervention id="3-215-000" speaker_id="1403" name="David Martin" is_mep="True" mode="written">
      <p sl="en">Ik heb vóór amendement 1 gestemd, waarin de geplande vergadering voor week 40 in 2012 wordt geannuleerd. Ik beschouw dit als een kleine stap in de verlaging van de buitensporige kosten die gemoeid zijn met het reizen van Brussel naar Straatsburg.</p>
    </intervention>
    <intervention id="3-216-000" speaker_id="28409" name="Raül Romeva i Rueda" is_mep="True" mode="written">
      <p sl="en">Als één van de mede-ondertekenaars van het belangrijkste amendement ben ik verheugd dat het is goedgekeurd. Het vergaderrooster voor 2012 moet nu als volgt worden gewijzigd: de geplande vergadering voor week 40 (van 1 tot 4 oktober) moet worden geannuleerd; de vergadering voor de tweede periode van oktober (van 22 tot 25 oktober) moet worden opgesplitst in twee afzonderlijke vergaderingen: vergadering 1 op 22 en 23 oktober, vergadering 2 op 25 en 26 oktober.</p>
    </intervention>
    <intervention id="3-217-000" speaker_id="96819" name="Licia Ronzulli" is_mep="True" mode="written">
      <p sl="it">De uitkomst van deze stemming schept een fundamenteel precedent waarmee we hopelijk op weg zijn naar een moment waarop alle activiteiten van het Parlement zullen worden samengebracht op één locatie.</p>
      <p sl="it">Ik vind het eigenlijk onacceptabel dat er openbare middelen worden verspild en dat het milieu wordt vervuild omdat het Parlement twee zetels heeft, waardoor duizenden mensen iedere maand gedwongen zijn lange en ingewikkelde reizen te maken tussen Brussel en Straatsburg. Er is een duidelijk signaal afgegeven door de twee plenaire vergaderingen van oktober samen op het rooster van de vergaderperioden van het Parlement voor 2012 te zetten, en ik ben ervan overtuigd dat de weg die we zijn ingeslagen eerlijker is en beter aansluit op de wensen van de burgers.</p>
    </intervention>
    <intervention id="3-218-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb de amendementen afgewezen en ik zal samen met collega Posselt bij het Europees Hof van Justitie een klacht indienen wegens verdragsschending.</p>
    </intervention>
    <intervention id="3-219-000" speaker_id="96918" name="Derek Vaughan" is_mep="True" mode="written">
      <p sl="en">Volgens de Europese wetgeving moeten er jaarlijks twaalf plenaire vergaderingen plaatsvinden in Straatsburg als zetel van het Europees Parlement. De stemming over de wijziging van het rooster, waarbij twee van deze vergaderingen in Straatsburg binnen dezelfde week kunnen plaatsvinden, weerspiegelt onze wens als leden van het Europees Parlement om kosten te besparen en CO2 -emissies te reduceren. Het vervoer naar Straatsburg is duur en meer reizen veroorzaakt extra CO2 -uitstoot. Daarom steun ik dit verslag, dat ons de mogelijkheid biedt om de vereiste twaalf plenaire vergaderingen in elf weken te houden, waardoor kosten worden bespaard en de invloed van onze werkzaamheden op het milieu wordt verminderd. Als lid van het Parlement wil ik graag zo goed mogelijk de belangen van mijn kiezers vertegenwoordigen, zowel in economisch als milieu-opzicht. Ik roep de regering van het Verenigd Koninkrijk ook op om dit onderwerp aan de orde te stellen bij andere lidstaten, wat tevens behoort tot de verantwoordelijkheden van de Raad.</p>
    </intervention>
    <intervention id="3-220-000" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Ik heb voor amendement 1 gestemd, waarin het voorstel is gedaan de twee plenaire vergaderingen van oktober te combineren en ze in het kader van het rooster van de vergaderperioden van het Parlement voor 2012 in dezelfde week te houden. Ik ben tegenstander van het zo organiseren van het werk van het Parlement dat het over drie locaties wordt verdeeld. Het amendement betekent dat er zowel tijd als geld wordt uitgespaard en er duizenden tonnen CO2 minder worden uitgestoten in de atmosfeer. Er moet bezuinigd worden – het amendement betekent dat niet alleen leden van het Europees Parlement, maar ook duizenden ambtenaren van het Europees Parlement die normaliter in Brussel werken, evenals journalisten, lobbyisten en medewerkers van de Europese Commissie en van de overheidsinstanties van verschillende lidstaten elf in plaats van twaalf maal naar Straatsburg reizen. Dit leidt tot lagere vervoerskosten, onkostenvergoedingen, hotelkosten enzovoort.</p>
    </intervention>
    <intervention id="3-222-000" speaker_id="23938" name="John Attard-Montalto" is_mep="True" mode="written">
      <p sl="en">Vandaag heeft het Parlement gestemd over het vergaderrooster voor 2012 en 2013. Voor de eerste keer heb ik als lid van het Parlement ervaren dat de amendementen door de meerderheid zijn goedgekeurd. Dit betekent dat de Parlementsleden niet twaalf keer per jaar naar Straatsburg hoeven af te reizen, maar elf keer om twaalf vergaderingen in Straatsburg te houden. Het maandelijkse heen-en-weergereis van Brussel naar Straatsburg is synoniem geworden aan verspilling, zowel gezien de kosten van 200 miljoen euro als de 20 000 ton CO2 -uitstoot die hiermee is gemoeid.</p>
      <p sl="en">Parlementsleden kunnen niet besluiten waar ze vergaderen, maar ze hebben wel de mogelijkheid te besluiten hoe vaak het Parlement van de ene stad naar de andere moet verhuizen. Circa 350 Parlementsleden steunden het amendement waarmee twee van onze vergaderingen binnen één week worden gepland, waardoor kosten, tijd en energie van het terugreizen worden bespaard. Het zal tevens een positief signaal afgeven aan onze kiezers. Ik hoop bovendien dat dit de aanzet zal zijn voor een uiteindelijk rooster waarin twaalf vergaderingen binnen zes weken zullen worden gehouden. Ik ben het er echter niet mee eens dat er tijdens deze vergadering ook gestemd is over het rooster voor 2013. Dit is duidelijk een slinkse zet om deze procedure niet verder uit te breiden tijdens deze zittingsperiode.</p>
    </intervention>
    <intervention id="3-223-000" speaker_id="96849" name="Alain Cadec" is_mep="True" mode="written">
      <p sl="fr">Tijdens de stemming over het rooster van de vergaderperioden van het Parlement voor 2012 en 2013 heeft 58 procent van de leden van het Europees Parlement toegestemd in een amendement waarin een van de twee plenaire oktobervergaderingen die in Straatsburg worden gehouden wordt afgeschaft. Dit amendement is niets anders dan een schending van de verdragen! In deze verdragen wordt Straatsburg aangewezen als de zetel van het Parlement en wordt voorgeschreven dat daar jaarlijks twaalf plenaire vergaderingen moeten worden gehouden. Twee plenaire vergaderingen vinden plaats in oktober om het werk dat in augustus niet gedaan is in te halen. Buiten deze plenaire vergaderingen in Straatsburg worden vergaderingen van de parlementaire commissies en extra plenaire vergaderingen gehouden in Brussel. In 1997 heeft het Hof van Justitie duidelijk het beginsel bevestigd dat het Europees Parlement elke maand bijeen moet komen in Straatsburg. De verdragen laten daarover geen enkele twijfel bestaan: Straatsburg is niet de tweede zetel van het Europees Parlement; het is de enige zetel van de instelling. De anti-Straatsburggroep organiseert zich en laat steeds meer van zich horen in een poging om mensen te laten geloven dat het Parlement unaniem tegen Straatsburg is. De verdedigers van de zetel in de Elzas moeten meer van zich laten horen. Zij hebben de legitimiteit van de wet en vijftig jaar Europese integratie mee.</p>
    </intervention>
    <intervention id="3-224-000" speaker_id="96603" name="Nessa Childers" is_mep="True" mode="written">
      <p sl="en">Ik heb gestemd voor de wijziging van het rooster voor 2012 om geld van belastingbetalers te besparen, de CO2-uitstoot te reduceren en de onderbreking van de werkzaamheden van het Parlement door de maandelijkse reis naar Straatsburg te beperken.</p>
    </intervention>
    <intervention id="3-225-000" speaker_id="4335" name="Marielle De Sarnez" is_mep="True" mode="written">
      <p sl="fr">De Europese verdragen schrijven expliciet voor dat Straatsburg de enige zetel van het Europees Parlement is, en dat daar jaarlijks twaalf plenaire vergaderingen gehouden moeten worden. Toch is er deze week een stemming gehouden om twee plenaire vergaderingen in dezelfde week te laten plaatsvinden, in oktober 2012 en oktober 2013. De democratische leden van het Europees Parlement hebben tegen dit besluit gestemd. Frankrijk heeft al aangekondigd deze zaak binnenkort voor te leggen aan het Hof van Justitie van de Europese Unie. Het genomen besluit is namelijk een grove inbreuk op de geest en de letter van de verdragen, aangezien niet vergeten moet worden dat de bepalingen van de teksten alleen geamendeerd mogen worden bij een unaniem besluit van de lidstaten.</p>
    </intervention>
    <intervention id="3-226-000" speaker_id="28208" name="Nathalie Griesbeck" is_mep="True" mode="written">
      <p sl="fr">We hebben deze week gestemd over het rooster van de vergaderperioden van het Europees Parlement voor 2012 en 2013. Tot mijn grote spijt heeft een meerderheid van de leden zich uitgesproken voor een amendement (waar ik fel tegen gekant was) waarmee de twee plenaire vergaderingen van oktober in dezelfde week worden gehouden. Deze stemming is wat mij betreft volledig in tegenspraak met de geest van de verdragen van de Europese Unie, waarin expliciet wordt voorgeschreven dat Straatsburg de zetel van het Europees Parlement is en dat daar jaarlijks twaalf plenaire vergaderingen moeten worden gehouden. Het debat over de locatie van de zetel van het Europees Parlement blijft telkens terugkeren en vandaag is er een nieuwe aanval gedaan op de zetel van het Europees Parlement in Straatsburg. De zetel in Straatsburg, waarnaar ook wordt verwezen in juridische teksten, heeft echter historische waarde en zou niet in twijfel moeten worden getrokken door deze meervoudige aanvallen. Frankrijk heeft onlangs aangekondigd deze zaak voor te leggen aan het Hof van Justitie van de Europese Unie, iets dat ik wil verwelkomen en waar ik achter sta.</p>
    </intervention>
    <intervention id="3-230-000" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd voor de wijziging van de vergaderperioden van het Parlement voor 2012, omdat ik het goed vind om de verspilling van financiële en andere middelen uit hoofde van ons parlementair mandaat te beperken. Met het besluit om de twee plenaire vergaderingen van oktober in één week te houden, wordt voorkomen dat we twee keer naar Straatsburg moeten afreizen, wat leidt tot besparingen. Tot slot ben ik van mening dat dit besluit aansluit op de huidige praktijken, aangezien de twee plenaire vergaderingen van september ook worden samengevoegd.</p>
    </intervention>
    <intervention id="3-227-000" speaker_id="97197" name="Alfredo Pallone" is_mep="True" mode="written">
      <p sl="it">Ik heb gestemd voor de voorgestelde wijziging van de vergaderperioden van het Parlement voor 2012 en 2013, omdat ik vind dat het volledig in overeenstemming met de Verdragen is om twee vergaderingen in één week te houden, waardoor voorkomen wordt dat we binnen een maand tweemaal naar Straatsburg moeten afreizen. Hierdoor kan bespaard worden op de kosten van de Europese instellingen en worden geld- en tijdverspilling voorkomen. Mijn collega's en ik moeten ons werk dan beter organiseren, maar op deze manier laten wij aan het publiek zien dat wij er meer aan doen om de verkwisting van publieke middelen te voorkomen.</p>
    </intervention>
    <intervention id="3-228-000" speaker_id="4545" name="Catherine Stihler" is_mep="True" mode="written">
      <p sl="en">Ik ben van mening dat het houden van twee afzonderlijke plenaire vergaderingen in oktober onnodig is. Volgens de EU-verdragen is het Parlement verplicht om elk jaar twaalf vergaderingen in Straatsburg te houden. Het is echter wel toegestaan om twee vergaderingen in één week te houden. Door de praktijk om twee keer per maand naar Straatsburg te reizen te stoppen kan het Parlement een voorbeeld stellen in het reduceren van de CO2 -uitstoot en de besparing van overheidsmiddelen.</p>
    </intervention>
    <intervention id="3-231-000" speaker_id="1403" name="David Martin" is_mep="True" mode="written">
      <p sl="en">Ik heb vóór amendement 1 gestemd, waarmee de geplande vergadering voor week 40 in 2013 wordt geschrapt. Evenals het besluit over het rooster voor 2012 draagt dit bij aan een kostenbesparing voor het Parlement.</p>
    </intervention>
    <intervention id="3-232-000" speaker_id="28409" name="Raül Romeva i Rueda" is_mep="True" mode="written">
      <p sl="en">Als één van de mede-ondertekenaars van het belangrijkste amendement ben ik verheugd dat het is goedgekeurd. Het vergaderrooster voor 2013 moet nu als volgt worden aangepast: annuleer de vergadering die was gepland voor week 40 (30 september tot 3 oktober); splits de vergadering van oktober II (21 tot 24 oktober) in twee aparte vergaderingen: vergadering 1: 21 en 22 oktober; vergadering 2: 24 en 25 oktober.</p>
    </intervention>
    <intervention id="3-233-000" speaker_id="96819" name="Licia Ronzulli" is_mep="True" mode="written">
      <p sl="it">De uitslag van deze stemming is een belangrijke voorbode van een ontwikkeling die, zo hoop ik, op een zeker moment leidt tot het samenvoegen van de activiteiten van het Europees Parlement op één locatie.</p>
      <p sl="it">De verspilling van publieke middelen en de luchtvervuiling die veroorzaakt worden door de dubbele zetel van het Parlement – waardoor duizenden personen elke maand lange en moeizame reizen moeten ondernemen tussen Brussel en Straatsburg – zijn niet langer acceptabel. Door de twee plenaire vergaderingen van oktober samen te voegen op de vergaderkalender voor 2013, geven wij een krachtig signaal af, en ik vertrouw erop dat wij hiermee een goede keuze maken die aansluit op de wensen van de burgers.</p>
    </intervention>
    <intervention id="3-234-000" speaker_id="28221" name="Thomas Ulmer" is_mep="True" mode="written">
      <p sl="de">Ik heb tegen de amendementen gestemd en zal bij het Europees Hof van Justitie een klacht indienen wegens verdragsschending. De Conferentie van voorzitters had niet mogen toestaan dat deze motie in stemming werd gebracht.</p>
    </intervention>
    <intervention id="3-236-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik steun dit verslag waarin het uitgangspunt wordt geëerbiedigd dat de instellingen voldoende middelen moeten hebben om zorgvuldig en efficiënt te kunnen functioneren. In deze tijd van economische en financiële crisis in Europa, waarin burgers moeten bezuinigen op hun persoonlijke uitgaven, moeten zowel EU-instellingen als nationale instellingen dit voorbeeld volgen. Dit gegeven mag overheidsinvesteringen die nodig zijn om op middellange en lange termijn winst te boeken, niet in de weg staan. Ik wil onderstrepen dat de gevolgen van de inwerkingtreding van het Verdrag van Lissabon voor begrotingspost 5 in 2012 gestabiliseerd moeten zijn, al zal de toetreding van Kroatië die voor 2013 voorzien is, van invloed zijn op de begroting voor 2012.</p>
      <p sl="pt">Vanwege de huidige situatie zullen sommige instellingen wellicht enige moeite hebben het begrotingsevenwicht in stand te houden. Om dit wel te bereiken, sta ik achter de maatregelen van goed financieel beheer, met betrekking tot de administratieve uitgaven en bezuinigingsplannen, en ben ik voor de invoering van efficiënte en milieuvriendelijke technologieën. Tot slot mag het Europees Parlement de voorwaarden die noodzakelijk zijn om te waarborgen dat alle lidstaten onder goede omstandigheden en op voet van gelijkheid hun werk kunnen doen, niet in gevaar brengen.</p>
    </intervention>
    <intervention id="3-237-000" speaker_id="96954" name="Marta Andreasen" is_mep="True" mode="written">
      <p sl="en">Ik heb tegen het verslag-Fernandes gestemd over de prioriteiten voor de begroting van 2012, omdat het Europees Parlement nog altijd uitgaat van een stijging van 5 procent van de begroting, terwijl de rest van de Europese instellingen zich beperkt tot een stijging van 1 procent. De kosten van de EU zijn feitelijk onhoudbaar voor de Europese landen en moeten worden gereduceerd. Ik ben hoogst verontwaardigd dat goedkeuring wordt verleend aan het Huis van de Europese geschiedenis als onderdeel van dit verslag: het is een prestigeproject dat tot nu toe 70 miljoen euro kost en dat volledig in strijd is met de veronderstelde bezuinigingseisen.</p>
    </intervention>
    <intervention id="3-238-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb gestemd voor deze resolutie, waarin het algemene kader en de prioriteiten voor de begroting van 2012 op het gebied van de financiering van de EU-instellingen worden vastgesteld. In het licht van de voortdurende economische crisis is een goed financieel beheer van groot belang om de beginselen van zuinigheid, doelmatigheid en doeltreffendheid in praktijk te brengen. Ik ben het eens met de stelling van de rapporteur dat de instellingen op grond van deze beginselen bezuinigingsplannen moeten voorstellen. Ook moet iedere uitgave die door de instellingen is gedaan, duidelijk worden gespecificeerd en onderbouwd. Het Parlement en de andere instellingen moeten twee maal per jaar een verslag uitbrengen over de uitvoering van hun eigen begrotingen, met daarin details inzake de uitvoering van iedere begrotingspost. Ik vind dan ook dat het Europees Parlement en de andere instellingen verantwoordelijkheid en zelfbeheersing op budgettair gebied moeten tonen. Ik ben blij met de instelling van een nieuwe afdeling X in de EU-begroting voor de Europese dienst voor extern optreden, met een toegekend bedrag van 464 miljoen euro. Ik roep die dienst echter op de voor hem bestemde middelen te gebruiken voor de uitvoering van zijn activiteiten en concrete resultaten te boeken.</p>
    </intervention>
    <intervention id="3-239-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. De begroting voor volgend jaar moet verantwoord en evenwichtig zijn, en prioriteit geven aan die terreinen die onlosmakelijk verbonden zijn met de EU 2020-strategie. Bij de opstelling van de begroting moet ervoor worden gezorgd dat het beginsel van duurzaam bestuur tot uiting komt in de aspecten doeltreffendheid en doelmatigheid. Er moeten voldoende middelen komen voor de instellingen van de EU, zodat zij hun taken naar behoren kunnen uitvoeren. Tegelijkertijd moeten de instellingen ook reageren op de huidige financiële, economische en sociale situatie in de EU, strenge beheersprocedures toepassen en de financiële middelen strikt en doelmatig beheren. Ik vind ook dat de Europese instellingen een belangrijke bijdrage kunnen leveren aan het terugdringen van kosten en het genereren van schaalvoordelen, zoals gecentraliseerde inkoop, diensten die door de instellingen worden gedeeld, elektronische overheidssystemen (e-governance), enzovoort.</p>
    </intervention>
    <intervention id="3-240-000" speaker_id="96814" name="Elena Băsescu" is_mep="True" mode="written">
      <p sl="ro">Ik heb voor dit document gestemd omdat ik van mening ben dat het verslag-Fernandes over de begrotingsprioriteiten voor 2012 de juiste richting aangeeft voor volgend jaar. Ik geef mijn instemming en steun aan het idee in het verslag over prioriteitverlening aan de interne werving van personeel. Hierdoor zal de doeltreffendheid worden verhoogd door gebruik te maken van bestaande ervaring, terwijl de opleidingskosten en de kosten van aanpassing aan een nieuwe organisatiecultuur worden verminderd. Het is echter ook van belang om de daadwerkelijke uitgaven in detail te vergelijken met de in 2011 geraamde uitgaven en bij significante afwijkingen de precieze oorzaak te achterhalen. De instellingen van de EU moeten bezuinigingsplannen opstellen en deze aan de Commissie doen toekomen, met duidelijke termijnen en meetbare doelstellingen. Wij kunnen de gewone burger en de private sector niet vragen om als enigen offers te brengen. De EU-instellingen moeten dat ook doen. Het Parlement moet daarbij het voorbeeld geven, solidariteit tonen en goed blijven letten op de uitgaven.</p>
    </intervention>
    <intervention id="3-241-000" speaker_id="5956" name="Regina Bastos" is_mep="True" mode="written">
      <p sl="pt">Het verslag over de prioriteiten voor de begroting van het Europees Parlement en andere Europese instellingen voor 2012, dat mijn steun krijgt, past binnen de huidige economische, financiële en sociale situatie waarin we ons bevinden. Met andere woorden, het is een begroting die gekenmerkt wordt door beheersing en bezuinigingen. In dit verslag wordt gepleit voor het ontwikkelen van wetgeving op hoog niveau, bezuinigen, het terugdringen van milieueffecten, en een "zero-based"-begroting, dat wil zeggen een groei die gelijke tred houdt met de inflatie. Ook van belang is het voorstel dat de komende begrotingen meerjarig moeten zijn, zodat ze aansluiten bij het meerjarig financieel kader. Ook wordt er rekening gehouden met de mogelijke toetreding van Kroatië in 2013.</p>
    </intervention>
    <intervention id="3-242-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik sta achter het verslag over de richtsnoeren voor de begrotingsprocedure 2012, waarin de noodzaak wordt onderstreept van consolidatie van de middelen die nodig zijn in verband met het nieuwe interinstitutionele kader dat is voortgevloeid uit de inwerkingtreding van het Verdrag van Lissabon. Het is van essentieel belang dat zowel het Europees Parlement als de andere instellingen zich verantwoordelijk opstellen ten aanzien van begrotingskwesties. In verband met de huidige crisis en de zware staatsschuldenlast moeten we zelfbeheersing tonen, vanuit economische beweegredenen en om redenen van efficiëntie en doeltreffendheid. Onderstreept moet worden dat bepaalde investeringen, met name in technologie, op de lange termijn in de toekomst besparingen kunnen opleveren en daarom niet tegengehouden moeten worden. Ik benadruk verder, dat er maatregelen moeten worden voorgelegd tot vermindering van gebruik van papier, energie, water en uitstoot. Ook zou het wenselijk zijn fysieke vormen van informatieverspreiding terug te dringen en deze te vervangen door digitale vormen.</p>
    </intervention>
    <intervention id="3-243-000" speaker_id="96603" name="Nessa Childers" is_mep="True" mode="written">
      <p sl="en">Gezien de economische, financiële en sociale druk die op de EU-lidstaten rust heb ik gestemd voor het inperken van de begroting van het Europees Parlement voor 2012. We hebben geprobeerd om een aantal kosten te besparen en de rest van de kosten tot in detail te rechtvaardigen. Echter, projecten die al zijn opgestart, zoals het Huis van de Europese geschiedenis, moeten niet in gevaar worden gebracht. Dit is een bezuinigingsbegroting die in één lijn ligt met de inflatie. Tegelijkertijd moeten bezuinigingen geen negatieve invloed hebben op de kwaliteit van het wetgevend werk van het Parlement.</p>
    </intervention>
    <intervention id="3-244-000" speaker_id="1892" name="Carlos Coelho" is_mep="True" mode="written">
      <p sl="pt">Ik steun dit uitstekende verslag van de heer Fernandes omdat wij in deze tijden van ernstige financiële, economische en sociale crisis, waarin zoveel offers gevraagd worden van de burgers, de eersten moeten zijn om het goede voorbeeld te geven, door richtsnoeren goed te keuren voor een begroting die gekenmerkt wordt door zelfbeheersing en bezuinigingen. De instellingen van de Europese Unie moeten echter wel over de middelen kunnen beschikken die noodzakelijk zijn om te kunnen doen wat er van hen verwacht wordt, met name tegen de achtergrond van het nieuwe interinstitutionele kader dat is voortgevloeid uit de inwerkingtreding van het Verdrag van Lissabon.</p>
      <p sl="pt">Ik onderstreep verder dat het van groot belang is dat het beheer van deze middelen onderworpen wordt aan strengere criteria van zorgvuldigheid en efficiëntie, onder strengere en meer transparante controle. Daarnaast is het van belang dat het tot stand brengen van synergieën gestimuleerd wordt en dat onnodige overlappingen in personeel en taken voorkomen worden.</p>
    </intervention>
    <intervention id="3-245-000" speaker_id="96951" name="Diane Dodds" is_mep="True" mode="written">
      <p sl="en">Mijnheer de Voorzitter, wanneer dit huis zich bezint over de prioriteiten voor de begroting, doet het dit tegen de achtergrond van enorme bezuinigingen in de publieke sector in de lidstaten van de EU, groeiende werkloosheid, stijgende rekeningen binnen huishoudens, en algemene economische onzekerheid, zowel op nationaal niveau als in veel gezinnen. Wat beschouwt de EU als een prioriteit in deze uitzonderlijk ernstige situatie die een grote uitdaging vormt? Opmerkelijk genoeg is één prioriteit een Huis van de Europese geschiedenis.</p>
      <p sl="en">Ik durf te beweren dat als mijn kiezers gevraagd zou worden of de honderd miljoen die hiermee gemoeid is in deze tijd welbesteed is, weinigen van hen, of helemaal niemand, hier bevestigend op zou antwoorden. Het moment is aangebroken voor ons – de Parlementsleden, de Commissie en de ambtenaren – om realistisch te worden. Prioriteiten moeten in het beste belang zijn voor onze kiezers en moeten erop gericht zijn hun leven te vergemakkelijken. Geld van de EU moet niet verspild worden enkel om tegemoet te komen aan diegenen die geobsedeerd zijn door de wens hun idealistische ideeën over een gedeelde Europese geschiedenis en identiteit te promoten. Een dergelijke zelfingenomenheid moet worden bestreden.</p>
    </intervention>
    <intervention id="3-246-000" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Wij hebben ervoor gekozen om ons achter dit begrotingsverslag te scharen. Enerzijds omdat in dit verslag zo duidelijk het belang van zuinigheid en zelfbeheersing in deze moeilijke economische tijden wordt benadrukt, anderzijds omdat tot uiting wordt gebracht dat men ingenomen is met het bedrag van 464 miljoen euro dat is toegekend aan de Europese Dienst voor extern optreden waarvan de belangrijke werkzaamheden tot het gebied behoren waarop de EU zich moet toespitsen.</p>
      <p sl="sv">Tezelfdertijd staan wij echter zeer kritisch ten aanzien van de investeringen van in totaal 549,6 miljoen voor de uitbreiding van het zogenaamde KAD-gebouw in Luxemburg, en wij delen absoluut niet de hoop van de rapporteur dat dit op termijn tot kostenbesparingen zal leiden. Het enige redelijke alternatief zou erin bestaan om het Europees Parlement en zijn activiteiten op slechts één enkele locatie onder te brengen.</p>
    </intervention>
    <intervention id="3-247-000" speaker_id="photo_generic" name="Göran Färm, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten, stemden voor het verslag over de prioriteiten voor de begroting 2012 voor het Europees Parlement en andere instellingen.</p>
      <p sl="sv">Het verslag neemt een kritische houding aan ten aanzien van een aantal begrotingsvoorstellen die met grote kosten gepaard gaan en plaatst er vraagtekens bij. Het verslag bepleit verder dat de begroting van het Europees Parlement volgend jaar met niet meer dan het inflatiepercentage mag stijgen; met andere woorden, in reële termen een nulgroei in vergelijking met 2011. Wij willen ook onderstrepen dat wij instemmen met de aarzelende en kritische houding in het verslag ten aanzien van de oprichting van een Huis van de Europese geschiedenis. In deze tijden waarin de nationale begrotingen onder zware druk staan, is het volgens ons misplaatst om zo een waarschijnlijk zeer duur project op te starten.</p>
      <p sl="sv">Wij willen er echter op wijzen dat we het liefst een nog restrictievere houding ten aanzien van de begroting 2012 voor het Parlement hadden willen zien, met ook voorstellen inzake besparingen en herverdeling om nieuwe behoeften te financieren. De Commissie bepleit voor volgend jaar een stijgingspercentage van maximaal één procent voor de administratieve begrotingen van de EU-instellingen – een initiatief dat volgens ons gesteund zou moeten worden. Een stijging met maximaal één procent zou, rekening houdend met de inflatie, in de praktijk neerkomen op een inkrimping van de totale begroting van het Parlement.</p>
    </intervention>
    <intervention id="3-248-000" speaker_id="96977" name="Diogo Feio" is_mep="True" mode="written">
      <p sl="pt">Met het oog op de huidige financiële, economische en sociale situatie van de EU zijn de instellingen verplicht om met de vereiste kwaliteit en efficiëntie te reageren en zorgvuldige beheersprocedures toe te passen om bezuinigingen te kunnen doorvoeren. We moeten er nu alles aan doen om de doelstellingen die vervat zijn in de EU 2020-strategie, volledig te realiseren, en inzetten op groei en werkgelegenheid. Ook moeten er een houdbaar evenwicht en consolidatie tot stand gebracht worden in alle begrotingsrubrieken. Daarom is er ook een zorgvuldige aanpak geboden met betrekking tot de administratieve kosten. Concluderend: ten aanzien van het algemeen kader en prioriteiten voor de begroting van 2012 moet het Parlement wetgeving van het hoogste niveau als beginsel stellen, beginselen van goed beheer en transparantie respecteren, en verantwoordelijkheid tonen op budgettair gebied.</p>
    </intervention>
    <intervention id="3-249-000" speaker_id="96706" name="João Ferreira" is_mep="True" mode="written">
      <p sl="pt">In het verslag wordt "wetgeving van het hoogste niveau als beginsel" gesteld. Gezien het feit dat dat, ondanks de ambiguïteit van deze term, hoofdzakelijk zal afhangen van de politieke richtsnoeren die aan de wetgevingsprocedure verbonden worden, pleiten wij ervoor dat het Parlement de beschikking krijgt over – materiële en personele – middelen, die in overeenstemming zijn met de eisen die aan de werkzaamheden van het Parlement gesteld worden en met de reikwijdte van die werkzaamheden. De rapporteur schuwt geen enkele wollige retoriek, waarvan dit verslag doorspekt is, met termen als "goed beheer", "schaalvoordelen", "efficiëntie", "doeltreffendheid", "kosten-batenanalyse", "bezuiniging", "herindeling van personeel", "mobiliteit", enzovoort. De Europese Dienst voor extern optreden lijkt echter geheel buiten beschouwing te blijven bij deze opsomming, wanneer het gaat om het steunen van "de aspiraties van de EU op het gebied van het buitenlands beleid". We zijn het volledig eens met "het belang van een gelijke behandeling van leden van alle nationaliteiten en talen wat betreft de mogelijkheid hun taken en politieke werkzaamheid uit te oefenen in hun eigen taal". Maar dit houdt veel meer in dan het garanderen van vertolking in commissievergaderingen, zoals de rapporteur wil. Het houdt in dat tolkdiensten ook gewaarborgd moeten worden bij onder andere coördinatorenvergaderingen, trialoogvergaderingen, delegaties en parlementaire vergaderingen. En ook betekent dit dat alle officiële en werkdocumenten binnen acceptabele tijd vertaald moeten worden. Op beide fronten schort het daar momenteel nogal eens aan en dat is onacceptabel.</p>
    </intervention>
    <intervention id="3-250-000" speaker_id="4466" name="Ilda Figueiredo" is_mep="True" mode="written">
      <p sl="pt">Dit is weer eens zo'n verslag over de voortgang van het EU-begrotingsbeleid, dat hoofdzakelijk afhangt van de politieke richtsnoeren die aan de wetgevingsprocedure verbonden worden. We zijn er voorstander van dat het Parlement de beschikking krijgt over – materiële en personele – middelen die in overeenstemming zijn met de eisen die aan de werkzaamheden van het Parlement gesteld worden en met de reikwijdte van die werkzaamheden, zonder de kosten te overdrijven en met de bezuinigingen die mogelijk zijn, en zonder de parlementaire werkzaamheden in gevaar te brengen.</p>
      <p sl="pt">We moeten echter benadrukken dat we in plaats van termen als "goed beheer", "schaalvoordelen", "efficiëntie", "doeltreffendheid", "kosten-batenanalyse", "bezuiniging", "herindeling van personeel", "mobiliteit", enzovoort, meer hebben aan een ander EU-beleid, onder andere door fors te bezuinigen op de militaire uitgaven en op de Europese Dienst voor extern optreden.</p>
      <p sl="pt">We staan achter het pleidooi voor gelijke behandeling van leden van alle nationaliteiten en talen wat betreft de mogelijkheid hun taken en politieke werkzaamheid uit te oefenen in hun eigen taal, maar we wijzen erop dat dit veel meer inhoudt dan het garanderen van vertolking in commissievergaderingen, zoals de rapporteur wil. Het houdt in dat tolkdiensten ook gewaarborgd moeten worden bij onder andere coördinatorenvergaderingen, trialoogvergaderingen, delegaties en parlementaire vergaderingen. En ook betekent dit dat alle officiële en werkdocumenten op tijd vertaald worden.</p>
    </intervention>
    <intervention id="3-251-000" speaker_id="96993" name="Lorenzo Fontana" is_mep="True" mode="written">
      <p sl="it">Het verslag van de heer Fernandes heeft betrekking op de richtsnoeren voor de begroting van de Europese instellingen voor 2012. Gezien de moeilijke economische situatie wordt in het verslag onder meer voorzien in een strenger uitgavenbeleid met betrekking tot de bureaucratische wijze waarop de EU georganiseerd is. Daarom heb ik voor het verslag van de heer Fernandes gestemd.</p>
    </intervention>
    <intervention id="3-252-000" speaker_id="28208" name="Nathalie Griesbeck" is_mep="True" mode="written">
      <p sl="fr">Ik heb gestemd voor de aanneming van dit verslag, waarin de richtsnoeren voor de begrotingsprocedure 2012 worden vastgelegd: een algemeen kader en begrotingsprioriteiten voor de werking van de Europese instellingen (met uitzondering van de Europese Commissie). In ons verslag wordt met name ingestemd met de beperking van de begroting van het Europees Parlement vanwege de economische, financiële en maatschappelijke situatie van de lidstaten, en dat verwelkom ik. Tot slot wil ik zeggen dat ik resoluut tegen de amendementen heb gestemd die een aanval vormen op de zetel van het Europees Parlement in Straatsburg en ik ben blij dat ze verworpen zijn door de meerderheid van het Europees Parlement.</p>
    </intervention>
    <intervention id="3-253-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb ingestemd met dit verslag, omdat het heel belangrijk is prioriteit te geven aan de beginselen van goed beheer, namelijk zuinigheid, doelmatigheid en doeltreffendheid. Bij de tenuitvoerlegging van de verschillende beleidslijnen moet rekening worden gehouden met de behaalde resultaten en de variabele uitgaven moeten waar mogelijk en indien hun omvang dit vereist, regelmatig worden onderworpen aan een kosten-batenanalyse. Ingevolge de toepassing van deze beginselen moeten de instellingen kostenbesparingsplannen voorstellen; ook moet worden nagedacht over de voordelen van centralisatie, zodat schaalvoordelen (bijvoorbeeld gecentraliseerde inkoop, diensten die door de instellingen worden gedeeld) kunnen worden behaald. Interinstitutionele samenwerking is essentieel voor het uitwisselen van beste praktijken die doeltreffendheid bevorderen en bezuinigingen mogelijk maken. Ik ben van mening dat de interinstitutionele samenwerking moet worden verbeterd op het punt van vertaal- en tolkendiensten, werving (EPSO) en EMAS, en moet worden uitgebreid tot andere terreinen. In de huidige context van een economische crisis, de zware staatsschuldenlast en bezuinigingen om de nationale begrotingen op orde te krijgen, moeten het Europees Parlement en de andere instellingen verantwoordelijkheid en zelfbeheersing op budgettair gebied tonen. Het Parlement moet tot doel hebben om wetgeving op hoog niveau te ontwikkelen en alle hiervoor benodigde middelen moeten hiervoor beschikbaar zijn, met nakoming van de budgettaire restricties.</p>
    </intervention>
    <intervention id="3-254-000" speaker_id="96857" name="Cătălin Sorin Ivan" is_mep="True" mode="written">
      <p sl="ro">In het huidige economische, financiële en sociale klimaat vormen de richtsnoeren voor de begrotingsprocedure 2012 een echte uitdaging, vooral omdat de Europese instellingen gedwongen worden aanzienlijk te bezuinigen, maar tegelijkertijd over voldoende middelen moeten beschikken voor het uitvoeren van hun activiteiten op het hoogste niveau van professionalisme en doeltreffendheid. Wat dat betreft spreek ik mijn steun uit voor betere interinstitutionele samenwerking voor het uitwisselen van beste praktijken, hetgeen zal leiden tot sterkere banden tussen Europa en haar burgers. Daarnaast moet bezuinigd en bespaard worden, zodat de doelstellingen van de Europa 2020-agenda kunnen worden behaald.</p>
      <p sl="ro">Hoewel de begroting 2012 van het Parlement en de andere instellingen over consolidatie zou moeten gaan, moet dit geen obstakels opwerpen voor investeringen. Investeringsprojecten zorgen namelijk voor een soepele werking van de Europese economieën.</p>
      <p sl="ro">Tot slot steun ik het standpunt van de rapporteur, dat het onacceptabel is om geen vertolking meer te hebben tijdens de commissievergaderingen van het Europees Parlement. De leden van het Parlement moeten in staat worden gesteld om hun moedertaal te spreken. Ik heb ook in de situatie verkeerd dat er geen tolken beschikbaar waren, zelfs toen ik een verslag moest presenteren.</p>
    </intervention>
    <intervention id="3-255-000" speaker_id="96813" name="Barbara Matera" is_mep="True" mode="written">
      <p sl="it">De begrotingen voor 2012 en 2013 zijn consoliderende begrotingen die de bezuinigingen van de lidstaten moeten weerspiegelen en een referentiepunt moeten vormen voor de bedragen die in het volgende financieel kader worden vastgelegd.</p>
      <p sl="it">Deze begroting moet gericht zijn op excellentie, wat betekent dat met een minimum aan middelen economische doelen, efficiëntie en doelmatigheid moeten worden nagestreefd. In deze fase van consolidatie moet het Parlement ernaar streven de begroting niet harder laten te groeien dan het inflatiepercentage. Deze doelstelling brengt een grote verantwoordelijkheid met zich mee. De toename van de uitgaven die verband houdt met de toetreding van Kroatië en de uitbreiding van het Parlement met achttien nieuwe leden, zoals vastgelegd in het Verdrag van Lissabon, moet worden opgenomen door middel van een gewijzigde begroting.</p>
      <p sl="it">Om de uitgaven daadwerkelijk te kunnen beheersen hoop ik dat de instellingen tijdig de informatie aanleveren die nodig is om een algemeen kader te kunnen schetsen van de administratieve uitgaven, zodat de begrotingsautoriteit de middelen kan bestemmen aan de hand van een meerjarige, duurzame benadering waarbij de gegevens van de verschillende instellingen onderling en in de tijd vergeleken kunnen worden.</p>
    </intervention>
    <intervention id="3-256-000" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, waarin helder naar voren wordt gebracht dat het Parlement van het Bureau verwacht bij de voorlegging van de ramingen realistische eisen te stellen, bereid is om de voorstellen van het Bureau op basis van de behoeften en een behoedzame aanpak te bestuderen teneinde een correcte en efficiënte werking van de instelling te verzekeren, benadrukt dat de nota van wijzigingen die het Bureau in september aan de Begrotingscommissie heeft voorgelegd ten doel heeft rekening te houden met behoeften die bij de opstelling van de ramingen nog niet waren voorzien en benadrukt dat zij niet gezien moet worden als mogelijkheid om ramingen te herzien waarover men het eerder eens is geworden. Volgens de interinstitutionele richtsnoeren moet in de behoeften die samenhangen met de uitbreiding worden voorzien met een nota van wijzigingen of een gewijzigde begroting; de behoeften voor de achttien nieuwe EP-leden na het Verdrag van Lissabon moeten worden opgenomen door middel van een nota van wijzigingen of een gewijzigde begroting.</p>
    </intervention>
    <intervention id="3-257-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">De grote verdienste van dit verslag is dat erin benadrukt wordt hoe belangrijk het is dat de leden van het Europees Parlement hun taken uitoefenen in hun eigen taal. Het feit dat er geen vertalingen beschikbaar zijn in een aantal vergaderingen, in de mededelingen die aan ons gericht zijn en de gemeenschappelijke resoluties waarover momenteel wordt onderhandeld, is een onverdedigbare belemmering voor onze werkzaamheden als leden van het Europees Parlement en derhalve voor de democratie. Ik steun dit verzoek. Ik weiger echter om mijn steun te geven aan de geldverspilling en de democratische dwaling die de instelling van de Europese dienst voor extern optreden van barones Ashton vertegenwoordigt. Verder weiger ik in te stemmen met het idee om eerder particuliere bedrijven in te zetten dan ambtenaren.</p>
    </intervention>
    <intervention id="3-258-000" speaker_id="96978" name="Nuno Melo" is_mep="True" mode="written">
      <p sl="pt">Door het Verdrag van Lissabon heeft het Europees Parlement nieuwe verantwoordelijkheden gekregen. Dat brengt een grotere administratieve last met zich mee en de Parlementsleden zullen moeten kunnen beschikken over gekwalificeerde stafmedewerkers om de nieuwe taken uit te kunnen voeren. Deze nieuwe situatie brengt twee problemen met zich mee: de kosten zullen omhoog gaan vanwege het feit dat er meer assistenten nodig zijn, en daarnaast zal er meer ruimte nodig zijn, om te zorgen dat zij hun taken onder goede werkomstandigheden kunnen uitvoeren. Dat brengt een kostenverhoging met zich mee die in deze periode van crisis moeilijk uit te leggen is, maar als het Europees Parlement zijn werk goed wil kunnen doen, moet het over de daartoe benodigde personele en financiële middelen kunnen beschikken. Vandaar mijn stemgedrag.</p>
    </intervention>
    <intervention id="3-259-000" speaker_id="96999" name="Alexander Mirsky" is_mep="True" mode="written">
      <p sl="en">Hoewel het verslag de belangrijkste richtsnoeren en prioriteiten voor de begroting van 2012 omvat, waaronder de richtsnoeren voor wetgevend werk in het Europees Parlement, vind ik niet dat de stijging van de begroting op basis van het inflatiepercentage juist of gerechtvaardigd is. Er zijn andere mechanismen en middelen om een oplossing te zoeken voor gangbare problemen en prioriteiten. Ik heb vóór het verslag gestemd.</p>
    </intervention>
    <intervention id="3-260-000" speaker_id="28255" name="Andreas Mölzer" is_mep="True" mode="written">
      <p sl="de">Het uitgavenplafond van het meerjarig financieel kader van de begroting van de Europese Unie voor 2012 is weer verhoogd. Vooral in tijden dat de burgers de broekriem moeten aanhalen, dient ook de Europese Unie te bezuinigen. Er zijn genoeg potentiële besparingsposten te vinden, van opheffing van één van de zetels van het Parlement via een vermindering in de wirwar van EU-agentschappen tot een betere fraudebestrijding binnen de hulpprogramma's.</p>
      <p sl="de">In het kader van de economische en financiële crisis heeft de Europese Unie slechts enkele plannen opgeschort, maar geen werkelijke bezuinigingen doorgevoerd, hoewel wel is gedaan alsof het hier om grote bezuinigingsmaatregelen ging. Een dergelijke handelswijze is zeer onbillijk tegenover de Europese burgers en het is ook onbillijk om nu alle bijkomende kosten te rechtvaardigen op grond van de hogere eisen in het Verdrag van Lissabon. Om deze redenen heb ik tegen het verslag over de begroting gestemd.</p>
    </intervention>
    <intervention id="3-261-000" speaker_id="96981" name="Franz Obermayr" is_mep="True" mode="written">
      <p sl="de">In dit verslag staat een verhoging van het uitgavenplafond van het meerjarig financieel kader van de begroting van de Europese Unie voor 2012 vermeld. De burgers in de lidstaten werden als gevolg van de economische en financiële crisis gedwongen om bezuinigingsmaatregelen te accepteren en daarmee de grootste last van de gevolgen van de crisis te dragen. Ook de EU zou haar uitgaven moeten verlagen, om te beginnen bij de wildgroei van agentschappen, en vervolgens via de pretoetredingssteun voor Turkije tot aan de dure dubbele structuren en beheerkosten, die bijvoorbeeld zijn ontstaan door de Europese Dienst voor extern optreden. Ik heb daarom tegen dit verslag gestemd.</p>
    </intervention>
    <intervention id="3-262-000" speaker_id="97197" name="Alfredo Pallone" is_mep="True" mode="written">
      <p sl="it">In de ontwerpresolutie over de richtsnoeren voor de begrotingsprocedure 2012 van de heer Fernandes wordt, met het oog op een beter beheer van de middelen waarover de Europese instellingen beschikken, een totaalvisie geschetst op het beheer van de begroting van het Europees Parlement, en om die reden heb ik voorgestemd. Het Parlement moet een begroting aannemen om het volgende financiële kader en de aanstelling van extra personeel in het kader van het Verdrag van Lissabon te consolideren, en om de beschikbare gebouwen en de ICT- en tolkdiensten te verbeteren en voltooien. De belangrijkste taak is om de middelen op een dusdanige manier te beheren dat er bezuinigd wordt, terwijl de dienstverlening wordt verbeterd.</p>
    </intervention>
    <intervention id="3-263-000" speaker_id="28406" name="Miguel Portas" is_mep="True" mode="written">
      <p sl="pt">Ik heb mij van stemming onthouden, omdat het in deze tekst weliswaar gaat over mogelijke bezuinigingen op de begroting voor volgend jaar, maar deze in de tekst niet nader gespecificeerd worden. Als we consequent willen zijn, moet het bezuinigingsbeleid beginnen bij de leden van het Europees Parlement zelf.</p>
    </intervention>
    <intervention id="3-264-000" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd omdat ik van mening ben dat het onvermijdelijk is dat de huidige financiële, economische en sociale situatie van de EU de instellingen verplicht om met de vereiste kwaliteit en efficiëntie te reageren en strikte beheersprocedures toe te passen om de benodigde bezuinigingen te kunnen realiseren. Er moet echt gestreefd worden naar consolidatie. Uitgaande van de beginselen van goed beheer moeten de instellingen bezuinigingsplannen voorstellen en iedere uitgave moet duidelijk gespecificeerd en gerechtvaardigd worden. Verder wil ik hier nog publiekelijk mijn waardering uitspreken voor het uitstekende werk dat de heer Fernandes geleverd heeft.</p>
    </intervention>
    <intervention id="3-265-000" speaker_id="97199" name="Crescenzio Rivellini" is_mep="True" mode="written">
      <p sl="it">Ik heb voor het verslag over de richtsnoeren voor de begrotingsprocedure 2012 gestemd, omdat ik van mening ben dat de lidstaten en de Europese instellingen gezien de huidige economische crisis – die op dit moment vooral gevolgen heeft voor de werkgelegenheid – gezamenlijk de broekriem moeten aanhalen. Ik ben het dan ook eens met de vaststelling dat begrotingsdiscipline in deze omstandigheden het leidende principe moet zijn bij de vaststelling van de EU-begroting.</p>
      <p sl="it">Ik vind het sowieso nodig om te benadrukken dat de EU-begroting, en die van het Parlement in het bijzonder – daar het Parlement de enige instelling is die rechtstreeks verkozen wordt – ook in deze economische situatie in de eerste plaats gericht moet zijn op het dichten van de kloof tussen de burgers en de EU, zeker nu de toekomst zo onzeker is. Ik denk dat het heel goed zou zijn om de voorlichtingsbureaus van het Parlement beter te verspreiden over de lidstaten en te vestigen op strategische plaatsen, mede gelet op de recente onrust in naburige landen.</p>
    </intervention>
    <intervention id="3-266-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb vóór het verslag gestemd, hoewel ik liever had gezien dat sommige amendementen waarin het noodzakelijk wordt geacht voor het Parlement om de vergaderlocaties terug te brengen tot één plek niet zouden zijn aangenomen.</p>
    </intervention>
    <intervention id="3-267-000" speaker_id="96974" name="Nuno Teixeira" is_mep="True" mode="written">
      <p sl="pt">De richtsnoeren voor de begroting van 2012 zijn gebaseerd op een evenwicht tussen de noodzaak om de instellingen voldoende middelen toe te wijzen om hun activiteiten te kunnen uitvoeren en het gegeven dat de huidige financiële, economische en sociale situatie van de EU de instellingen verplicht om met de vereiste kwaliteit en efficiëntie te reageren. In het onderhavige voorstel wordt gesignaleerd dat de instellingen, wat betreft rubriek 5, problemen kunnen ondervinden om de begrotingsdiscipline te handhaven en zelfbeheersing te betrachten om te voldoen aan het meerjarig financieel kader. Daarom doet de rapporteur een oproep om beginselen van goed beheer te respecteren, namelijk zuinigheid, efficiëntie en doeltreffendheid, in het belang van zorgvuldigheid, eenvoud, duidelijkheid en transparantie.</p>
      <p sl="pt">Wat betreft het Europees Parlement wordt er in het verslag, waar ik vóór gestemd heb, rekening gehouden met de behoeften die samenhangen met de uitbreiding met Kroatië in 2013, de uitbreiding van het Europees Parlement met achttien nieuwe leden en de behoefte aan extra personeel na de inwerkingtreding van het Verdrag van Lissabon. Ten aanzien van de andere instellingen moet gewezen worden op de nieuwe Afdeling X voor de Europese Dienst voor extern optreden, die beantwoordt aan de financiële behoeften die voortkomen uit het inrichten van een ambitieus institutioneel kader voor de aspiraties van de EU op het gebied van het buitenlands beleid.</p>
    </intervention>
    <intervention id="3-268-000" speaker_id="96809" name="Peter van Dalen" is_mep="True" mode="written">
      <p sl="nl">Volgens het verslag-Fernandes moet het EP op wetgevingsgebied uitblinken en moeten alle middelen dat doel dienen. Ik vind dat daar een tweede prioriteit bij moet: het Parlement moet uitblinken in begrotingsdiscipline! Overheden, bedrijven en burgers moeten nu hun uitgaven opnieuw afwegen. Dat moet het EP ook doen: niet inzetten op méér geld maar op nieuwe prioriteiten. De koers moet om, want met name de administratieve uitgaven van de Europese Unie zijn sneller gestegen dan het totaal van de uitgaven. En het EP loopt daarbij voorop! In het verslag wordt in overweging F verwezen naar de Europese buitenlandse dienst die vermoedelijk meer geld gaat kosten. Ook dat moet anders! Waarom heeft die dienst op exotische locaties als Barbados en Madagaskar vele tientallen medewerkers en luxe gebouwen? Haal goed de kam door die dienst, dan hoeft er geen geld bij. Dat moet voor de Europese Unie dé begrotingsprioriteit zijn: niet meer geld erbij, maar beter besteden.</p>
    </intervention>
    <intervention id="3-269-000" speaker_id="97016" name="Angelika Werthmann" is_mep="True" mode="written">
      <p sl="de">De richtsnoeren voor de begrotingsprocedure 2012 bestaan uit afzonderlijke afdelingen, samengevoegd onder de titels 'bezuinigingen' en 'consolidering'. Veel burgers in Europa zijn, net als hun regeringen, ten gevolge van de financiële en economische crisis gedwongen tot bezuinigingen en uitgavenreductie. Dan is het volkomen gerechtvaardigd dat het Europees Parlement met zijn begrotingsplan voor 2012 het goede voorbeeld geeft. In 2012 staan de EU nieuwe – en onvermijdelijke – uitgaven te wachten. Die uitgaven ontstaan door de potentiële toetreding van Kroatië, de onlangs opgerichte Europese Dienst voor extern optreden en de drie financiële agentschappen. Om een halt toe te roepen aan het automatisme dat hogere begrotingseisen altijd gelijkstaan aan een verhoging van de begroting, is het nu van belang om mogelijke bezuinigingsposten in de EU-begroting aan te wijzen. Hiertoe moet bijvoorbeeld een bedrijfseconomische analyse van de EU-agentschappen worden gemaakt en het gebouwen- en personele beleid van de EU-instellingen worden beoordeeld.</p>
    </intervention>
    <intervention id="3-271-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd omdat een Europese strategie voor de Atlantische regio van groot belang is voor de territoriale samenhang in de EU, in het bijzonder met het oog op de uitbreiding van de EU naar het oosten. Opgemerkt moet worden dat er uitsluitend als we een strategie volgen waarin het Atlantische gebied een centrale positie inneemt, een aanpak mogelijk is die niet zozeer gericht is op een perifere regio maar die juist gebaseerd is op de geografisch centrale positie van deze regio in de wereld. Deze regio vormt de grens van de EU met Noord-Amerika, Zuid-Amerika en heel West-Afrika. In een strategie voor de Atlantische regio, waaraan de lidstaten en de regio's deelnemen, moet ook prioriteit gegeven worden aan nieuwe terreinen van innovatie, economie en wetenschap, met de nadruk op nieuwe producten en diensten in het kader van het milieu en hernieuwbare mariene energie, mariene biotechnologie op het gebied van voeding, gezondheid en producten en diensten met geavanceerde smart-technologie.</p>
      <p sl="pt">De strategie voor de Atlantische gebied mag niet geïsoleerd zijn, maar moet passen binnen het totaal van de doelstellingen van de EU, gezien de lessen die we geleerd hebben met de strategie voor het Oostzeegebied, die na het van start gaan van de programmeringsperiode voor de begroting 2007-2013 moest worden aangepast, hetgeen zonder enige twijfel het succes van dat initiatief heeft belemmerd.</p>
    </intervention>
    <intervention id="3-272-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over de Europese strategie voor het Atlantische gebied gestemd. Vijf lidstaten van de EU liggen langs de Atlantische kust: Frankrijk, Ierland, Portugal, Spanje en het Verenigd Koninkrijk. Daarom is een strategie nodig om de acties van deze landen in het gebied te coördineren. Ik ben het met de rapporteur eens dat de voornaamste toegevoegde waarde van macroregionale strategieën op het niveau van de EU gelegen is in samenwerking op verscheidene niveaus, coördinatie en betere strategische investeringen met gebruikmaking van de beschikbare financiering, en niet in de toewijzing van aanvullende middelen. Mijns inziens kan deze strategie een positieve bijdrage leveren aan de volgende punten van algemeen belang: milieu en klimaatverandering, met inbegrip van de voorkoming en bestrijding van zeeverontreiniging door schepen, vervoer en toegankelijkheid, onderzoek, innovatie, cultuur, vrije tijd en toerisme, mariene diensten en opleiding, visserij en de sector eetbare zeevis en schaal- en schelpdieren. Ik wil er graag op wijzen dat een van de eerste strategieën op dit terrein de door de Europese Raad goedgekeurde EU-strategie voor het Oostzeegebied is, die betrekking had op acht EU-lidstaten, waaronder mijn eigen land, Litouwen. Deze strategie heeft tot doel het Oostzeegebied ecologisch duurzaam, welvarend, goed toegankelijk en veilig en betrouwbaar te maken. Deze strategie is al met succes in gang gezet, en ik denk dan ook dat de Europese strategie voor het Atlantische gebied niet alleen goed zou zijn voor deze regio, maar voor de hele EU.</p>
    </intervention>
    <intervention id="3-273-000" speaker_id="96862" name="Sophie Auconie" is_mep="True" mode="written">
      <p sl="fr">Samenwerking voor problemen die de nationale grenzen overschrijden is een van de grote meerwaarden van het werk dat is verricht door de Europese Unie. Mijn collega, de heer Cadec, is al maanden hard aan het werk om de samenwerking tussen de regio's in de Atlantische boog te versterken, om hen in staat te stellen optimaal te profiteren van mogelijke synergieën. Daarom heb ik gestemd voor deze resolutie, waarin "de Commissie verzocht wordt zo spoedig mogelijk de EU-strategie voor het Atlantische gebied te ontwikkelen welke de vorm moet krijgen van een geïntegreerde benadering die zich op maritieme en territoriale vraagstukken richt".</p>
    </intervention>
    <intervention id="3-274-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd. Territoriale samenhang is een van de voornaamste doelstellingen van de EU, en het is een belangrijke voorwaarde voor een doeltreffende, economisch sterke en concurrerende interne markt. Het Atlantische gebied heeft zijn eigen specifieke kenmerken. Het is namelijk een dynamisch maritiem gebied met een kwetsbaar milieu dat behouden moet worden en dat gevoelig is voor de gevolgen van de klimaatverandering. Het is binnen de Europese Unie een perifeer gelegen gebied, met grote toegankelijkheids- en verbindingsproblemen. Ik vind het dringend noodzakelijk om deze strategie vast te stellen, omdat die zal bijdragen aan een oplossing van de elementaire problemen van dit gebied ten aanzien van de ontsluiting, de interconnectie van vervoers- en energienetwerken en de ontwikkeling van mariene energie, de ontwikkeling van stedelijke en plattelandsgebieden en de versteviging van de verbindingen tussen land en zee en tussen de zee en de binnenwateren.</p>
    </intervention>
    <intervention id="3-275-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik sta achter de resolutie van het Europees Parlement over de Europese strategie voor het Atlantische gebied, die ik van groot belang vind, omdat er vijf landen aan de Atlantische Oceaan liggen: Frankrijk, Ierland, Portugal, Spanje en het Verenigd Koninkrijk. Deze strategie wordt voorgesteld om belangrijke kwesties aan te pakken, zoals mariene energie, milieu en klimaatverandering, vervoer en toegankelijkheid, veiligheid, beveiliging en bewaking, onderzoek, innovatie, creatieve industrieën, cultuur, vrije tijd en toerisme, mariene diensten en opleiding, visserij en de sector eetbare zeevis en schaal- en schelpdieren. De Europese territoriale samenwerking die in deze strategie wordt vastgelegd aan de hand van de genoemde aspecten, kan een belangrijke bijdrage leveren aan de intensivering van het proces van integratie binnen het Atlantische gebied, en wel door meer inbreng van het maatschappelijk middenveld in het besluitvormingsproces en het uitvoeren van concrete acties. Ik wil verder benadrukken dat deze strategie zich kan en moet richten op een betere besteding van de EU-middelen, en niet op een toename van de uitgaven.</p>
    </intervention>
    <intervention id="3-276-000" speaker_id="1892" name="Carlos Coelho" is_mep="True" mode="written">
      <p sl="pt">Als vertegenwoordiger uit een land uit het Atlantische gebied moet ik benadrukken dat het belangrijk en noodzakelijk is dat er een Europese strategie wordt uitgewerkt die rekening houdt met de specifieke geografische, demografische en economische kenmerken van dit gebied. Er moet een geïntegreerde en samenhangende strategie worden uitgewerkt, die zorgt voor synergie en samenhang tussen de verschillende sectorale beleidsterreinen op dit gebied en voor de toegevoegde waarde die voor deze regio in het bijzonder, en voor Europa in het algemeen, nodig is om de uitdagingen aan te gaan op het gebied van duurzame ontwikkeling en concurrentie. Ik twijfel er geen moment aan dat er een Europese aanpak nodig is, op basis van meer samenwerking tussen landen die aan de Atlantische oceaan liggen, kustbevolkingen, de private sector en het maatschappelijk middenveld, zodat deze strategie aan alle betrokken partijen ten goede komt.</p>
      <p sl="pt">Daardoor moet het mogelijk worden de gezamenlijke problemen en uitdagingen en de gezamenlijke prioriteiten te benoemen, en kunnen er synergieën tot stand gebracht worden die nodig zijn om de middelen efficiënter te gebruiken. Het is niet alleen belangrijk om de concurrentiepositie en de duurzaamheid van de traditionele sectoren te verbeteren, maar ook om het volledige potentieel van het Atlantisch gebied te onderzoeken, met nieuwe markten, producten en diensten, op grond van twee hoofdprioriteiten: de bescherming van het milieu en van de ecosystemen, en het scheppen van werkgelegenheid.</p>
    </intervention>
    <intervention id="3-277-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd omdat ik het noodzakelijk vind dat de Commissie op zo kort mogelijke termijn een Europese strategie voor het Atlantische gebied uitwerkt die specifiek gericht is op maritieme en territoriale vraagstukken. Daarin moeten punten van gemeenschappelijk belang aan de orde komen, zoals milieu en klimaatverandering, mariene energie, zeevervoer, veiligheid, beveiliging en bewaking op zee, visserij, toerisme, onderzoek en innovatie. De Azoren, Madeira en Kaapverdië moeten hier ook onder vallen en moeten een belangrijke rol krijgen in deze strategie.</p>
    </intervention>
    <intervention id="3-278-000" speaker_id="96977" name="Diogo Feio" is_mep="True" mode="written">
      <p sl="pt">Het Atlantische gebied vormt vandaag de dag een van de grenzen van Europa, en het was een van de belangrijkste wegen waarlangs Europa in contact kwam met de wereld. Via deze oceaan legde de bevolking van Europa, onder andere ook met nadruk de Portugezen, contact met mensen, economieën en culturen die tot dan toe onbekend waren, en legden op die manier de basis voor wat nu een echt gemondialiseerde wereld is. Vandaag de dag bevindt het Atlantische gebied zich in een gemarginaliseerde positie ten opzichte van het centrum van Europa en daar kan en moet iets aan gedaan worden, vanuit de optiek dat het Atlantische gebied en zijn belangrijkste aangrenzende partners, zoals Brazilië en de Verenigde Staten, eraan kunnen bijdragen dat de in geostrategisch opzicht centrale positie, die sindsdien verloren gegaan is met de opkomst van de Aziatische landen, weer versterkt wordt. Het belang van dit gebied rechtvaardigt volstrekt dat er een Europese strategie wordt ontwikkeld die past bij de rol die historisch is toebedeeld aan de oceaan waaraan het gebied zijn naam ontleent en zich niet beperkt tot de lidstaten maar juist zorgt voor de verbinding met die andere kusten. In dit verband wil ik de enorm belangrijke en onvervangbare rol benadrukken van de ultraperifere gebieden voor het welslagen van deze strategie. Deze gebieden moeten onverminderd gerichte ondersteuning krijgen van de Unie, om de kosten te kunnen dragen die te maken hebben met hun afgelegen ligging en om buitenlandse contacten te stimuleren.</p>
    </intervention>
    <intervention id="3-279-000" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Raad van 14 juni 2010 heeft de Commissie verzocht binnen een jaar na dato een Europese strategie voor het Atlantische gebied te formuleren, gezien het feit dat het een perifeer gelegen gebied betreft met specifieke kenmerken, zowel qua potentieel als wat betreft de kwetsbaarheid van het milieu. Gezien het belang van dit gebied voor de wereld, is er daarom een ambitieuze strategie nodig, die zowel het maritieme als het territoriale aspect in acht neemt. Deze resolutie vormt een belangrijke bijdrage aan de uitwerking van deze strategie, omdat de aandacht wordt gevraagd voor belangrijke aspecten zoals de noodzaak om synergieën met ander EU-beleid tot stand te brengen (milieu, energie, vervoer, toerisme, mariene rijkdommen, enzovoort), een macroregionaal beleid aan te nemen en een internationale aanpak tot stand te brengen, die nodig is voor goede betrekkingen met de buurlanden in het Atlantische gebied. Het verheugt me dat deze resolutie van het Europees Parlement wordt aangenomen, omdat ik ervan overtuigd ben dat deze strategie van de EU voor het Atlantische gebied de duurzame groei in dit gebied zal versnellen en maritieme vraagstukken hoog op de Europese agenda zal zetten.</p>
    </intervention>
    <intervention id="3-280-000" speaker_id="96706" name="João Ferreira" is_mep="True" mode="written">
      <p sl="pt">We zijn voor de ontwikkeling van strategieën die als doel hebben de economische, sociale en territoriale cohesie binnen de aangewezen macroregio's te bevorderen, waarbij uiteraard ook de middelen ter beschikking moeten worden gesteld om deze volledig en doeltreffend uit te voeren. De landen en regio's die zich in dit gebied bevinden moeten actief betrokken worden bij elke fase van deze strategieën – voorbereiding, uitwerking en implementatie – en de strategieën moeten gebaseerd zijn op de samenwerking tussen deze landen en regio's. In deze strategieën kunnen en moeten punten van gemeenschappelijk belang aan de orde komen, zoals in het concrete geval van deze Europese strategie voor het Atlantische gebied onder andere: mariene energie, milieubehoud met inbegrip van de voorkoming en bestrijding van zeeverontreiniging door schepen, vervoer en toegankelijkheid, en onderzoek en innovatie. Er staan echter ook punten in de resolutie waar wij twijfels bij hebben en punten waar wij het volledig mee oneens zijn. Daarom hebben wij niet vóór de resolutie gestemd. De resolutie voldoet niet aan het uitgangspunt dat er voor elke nieuwe doelstelling op het terrein van het cohesiebeleid ook nieuwe middelen dienen te worden uitgetrokken, met name financiële middelen, om deze te kunnen uitvoeren. Ook stelt de resolutie deze strategie in dienst van het extern beleid van de EU, de doelstellingen van het internationaal handelsbeleid, de Europa 2020-strategie en het bereiken van "de doelen van de interne markt".</p>
    </intervention>
    <intervention id="3-281-000" speaker_id="4466" name="Ilda Figueiredo" is_mep="True" mode="written">
      <p sl="pt">Het is belangrijk dat we strategieën blijven ontwikken met als doel de economische, sociale en territoriale cohesie binnen de aangewezen macroregio’s te bevorderen, waarbij uiteraard ook de middelen ter beschikking moeten worden gesteld om deze volledig en doeltreffend ten uitvoer te kunnen leggen. De landen en regio’s in dit geografische gebied moeten actief betrokken worden bij elke fase van deze strategieën – voorbereiding, uitwerking en tenuitvoerlegging – en de strategieën moeten gebaseerd zijn op de samenwerking tussen deze landen en regio’s. Deze strategieën kunnen en moeten gericht zijn op punten van gemeenschappelijk belang. In het concrete geval van deze Europese strategie voor het Atlantische gebied, zijn dat: mariene energie, milieubehoud met inbegrip van de voorkoming en bestrijding van zeeverontreiniging door schepen, vervoer en toegankelijkheid, en onderzoek en innovatie. Er staan echter ook punten in de resolutie waar wij grote twijfels bij hebben en punten waar wij het volledig mee oneens zijn. Daarom hebben wij niet vóór de resolutie gestemd.</p>
      <p sl="pt">De resolutie voldoet niet aan het uitgangspunt dat er voor elke nieuwe doelstelling op het terrein van het cohesiebeleid ook nieuwe middelen, met name financiële middelen, ter beschikking dienen te worden gesteld om deze te kunnen uitvoeren. Dit betekent veel woorden maar weinig daden. Afgezien daarvan beoogt de resolutie deze strategie uit te voeren in het kader van de doelstellingen van het internationaal handelsbeleid, de Europa 2020-strategie en het realiseren van "de doelen van de interne markt".</p>
    </intervention>
    <intervention id="3-282-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Ik steun ten zeerste wat er nu op EU-niveau wordt gedaan om een geïntegreerde strategie voor de Atlantische regio vast te stellen. De Atlantische strategie moet zijn gericht op het stimuleren van de economische ontwikkeling van de Atlantische eilanden en de Atlantische kustregio.</p>
      <p sl="ga">De Atlantische regio is een van de rijkste gebieden voor wind-, golfslag- en getijdenenergie, maar dat energiepotentieel wordt niet voldoende benut. De vrijetijds- en toerismeactiviteiten van de Atlantische kustregio zijn ook waardevolle economische hulpbronnen. Er zit daar echt groeipotentieel; bijvoorbeeld door in elk land strategische jachthavens te ontwikkelen.</p>
      <p sl="ga">Vooral de sectoren van het vervoer over zee, de havens en de voor de consumptie bestemde vis (waaronder ook de aquacultuur) zouden profiteren van een nauwere samenwerking tussen de lidstaten die aan de Atlantische Oceaan grenzen. Een strategie voor de Atlantische Oceaan moet ook voldoen aan de bepalingen van het gemeenschappelijk visserijbeleid. In de loop der jaren zijn de lidstaten beter gaan samenwerken inzake kwesties als veiligheid, beveiliging en maritiem toezicht.</p>
      <p sl="ga">Maar aangezien de Atlantische kustgebieden zo uitgestrekt zijn, moet er een geïntegreerde strategie komen om ervoor te zorgen dat er betere en effectieve activiteiten zijn die door de lidstaten worden gecoördineerd.</p>
    </intervention>
    <intervention id="3-283-000" speaker_id="96953" name="Estelle Grelier" is_mep="True" mode="written">
      <p sl="fr">De aanneming van een resolutie van het Parlement over de ontwerpstrategie voor het Atlantische gebied is voor mij een gelegenheid om te benadrukken hoe belangrijk het is dat er op Europees niveau wordt gewerkt aan een gemeenschappelijke benadering voor het gebruik van onze maritieme gebieden en om een gezamenlijke oplossing te vinden voor de bestaande problemen. Het Kanaal is in dat opzicht een uitstekend voorbeeld: een strategische maritieme doorgang van de Europese Unie die tegelijkertijd een onmisbare schakel vormt tussen de Atlantische Oceaan en de Noordzee (het bevat 20 procent van de wereldvloot en dagelijks varen er ruim vijfhonderd vaartuigen van meer dan driehonderd ton doorheen), en een ruimte is die gebruikt wordt voor visserij, pleziervaart, winning van aggregaten en binnenkort, tot mijn grote plezier, energieopwekking met behulp van windmolenparken in zee. Deze concentratie van activiteiten vereist dat er serieus wordt nagedacht over de kwestie van het op Europees niveau beheren van de veiligheid op zee in dit gebied, als onderdeel van de gezamenlijke strategie. Daarom heb ik tijdens het debat over de strategie voor het Atlantische gebied mevrouw Damanaki, commissaris voor Maritieme zaken en visserij, opnieuw verzocht om het Kanaal op te nemen in het voorstel dat zij in juni gaat indienen.</p>
    </intervention>
    <intervention id="3-284-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd, omdat het Atlantische gebied zoals wij weten zijn eigen specifieke kenmerken heeft. Het is namelijk een dynamisch maritiem gebied (dankzij zeevervoer, visserij, mariene energie, enzovoort), een gebied met een kwetsbaar milieu dat behouden moet worden en dat gevoelig is voor de gevolgen van de klimaatverandering. Ook is het binnen de Europese Unie een perifeer gebied, met toegankelijkheids- en verbindingsproblemen en een gering aantal grootstedelijke centra. Wij moeten zo spoedig mogelijk de EU-strategie voor het Atlantische gebied ontwikkelen als een geïntegreerde strategie voor maritieme en territoriale vraagstukken. Deze strategie moet zorgen voor een betere coördinatie van doelen en middelen en moet duidelijk gekoppeld zijn aan de EU 2020-strategie en het EU-beleid na 2013. Deze strategie is gericht op een betere besteding van EU-middelen, niet op meer bestedingen. Zij moet goed aansluiten bij het regionale beleid en het geïntegreerde maritieme beleid van de EU. Ik vind dat deze strategie ook synergieën met ander EU-beleid in de hand moet werken, zoals met de Trans-Europese vervoersnetwerken, het gemeenschappelijk visserijbeleid, klimaat- en milieuacties, het kaderprogramma voor onderzoek en ontwikkeling, het energiebeleid, enzovoort. Het is belangrijk om de toegankelijkheid van de Atlantische maritieme regio's te verbeteren en het personen-, goederen- en dienstenverkeer in dit gebied uit te breiden, zodat de doelen van de interne markt en van het cohesiebeleid worden bereikt, vooral door de ontwikkeling van het zeevervoer over korte afstanden en van zeesnelwegen (verbindingen over zee tussen twee snelwegen over land).</p>
    </intervention>
    <intervention id="3-285-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag over de strategie van de EU voor de Atlantische regio gestemd, waarin het Parlement uiting geeft aan zijn oordeel dat deze strategie in de lijn moet liggen van de doelstelling territoriale samenwerking van het cohesiebeleid (Doelstelling 3) en gebaseerd moet zijn op een geïntegreerde, gebiedsoverschrijdende en territoriale aanpak, die streeft naar een betere coördinatie van het beleid tussen de verschillende bestuursniveaus op een gegeven grondgebied, met de nadruk op relevante kwesties; en aan de overtuiging dat de Europese territoriale samenwerking een belangrijke bijdrage aan de intensivering van het proces van integratie binnen het Atlantische gebied kan leveren, en wel door meer inbreng van het maatschappelijk midden in het besluitvormingsproces en het uitvoeren van concrete acties.</p>
    </intervention>
    <intervention id="3-286-000" speaker_id="96978" name="Nuno Melo" is_mep="True" mode="written">
      <p sl="pt">Het Atlantische gebied heeft geheel eigen kenmerken en is een dynamisch maritiem gebied, waarbij ik met name doel op het zeevervoer, de visserij en mariene energie. Het is een gebied met een kwetsbaar milieu dat behouden moet worden en dat gevoelig is voor kusterosie en extreme klimaatverschijnselen, en het is een perifeer gelegen gebied. Daarom is er een geïntegreerde EU-strategie nodig die zich op maritieme en territoriale vraagstukken richt. Vandaar mijn stemgedrag.</p>
    </intervention>
    <intervention id="3-287-000" speaker_id="28407" name="Willy Meyer" is_mep="True" mode="written">
      <p sl="es">Ik heb voor deze resolutie gestemd waarin de Europese Unie gevraagd wordt om een Europese strategie te ontwikkelen voor het Atlantische gebied. Europese territoriale samenwerking kan een belangrijke bijdrage leveren aan de intensivering van het proces van integratie binnen het Atlantische gebied, en wel door meer inbreng van het maatschappelijk midden in het besluitvormingsproces en het uitvoeren van concrete acties. In de tekst wordt de Europese Unie gevraagd om met deze strategie maritieme en territoriale kwesties aan te pakken. Ook wordt erop gewezen dat de samenwerking in het kader van deze strategie in de allereerste plaats moet uitgaan van de behoeften van de betrokkenen en men daarom van oordeel is dat de beleidsprioriteiten voor de aanpak door middel van een consensus moeten worden vastgesteld.</p>
    </intervention>
    <intervention id="3-288-000" speaker_id="96999" name="Alexander Mirsky" is_mep="True" mode="written">
      <p sl="en">Rekening houdend met de specifieke kenmerken van het Atlantisch gebied verzoekt het Parlement de Commissie zo spoedig mogelijk de EU-strategie voor het Atlantische gebied te ontwikkelen, welke de vorm moet krijgen van een geïntegreerde benadering die zich op maritieme en territoriale vraagstukken richt. Hoewel het Parlement vindt dat deze strategie moet leiden tot synergieën tussen het desbetreffende beleid op EU-niveau en nationaal, regionaal en lokaal niveau, doet het een beroep op de Commissie en de lidstaten vereenvoudigde regels te ontwerpen ter vergemakkelijking van de uitvoering van deze strategie en ter vermindering van de hiermee samenhangende administratieve lasten. Naar mijn mening is dit niet mogelijk, aangezien er tot nu toe geen doeltreffende middelen zijn gevonden om invloed uit te oefenen op de Commissie. Ik krijg de indruk dat de Commissie nog altijd niet is begonnen haar prioriteiten krachtens het Verdrag van Lissabon te wijzigen, en blijft steken in ongerechtvaardigde en langdurige redevoeringen met het Parlement om zo meer eigen mogelijkheden te creëren. Dit gebeurt niet in het algemeen belang en is in feite nadelig voor de situatie als geheel. Ik heb mijn steun betuigd aan het verslag, maar desondanks blijf ik bij dit standpunt.</p>
    </intervention>
    <intervention id="3-289-000" speaker_id="28255" name="Andreas Mölzer" is_mep="True" mode="written">
      <p sl="de">Vijf Europese lidstaten grenzen aan de Atlantische Oceaan. Vooral Frankrijk, Portugal en Spanje hebben lang niet alleen maar baat bij dit geografische feit, omdat de Atlantische Oceaan een niet onbelangrijke rol speelt op het gebied van de vluchtelingenstromen die nu door de crisis in de Noord-Afrikaanse landen steeds groter dreigen te worden. Sinds in 2005 het Spaanse grenshek is opgericht, maken mensensmokkelaars maar al te graag gebruik van de route over de Atlantische Oceaan. Om een toestroom van hoofdzakelijk economische vluchtelingen te voorkomen, zou het voor de EU raadzaam zijn om ook met betrekking tot dit aspect, snel een doeltreffende Atlantische strategie te ontwikkelen, ook al worden de overige twee landen langs de Atlantische kust, Groot-Brittannië en Ierland, hier slechts in geringe mate of helemaal niet door getroffen. Omdat hier in de resolutie nauwelijks iets of helemaal niets over wordt gezegd, heb ik mij van stemming onthouden.</p>
    </intervention>
    <intervention id="3-290-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Bij de stemming vandaag heeft het Europees Parlement de resolutie over de Europese strategie voor het Atlantische gebied aangenomen. De strategie is weer een Europees initiatief dat zich niet concentreert op het oplossen van de problemen van één land, maar van het hele Atlantische gebied, dat maar liefst vijf lidstaten omvat.</p>
      <p sl="pl">Het is belangrijk de aandacht te vestigen op het feit dat de strategie gekenmerkt zou moeten worden door een bottom up-benadering. De geostrategische positie van het gebied maakt ontwikkeling van samenwerking mogelijk op de gebieden maritieme veiligheid, internationale handel en visserij, evenals bescherming van het mariene milieu en het behoud van de biodiversiteit.</p>
      <p sl="pl">Ik denk dat het nodig is de Europese Commissie te vragen welke middelen worden verstrekt voor het realiseren van de strategie, aangezien dit met name belangrijk is met betrekking tot het vaststellen van het nieuwe financiële kader. Naar mijn mening zijn ook het proces van het uitvoering geven aan de strategie en de mogelijke noodzaak aanvullende financiële instrumenten te creëren belangrijk.</p>
    </intervention>
    <intervention id="3-291-000" speaker_id="96694" name="Rolandas Paksas" is_mep="True" mode="written">
      <p sl="lt">Ik ben het eens met de resolutie over de Europese strategie voor het Atlantische gebied, die zal bijdragen aan de duurzame ontwikkeling van het gebied. Bovendien wordt hiermee een nieuwe stap gezet naar de uitvoering van een van de doelstellingen van de Europese Unie, de territoriale samenhang. Gezien de geostrategische positie van het Atlantische gebied moet de Commissie onmiddellijk actie ondernemen en een geïntegreerde strategie voor deze regio ontwikkelen en daarmee initiatieven tot internationale samenwerking en driepartijensamenwerking versterken en maritieme en territoriale vraagstukken aanpakken. Ik wijs op het feit dat doeltreffende territoriale samenwerking de ontwikkeling van mariene energie zal bevorderen en een gunstig klimaat zal scheppen voor het gebruik van vervoers- en energienetwerken en interconnecties. Om de gestelde doelen te halen, moet deze strategie goed aansluiten bij het regionale beleid en het geïntegreerde maritieme beleid van de EU. Alleen dan kunnen synergieën met ander EU-beleid worden gegarandeerd en kunnen de voorwaarden worden geschapen voor een gerichter en doeltreffender absorptie en gebruik van de door de EU toegewezen middelen, zonder dat de uitgaven worden verhoogd. Bovendien zal door deze strategie de toegankelijkheid van de Atlantische maritieme regio's worden verbeterd en het personen-, goederen- en dienstenverkeer worden uitgebreid.</p>
    </intervention>
    <intervention id="3-292-000" speaker_id="97197" name="Alfredo Pallone" is_mep="True" mode="written">
      <p sl="it">De ontwerpresolutie over de Europese strategie voor het Atlantische gebied volgt op het verzoek van de Raad aan de Commissie om een geïntegreerde, op maritieme en territoriale vraagstukken gerichte strategie voor het Atlantische gebied te ontwikkelen. Ik heb voor de resolutie gestemd om de Commissie te verzoeken de onderhandelingen over de strategie voor te bereiden en daarover uiterlijk in juni verslag uit te brengen. De strategie moet in de Atlantische regio leiden tot betere coördinatie op het gebied van het geïntegreerde maritieme beleid, de trans-Europese vervoersnetwerken, de visserij, klimaat- en milieuacties, onderzoek en ontwikkeling, en op het gebied van de uitbreiding van het personen-, goederen- en dienstenverkeer in deze regio's, zodat de doelstellingen van het cohesiebeleid worden gehaald op een manier die strookt met de EU 2020-strategie en het EU-beleid voor na 2013.</p>
    </intervention>
    <intervention id="3-293-000" speaker_id="28406" name="Miguel Portas" is_mep="True" mode="written">
      <p sl="pt">Ik heb voor deze resolutie gestemd omdat ik het, gezien het feit dat Portugal een van de landen in het Atlantische gebied is, met een dynamische maritieme ruimte en een enorm potentieel, maar met een kwetsbaar milieu dat behouden moet worden, positief vind dat de EU het potentieel van zijn Atlantische gebied erkent. Ook zijn voor veel van de problemen in dit uitgestrekte gebied antwoorden nodig op Europees niveau, die gegeven moeten worden door middel van een geïntegreerde EU-strategie voor het gebied, binnen de context van een territoriaal cohesiebeleid, dat het raamwerk zou moeten vormen van de keuzen die de Unie maakt. Daar heeft het echter geheel aan ontbroken bij de besluiten van de Unie. Het is volledig opgeofferd tengevolge van onaanvaardbare beperkingen ten aanzien van de begroting die zijn ingegeven door politieke besluiten over bezuinigingen. Er vindt daardoor geen ontwikkeling plaats.</p>
    </intervention>
    <intervention id="3-294-000" speaker_id="96903" name="Paulo Rangel" is_mep="True" mode="written">
      <p sl="pt">Gezien de bijzondere geostrategische positie van Portugal, is dit onderwerp van groot belang voor dit land, vooral op het gebied van maritieme veiligheid en bewaking. Ik vind het daarom zeer gewenst dat er een EU-strategie voor het Atlantische gebied ontwikkeld wordt.</p>
    </intervention>
    <intervention id="3-295-000" speaker_id="28409" name="Raül Romeva i Rueda" is_mep="True" mode="written">
      <p sl="en">Net zoals de resolutie over een EU-strategie voor het Donaugebied die afgelopen maand door het Europees Parlement is aangenomen, onderstreept de huidige ontwerpresolutie dat de voornaamste toegevoegde waarde van macroregionale strategieën op het niveau van de EU gelegen is in samenwerking op verscheidene niveaus, coördinatie en betere strategische investeringen met gebruikmaking van de beschikbare financiering, en niet in de toewijzing van aanvullende middelen. De ontwerpresolutie onderstreept de conclusies van het Zweedse voorzitterschap, dat nieuwe instellingen, nieuwe wetgeving en nieuwe budgets ongewenst acht.</p>
      <p sl="en">Bovendien bepleit de Commissie regionale ontwikkeling (REGI) deze strategie volgens een bottom up-benadering te laten werken en bij het ontwerpen en uitvoeren van deze strategie alle belanghebbenden te betrekken (de autoriteiten van de regionale en lokale overheden, evenals de lidstaten, de Europese Unie, particuliere belanghebbenden en organisaties van het maatschappelijk middenveld, waaronder betrokken interregionale netwerken en organisaties). Vanuit het oogpunt van de Fractie De Groenen/Vrije Europese Alliantie hebben we amendementen voorgesteld over de ontwikkeling van mariene energie, de preventie en bestrijding van zeeverontreiniging door schepen en de ontwikkeling van het zeevervoer over korte afstanden en van "zeesnelwegen", die allemaal zijn aangenomen.</p>
    </intervention>
    <intervention id="3-296-000" speaker_id="28295" name="Antolín Sánchez Presedo" is_mep="True" mode="written">
      <p sl="es">Als Galiciër en medeondertekenaar van dit initiatief, steun ik een ambitieuze strategie voor het Atlantische gebied. Ik verzoek de Commissie om uiterlijk juni 2011 met een voorstel te komen waarin, in overeenstemming met de Europa 2020-strategie, groei en het creëren van duurzame werkgelegenheid prioriteit heeft. Het gebied binnen de macroregio is maritiem, kwetsbaar en perifeer, en daarom vereist de strategie een geïntegreerde, transversale en territoriale aanpak die in alle opzichten het milieu beschermt, de toegankelijkheid, mobiliteit en connectiviteit stimuleert en de cohesie bevordert.</p>
      <p sl="es">Bovendien zou de strategie moeten bevorderen dat de verschillende soorten EU-beleid elkaar versterken, bijvoorbeeld als het gaat om toerisme, zeesnelwegen en transeuropese vervoersnetwerken, gemeenschappelijk visserijbeleid, energiebeleid en dan vooral mariene energie, maatregelen voor de aanpak van klimaatverandering, het kaderprogramma voor onderzoek en technologische ontwikkeling, meertaligheid, en, in het algemeen, al het beleid dat vanaf 2014 van kracht zal worden. Ook moet al het relevante beleid dat de verschillende verantwoordelijke autoriteiten op hun eigen terrein ontwikkelen op elkaar aansluiten. De totstandkoming, aanvaarding en uitvoering van deze strategie moet op transparante en betrouwbare wijze geschieden door middel van samenwerking tussen alle openbare instellingen en in samenspraak met de publieke sector en organisaties van het maatschappelijk middenveld.</p>
    </intervention>
    <intervention id="3-297-000" speaker_id="96974" name="Nuno Teixeira" is_mep="True" mode="written">
      <p sl="pt">De Europese Atlantische kust is vanwege zijn uitgestrektheid een gebied met oneindig veel mogelijkheden en geheel eigen en gevarieerde kenmerken. In het Atlantische gebied vinden belangrijke en dynamische maritieme activiteiten plaats, en het gebied bestaat uit regio's die onderling sterk van elkaar verschillen, maar die allemaal gekenmerkt worden door het feit dat ze afhankelijk zijn van de maritieme activiteiten in deze oceaan. Er zijn regio's in het Atlantisch gebied die moeilijk toegankelijk zijn, omdat ze ver van het Europese vasteland liggen. Ik heb het dan met name over de perifeer gelegen gebieden in de Europese Unie, die toegankelijkheids- en verbindingsproblemen hebben die van invloed zijn op hun economische en sociale ontwikkeling. Het is echter van belang erop te wijzen dat deze regio's enorme troeven in handen hebben ten opzichte van andere Europese regio's. Ondanks de voortdurende beperkingen waar deze regio's mee te maken hebben, bieden hun specifieke kenmerken kansen die in een geïntegreerde visie op het Atlantische gebied moeten worden meegenomen.</p>
      <p sl="pt">In het kader van de doelstelling van territoriale cohesie kan, of moet zelfs, een harmonieuze ontwikkeling van alle regio's van de Europese Unie worden nagestreefd, waarbij alle specifieke kenmerken van elk van die regio's worden meegenomen. Ik hoop dan ook dat Macaronesië, het perifeer gelegen gebied waarvan ook Madeira deel uitmaakt, waar ik vandaan kom, naar behoren aan bod komt in een toekomstige strategie voor het Atlantische gebied en dat met een geïntegreerde benadering de belangrijkste problemen en uitdagingen van die regio's kunnen worden aangepakt.</p>
    </intervention>
    <intervention id="3-299-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik stem voor deze resolutie vanuit de overtuiging dat de toetreding van Turkije tot de EU zowel voor dat land als voor de EU van strategisch belang is. Dat vereist echter wel dat Turkije zich nog meer inzet voor de hervormingen die moeten plaatsvinden om te kunnen voldoen aan de toetredingscriteria. Het gaat daarbij vooral om hervormingen op het gebied van de persvrijheid, de vrijheid van vergadering en de vrijheid van vereniging, en de inzet voor een snellere, onafhankelijke en eerlijke rechterlijke macht, die meewerkt aan de bestrijding van terrorisme, aan de strijd voor vrouwenrechten en mensenrechten in het algemeen. Verder is de terugtrekking van de Turkse strijdkrachten uit Cyprus een belangrijke voorwaarde voor de opbouw van goede nabuurschapsrelaties.</p>
    </intervention>
    <intervention id="3-300-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze resolutie over het voortgangsverslag 2010 betreffende Turkije gestemd. Toen Turkije met de onderhandelingen voor toetreding tot de EU begon, heeft het zich verbonden aan hervormingen, goede betrekkingen met zijn buurlanden en een geleidelijke aanpassing aan de EU. Het is echter duidelijk dat Turkije te weinig voortgang boekt, en daaruit blijkt dat de regeringsvertegenwoordigers van dit land niet echt genegen zijn hervormingen door te voeren en het land te democratiseren. Het Europees Parlement maakt zich ernstig zorgen over de verslechtering van de persvrijheid, bepaalde gevallen van censuur en de groeiende zelfcensuur in de Turkse media, ook op het internet. Wij veroordelen de beperkingen van de vrijheid van vergadering en in het bijzonder het gewelddadige politieoptreden tegen de studentendemonstraties op de universiteit van Ankara in december 2010. Het Europees Parlement is ook bezorgd over het feit dat verdedigers van de mensenrechten in Turkije worden vervolgd. Dit is nog maar een deel van de mensenrechtenschendingen in een land dat lid wil worden van de EU. Het is duidelijk dat de huidige mensenrechtensituatie in Turkije gecompliceerd is, je zou zelfs kunnen zeggen dat die haaks staat op de waarden en het beleid van de EU. Tegen die achtergrond zijn de onderhandelingen over toetreding tot de EU gedoemd te mislukken. Ik vind dan ook dat de Turkse autoriteiten onmiddellijk drastische hervormingen moeten doorvoeren in alle geledingen van de overheid, ofwel de mogelijkheid onder ogen moeten zien om geen lid, maar strategisch partner van de EU te worden.</p>
    </intervention>
    <intervention id="3-301-000" speaker_id="99419" name="Charalampos Angourakis" is_mep="True" mode="written">
      <p sl="el">Het verslag en de resolutie van het Europees Parlement, die in de plenaire vergadering werden aangenomen, weerspiegelen de grote tegenstellingen binnen het imperialistische kamp in de EU en de meningsverschillen over de economische en politieke betrekkingen en de in samenwerking met de Turkse bourgeoisie uitgewerkte doelstellingen. Al deze vraagstukken houden verband met de uitbuiting van het Turkse volk en met de verwezenlijking van de algemene imperialistische belangen inzake de controle op de rijkdom producerende hulpbronnen en de uitbuiting van de volkeren in het Midden-Oosten, Noord-Afrika en heel de regio. In een tijd waarin de kapitalistische crisis en de imperialistische agressie alsmaar toenemen, verdoezelt het EP het volksvijandige beleid van de Turkse regering en de aanval op de sociale rechten en de volksvrijheden van de werknemers in dit land. De Turkse regering beschouwt de volkskrachten die zich verzetten tegen schending van de rechten van de Koerden nog steeds als terroristen. Het Europees Parlement duldt de onverzettelijke en agressieve houding van Turkije ten aanzien van de Cyprische Republiek. Het heeft tegen de amendementen gestemd met betrekking tot de Cyprische Republiek en diens wettelijke rechten in de regio. De Communistische Partij van Griekenland is vierkant tegen de toetreding van Turkije tot de EU omdat zij tegen deze imperialistische organisatie is. De Europese afgevaardigden van de Communistische Partij van Griekenland hebben tegen het verslag over Turkije gestemd omdat toetreding van Turkije tot de EU alleen maar meer ellende kan veroorzaken voor de werknemers.</p>
    </intervention>
    <intervention id="3-302-000" speaker_id="97228" name="Pino Arlacchi" is_mep="True" mode="written">
      <p sl="en">Met mijn verklaring wil ik rechtvaardigen dat ik mij inzake de resolutie over Turkije van stemming heb onthouden. Dat heb ik gedaan omdat ik niet te spreken ben over het gebrek aan positieve bezieling en aan een helder begrip van enkele wezenlijke aspecten van de onlangs door de Turkse regering genomen maatregelen. In deze resolutie wordt een te paternalistische houding aangenomen tegenover een groots land dat deze behandeling niet verdient.</p>
      <p sl="en">Er worden te veel eisen gesteld aan Turkije, er wordt te veel gekeken naar details en er zijn te veel onrealistische criteria waaraan moet worden voldaan. Als deze criteria van toepassing zouden zijn op de lidstaten van de EU zou een aantal lidstaten niet in aanmerking komen voor toetreding tot de EU. Ik hoop dat deze houding ten aanzien van Turkije in de loop van de tijd verandert, en ik hoop dat dit Parlement zich krachtiger zal inspannen de doelstelling te behalen, namelijk een snelle toetreding van Turkije.</p>
    </intervention>
    <intervention id="3-303-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd. Turkije heeft zich verbonden aan hervormingen, goede nabuurschapsbetrekkingen en een geleidelijke aanpassing aan de Europese Unie. Deze beloftes en inspanningen van Turkije moeten worden beschouwd als een kans voor Turkije zelf om te moderniseren, gezien de steun van de burgers en het maatschappelijk middenveld voor verdere democratisering van het land en hun engagement ten aanzien van een open en pluralistische samenleving. Ondanks de vooruitgang op sommige terreinen is de situatie in Turkije nog steeds vrij gecompliceerd. Tot nog toe heeft het land niet veel vooruitgang geboekt wat betreft de hervormingen. Door de voortdurende confrontaties tussen de politieke partijen en het gebrek aan bereidheid van regering en oppositie om te streven naar een consensus over belangrijke hervormingen, is van een zichtbare impact geen sprake, en op een aantal gebieden is de situatie aan het verslechteren, vooral wat betreft de persvrijheid. De Turkse regering heeft zichzelf verplicht tot het invoeren van veelomvattende hervormingen om het land te moderniseren, en het moet zich dan ook meer inspanningen getroosten om een democratische staat te vormen op basis van het beginsel van de scheiding der machten en een evenwicht tussen de uitvoerende, wetgevende en rechterlijke macht en met respect voor de mensenrechten en de fundamentele vrijheden.</p>
    </intervention>
    <intervention id="3-304-000" speaker_id="97198" name="Mara Bizzotto" is_mep="True" mode="written">
      <p sl="it">Voor het vijfde opeenvolgende jaar voldoet Turkije niet aan de Europese eisen. Het fundamentalisme neemt toe en de regering grijpt vanwege haar nationalistische en islamitische politieke opvattingen niet in.</p>
      <p sl="it">De positie van de christelijke minderheden en van de vrouw verslechtert al jaren. Turkije weigert zich aan te passen aan de westerse democratische waarden en heeft de weg van de islamisering ingezet, waardoor de toetreding van Turkije steeds verder uit het zicht raakt. Een land dat een leidende rol wil spelen in de Arabische en islamitische wereld door een buitenlands beleid te voeren dat vijandig is ten opzichte van het Westen en Israël, is een land dat duidelijk maakt waarom mijn fractie al jaren in het geweer komt tegen de voorstanders van Turkse toetreding tot de EU.</p>
      <p sl="it">Hoewel in het verslag aandacht wordt geschonken aan de vele problemen die in de laatste jaren aan het licht zijn gekomen, wordt er ook waardering uitgesproken voor de "vooruitgang" die de Turkse regering op een aantal gebieden heeft geboekt. De poort naar Europa blijft in dit verslag voor Ankara wijd open staan, en daarom heb ik tegengestemd. Turkije is niet Europees en zal dat cultureel en politiek gezien ook nooit worden. De Turkse achteruitgang zou ook de fanatiekste voorstanders moeten overtuigen af te stappen van het idee dat Turkije deel zou moeten gaan uitmaken van het Europese project.</p>
    </intervention>
    <intervention id="3-305-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het Europees Parlement moet landen die lid willen worden van de EU blijven aanmoedigen, omdat alleen door het stimuleren van democratische veranderingen en het snel sanctioneren van misstanden deze landen op een lijn kunnen worden gebracht met de gezamenlijke democratische en economische normen van de lidstaten. Daarom ligt het voor de hand om de eerste stappen op weg naar grondwethervormingen in Turkije te verwelkomen, hoewel hieruit ook blijkt dat het hele systeem hervormd moet worden. De politieke problemen van Turkije, de relatie met Griekenland die nog steeds gespannen is en zelfs een patstelling vormt, de onzekere dialoog tussen de politieke partijen en de ondermijning van de persvrijheid zijn allemaal redenen voor een lager tempo van de toetredingsonderhandelingen. Het onmiddellijke doel van Turkije is waarschijnlijk een opheffing van de visumplicht voor Turkse burgers. Het afsluiten van de onderhandelingen over de overnameovereenkomst zal leiden tot een beter migratiebeheer.</p>
      <p sl="ro">De Commissie moet de dialoog met Turkije over visa starten zodra de overeenkomst van kracht wordt. Europa kan het zich niet veroorloven dat een land als Turkije gefrustreerd raakt over de wijze waarop zijn burgers worden behandeld. Turkije verwacht waarschijnlijk meer voordelen van de resolutie van het Parlement. De uitspraak van het Parlement dat het onderhandelingsproces met de EU langdurig is en een open einde heeft, is geen weerspiegeling van de werkelijkheid.</p>
    </intervention>
    <intervention id="3-306-000" speaker_id="2212" name="Philippe de Villiers" is_mep="True" mode="written">
      <p sl="fr">De lidstaten hebben er duidelijk veel bij te winnen als zij goede betrekkingen met Turkije onderhouden, maar nogmaals, de Europese Unie heeft zichzelf te schande gemaakt met dit verslag betreffende de voortgang die Turkije heeft geboekt op de weg naar toetreding.</p>
      <p sl="fr">Ten eerste wordt er nog steeds niet geluisterd naar de burgers in Europa, die zich zorgen maken over dit vooruitzicht, dat ertoe zal leiden dat er jaarlijks blindelings honderden miljoenen euro's worden uitgegeven (pretoetredingssteun) waarvoor helemaal niets wordt teruggegeven.</p>
      <p sl="fr">Ten tweede erkent de Unie, hoewel zij er niets van geleerd heeft, dat Turkije de internationale wetgeving in Cyprus en de grondrechten van zijn eigen land in de wind slaat, voorbij gaat aan zijn Armeense en Griekse buren, de minderheden onderdrukt die op zijn grondgebied wonen en zich zelfs niet verwaardigt om de verplichtingen na te komen die het land is aangegaan ten aanzien van de Unie.</p>
      <p sl="fr">Wanneer hebben we de moed om uit deze val te stappen? Zullen onze leiders weer terugkeren in de realiteit en Turkije een partnerschap aanbieden in plaats van toetreding?</p>
    </intervention>
    <intervention id="3-307-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd omdat ik vind dat de hervormingen die Turkije heeft doorgevoerd weliswaar belangrijk zijn, maar te traag verlopen. De recente versterking van het juridisch kader ter waarborging van de rechten van vrouwen en gendergelijkheid moet worden toegejuicht, maar er moet nog veel gedaan worden aan de lage participatiegraad van vrouwen op de arbeidsmarkt.</p>
    </intervention>
    <intervention id="3-308-000" speaker_id="photo_generic" name="Göran Färm, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten, steunen de eis dat Turkije de genocide erkent. Wij vinden het echter belangrijk dat de kritiek aan het adres van Turkije omdat het de genocide niet erkent, niet als wapen wordt gebruikt door de helaas xenofobe krachten die Turkije koste wat het kost uit de EU willen houden. Wij zijn van mening dat het belangrijk is om de lidmaatschapsonderhandelingen met Turkije voort te zetten en druk op het land uit te oefenen om aan de criteria van Kopenhagen te voldoen. Op die manier zal het namelijk worden gedwongen om te voldoen aan de eisen met betrekking tot mensenrechten en om een progressiever standpunt in te nemen ten aanzien van minderheden zoals de Koerden, Armenen, Assyriërs en Syriërs, die volgens ons misschien het meest gebaat zouden zijn bij de toetreding van Turkije tot de EU – een EU die waarlijk democratisch is en bereid is om diversiteit te aanvaarden. Daarom onthielden wij ons met betrekking tot amendement 38 van stemming.</p>
    </intervention>
    <intervention id="3-309-000" speaker_id="96977" name="Diogo Feio" is_mep="True" mode="written">
      <p sl="pt">Tegen de achtergrond van de turbulentie en instabiliteit in het zuidelijke deel van het Middellandse Zeegebied en in de hele islamitische wereld moet onderkend worden dat het Turkse regime, ondanks alle tekortkomingen, erin geslaagd is zich op een vreedzamer en ordelijker manier te ontwikkelen en dat het land de aansluiting zoekt bij de Europese Unie en hiervan deel wil uitmaken door haar normen en best practices over te nemen. Turkije is vandaag de dag een regionale macht die de bijzondere aandacht van de Unie verdient, omdat de verbinding tussen beide van essentieel belang is. Dit gezegd zijnde, moet ook onderkend worden dat Turkije nog niet aan alle objectieve criteria voldoet om volwaardig lid van de Unie te kunnen worden, en dat het enige tijd zal duren voordat de hervormingen die onlangs zijn doorgevoerd tot de te verwachten resultaten zullen leiden. Ik hoop dat Turkije zal slagen bij zijn inspanningen tot democratisering, en dat zijn betrekkingen met de Unie, in welke vorm dan ook, in de toekomst nauwer en intensiever zullen worden, in beider belang.</p>
    </intervention>
    <intervention id="3-310-000" speaker_id="96899" name="José Manuel Fernandes" is_mep="True" mode="written">
      <p sl="pt">In oktober 2005 zijn de onderhandelingen over de toetreding van Turkije tot de Europese Unie van start gegaan, en dit proces is nog in volle gang en nog verre van afgerond. De Europese Unie staat, in het belang van goede nabuurschapsbetrekkingen, welwillend ten opzichte van deze integratie, omdat ze Turkije beschouwt als een strategische partner. De voortgang van dit proces wordt echter bemoeilijkt door enkele problemen. Het gaat daarbij op de allereerste plaats om de schending van de fundamentele rechten, zoals de vrijheid van meningsuiting, de bescherming van minderheden en de rechtsstaat. Deze situatie is voor de EU onaanvaardbaar en dat wordt nog versterkt door de Turkse bezetting van een groot deel van het grondgebied van Cyprus. Turkije moet daarom laten zien dat het echt een veranderingsproces ondergaat, met name door de wetgeving toe te passen die in 2007 gewijzigd is en door de afspraken met de EU volledig na te leven. Ik stem vóór dit verslag in de hoop dat de Turkse regering zo spoedig mogelijk de goedgekeurde aanbevelingen overneemt, omdat dat ten goede zal komen aan de Turkse burgers.</p>
    </intervention>
    <intervention id="3-311-000" speaker_id="96706" name="João Ferreira" is_mep="True" mode="written">
      <p sl="pt">Turkije bezet een deel van Cyprus, een van de lidstaten van de EU, met militaire troepen. Ondanks de inspanningen van de Cypriotische regering om een oplossing voor de problemen te zoeken en de verschillende blijken van goede wil om tot een eerlijke oplossing te komen, blijkt nergens uit dat de Turkse autoriteiten hier iets tegenover willen zetten. Integendeel: ze negeren de VN-resoluties volledig en vervolgen het beleid dat gebaseerd is op bezetting en kolonisatie van het noordelijk deel van het eiland. Die kwestie zou centraal moeten staan in deze resolutie. Deze resolutie stelt zich echter uitermate coulant op ten aanzien van het voortbestaan van deze situatie. Bovendien zwijgt de resolutie over de onderdrukking van arbeiders, vakbondsleden en linkse krachten in Turkije, alsmede de onderdrukking van de Koerdische minderheid. Parlementsleden die voor deze resolutie gestemd hebben, vinden het belangrijker Turkije te verzoeken "zich in te zetten voor en actief bij te dragen aan de tenuitvoerlegging van beleidsmaatregelen van de EU in het Zwarte Zeegebied", vooral op het gebied van energie, waarderen de "actieve toewijding" waarmee Turkije ondersteuning biedt aan de inspanningen van de NAVO in Afghanistan en de Balkan, en vragen dat Turkije zijn "nauwe betrekkingen met Israël" weer aanhaalt. Deze afwegingen onthullen de ware bedoeling en betekenis van het uitbreidingsproces van de Europese Unie, in dit concrete geval met Turkije: het gaat hier om het uitvoeren van de plannen van de EU-machten en de belangen die daarmee gediend worden.</p>
    </intervention>
    <intervention id="3-312-000" speaker_id="96810" name="Carlo Fidanza" is_mep="True" mode="written">
      <p sl="it">Ik steun het verslag van mijn Nederlandse collega uit de Fractie van de Europese Volkspartij (Christendemocraten), mevrouw Oomen-Ruijten. In het zeer evenwichtige verslag wordt de nadruk gelegd op enkele nog niet opgeloste problemen in het kader van de Turkse toenadering tot de EU. Daarnaast wordt in herinnering gebracht dat de Turkse autoriteiten de verantwoordelijkheid moeten nemen voor de onopgeloste kwestie van de Armeense genocide, voor de bezetting van een deel van Cyprus en voor het geschil met de Republiek Cyprus, die sinds 2004 deel uitmaakt van de EU.</p>
      <p sl="it">Een ander fundamenteel aspect is de dialoog tussen de verschillende religieuze gemeenschappen, waaronder de christelijke, en de mogelijkheid die deze gemeenschappen hebben om rechtspersoonlijkheid te verkrijgen teneinde godshuizen te kunnen openen en gebruiken. Laten we een einde maken aan de hypocrisie en de Turken niet langer in een hokje stoppen, omdat van meet af aan duidelijk was dat de hindernissen moeilijk te beslechten waren. Cultureel en geografisch gezien behoort Turkije niet tot Europa, hoewel het land zeer intensieve handelsbetrekkingen onderhoudt met Europa. Om deze redenen denk ik dat het beter en nuttiger zou zijn om een geprivilegieerd handelspartnerschap aan te gaan en af te zien van het lange en moeizame toetredingsproces.</p>
    </intervention>
    <intervention id="3-313-000" speaker_id="4466" name="Ilda Figueiredo" is_mep="True" mode="written">
      <p sl="pt">Zoals we al vaker benadrukt hebben, roepen de onderhandelingen over de toetreding van Turkije tot de EU vele vragen op. Het gaat hier om een proces dat gestimuleerd wordt door de grootmachten van de EU, en het zit vol tegenstrijdigheden, met doelstellingen als de integratie van dit grote land in de interne markt van de EU, de controle over zijn economie en het gebruik van zijn geostrategische positie ten opzichte van het Midden-Oosten, de Kaukasus en Centraal-Azië, waarbij het vooral gaat om de toegang tot en de controle over de energiebronnen en de markten van deze regio's.</p>
      <p sl="pt">Deze resolutie is op dit punt overigens overduidelijk, daar waar Turkije verzocht wordt "zich in te zetten voor en actief bij te dragen aan de tenuitvoerlegging van beleidsmaatregelen van de EU in het Zwarte Zeegebied", vooral op het gebied van energie, de "actieve toewijding" gewaardeerd wordt waarmee Turkije ondersteuning biedt aan de inspanningen van de NAVO in Afghanistan en de Balkan, en Turkije verzocht wordt zijn "nauwe betrekkingen met Israël" weer aan te halen.</p>
      <p sl="pt">Over de onderdrukking van arbeiders, vakbondsleden en linkse krachten, en de Turkse bevolking zwijgt de resolutie. Met betrekking tot Cyprus is de houding van het Europees Parlement zoals gewoonlijk ambigu, hoewel niet erg duidelijk is waarom, aangezien Turkije op geen enkele manier aanstalten maakt om Cyprus, een van de EU-lidstaten, te erkennen en doorgaat met de militaire bezetting van het noordelijk deel van het eiland, er Turkse burgers vestigt om het demografische evenwicht te verstoren en de VN-resoluties volledig negeert.</p>
    </intervention>
    <intervention id="3-314-000" speaker_id="1164" name="Bruno Gollnisch" is_mep="True" mode="written">
      <p sl="fr">De grote fracties hebben in commissieverband niet de moed gehad om hun eigen politieke keuzes te verdedigen wat betreft de toetreding van Turkije tot de Europese Unie. Om te voorkomen dat er gepraat moet worden over volledige toetreding tot de Unie, in het geval van links, of over een geprivilegieerd partnerschap, in het geval van het zogenaamde rechts, hebben ze een deal gesloten. Ze zijn uitgekomen op de gebruikelijke, nietszeggende mogelijkheid van een 'open' proces, ofwel een proces waarvan niet zeker is wat de uitkomst ervan zal zijn. Maar wie heeft er zin om door te gaan met onderhandelingen waarvoor geen duidelijke doelen zijn gesteld? De Europese burgers, die in grote meerderheid tegen deze toetreding zijn, en van wie de regeringen, evenals het Parlement, weigeren naar hen te luisteren, worden voor de gek gehouden. Het Parlement, dat elk jaar het feit betreurt dat Turkije zich niet aan zijn afspraken houdt, dat de hervormingen daar langzaam gaan, dat de omstandigheden van vrouwen en christelijke minderheden daar verslechteren, dat het land in conflict is met een lidstaat …</p>
      <p sl="fr">En daar vervolgens helemaal niets van leert! Ook Turkije en zijn bevolking worden voor de gek gehouden – met rampzalige diplomatieke gevolgen, zoals we onlangs hebben gezien met het bezoek van de heer Erdogan aan Duitsland en het bezoek van de heer Sarkozy aan Turkije. Ook Nicolas Sarkozy heeft niet de moed van zijn vermeende standpunt: is hij voor een partnerschap en niet voor toetreding? Dan moet hij dat duidelijk zeggen en daar naar handelen!</p>
    </intervention>
    <intervention id="3-314-500" speaker_id="96745" name="Catherine Grèze" is_mep="True" mode="written">
      <p sl="fr">Ik ben voor de onderhandelingen en voor de toetreding van Turkije tot de Europese Unie, mits de mensenrechten en democratie worden geëerbiedigd. Om die reden heb ik gestemd voor het amendement waarin wordt gesteld dat de genocide in Armenië moet worden erkend. Die erkenning, een cruciale historische stap, is een voorwaarde voor de toetreding van Turkije tot de Unie.</p>
    </intervention>
    <intervention id="3-315-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd omdat er op 3 oktober 2005 toetredingsonderhandelingen met Turkije werden geopend nadat de Raad het onderhandelingskader had goedgekeurd, en omdat het openen van die onderhandelingen het beginpunt vormde van een langdurig proces met een open einde. Turkije heeft zich verbonden tot hervormingen, goede nabuurschapsbetrekkingen en een geleidelijke aanpassing aan de Europese Unie, en deze inspanningen moeten worden beschouwd als een kans voor Turkije zelf om te moderniseren. Het volledig voldoen aan alle criteria van Kopenhagen, in overeenstemming met de conclusies van de vergadering van de Europese Raad van december 2006, blijft de basis voor toetreding tot de Europese Unie, een gemeenschap die is gebaseerd op gemeenschappelijke waarden. Ik zou de voornaamste aspecten en prioriteiten van deze integratie willen benadrukken, zoals het opbouwen van goede nabuurschapsbetrekkingen, het verder ontwikkelen van de samenwerking tussen de EU en Turkije, het versterken van de sociale cohesie en welvaart, en het voldoen aan de criteria van Kopenhagen.</p>
    </intervention>
    <intervention id="3-316-000" speaker_id="28314" name="Anneli Jäätteenmäki" is_mep="True" mode="written">
      <p sl="fi">Turkije streeft al sinds de jaren zestig het lidmaatschap van de Europese Unie na, maar nu zijn de toetredingsonderhandelingen praktisch tot staan gekomen. Turkije moet in de spiegel kijken: het heeft het Protocol van Ankara niet geïmplementeerd en Cyprus niet erkend. Bovendien moet het land enkele hervormingen op het gebied van de burger- en mensenrechten doorvoeren, voordat het tot de Europese Unie kan toetreden. Deze hervormingen hebben betrekking op de vrijheid van godsdienst en de rechten van de vrouw. Dit zijn de feiten. De Europese Unie moet echter ook in de spiegel kijken. Er bestaat in de Europese Unie veel weerstand tegen Turkije en die is gebaseerd op vooroordelen en de angst voor verschillen. De grote lidstaten, zoals Duitsland en Frankrijk, zijn bang voor het grote en invloedrijke Turkije. De situatie in Noord-Afrika heeft weer eens aangetoond dat Turkije in de buitenlandse politiek over een vaardige hand beschikt. In feite weet Turkije met zijn politiek meer potten te breken dan de Europese Unie of haar afzonderlijke lidstaten.</p>
      <p sl="fi">Sinds de jaren negentig heeft Turkije voor goede betrekkingen met zijn buurlanden en stabiliteit in de regio gezorgd, dus aan zijn grenzen met Europa, de zuidelijke Kaukasus, Centraal-Azië en het Midden-Oosten. De hervormingsgezinde jongeren in Noord-Afrika kijken naar Turkije. Turkije is een sterke economische speler. In tegenstelling tot de Europese economie is de Turkse economie dynamisch en groeit ondanks de economische crisis en de recessie die Europa en de rest van de wereld hebben geraakt. Dat kan niet worden genegeerd.</p>
    </intervention>
    <intervention id="3-317-000" speaker_id="96934" name="Sandra Kalniete" is_mep="True" mode="written">
      <p sl="lv">Terwijl we vandaag met ingehouden adem en hoop de revoluties gadeslaan die enkele van de Arabische landen in hun greep hebben, wordt mijn overtuiging dat het lidmaatschap van Turkije van de Europese Unie een geopolitieke strategische noodzaak is, alleen maar groter. Turkije is een democratische islamitische staat, die als een inspirerend voorbeeld kan dienen voor andere Arabische landen die een democratisch bestuurssysteem willen instellen dat op de rechtsstaat en de eerbiediging van de mensenrechten is gegrondvest, terwijl tegelijkertijd hun religieuze waarden in stand worden gehouden. Het verontrust mij dat wij het verkeerde signaal aan de burgers van Turkije zenden en de invloed van anti-Europese en islamitische fundamentalistische krachten versterken. Wij moeten erkennen dat wij hiermee ook een dienst bewijzen aan degenen die de Europese Unie niet als de belangrijkste speler op het wereldtoneel willen zien. We moeten de waarheid onder ogen zien en toegeven dat Europa wat betreft zijn economische ontwikkeling op dit moment niet kan concurreren met landen als China, India en Brazilië. Door Turkije tot onze Unie toe te laten zouden we groter en economisch machtiger worden.</p>
      <p sl="lv">Wij moeten ook het belang van Turkije als stabiliserende geopolitieke macht erkennen. Uit de ervaring van Letland weet ik dat toetredingsonderhandelingen een belangrijk instrument zijn om hervormingen te stimuleren, en daarom is het belangrijk dat de EU de onderhandelingen met Turkije over nieuwe hoofdstukken opent. De wens van Turkije om onderhandelingen met de EU te beginnen over de invoering van een visumvrij regime is gerechtvaardigd. De regering van Turkije heeft belangrijke vooruitgang geboekt, en daarom zou ik willen benadrukken dat de kritiek in de verslagen van de EU over de vooruitgang van Turkije evenredig moet zijn aan een objectieve evaluatie van de dingen die het land tot stand heeft gebracht.</p>
    </intervention>
    <intervention id="3-318-000" speaker_id="39717" name="Ramona Nicole Mănescu" is_mep="True" mode="written">
      <p sl="ro">Turkije heeft een opvallende economische groei bereikt, waardoor het zich qua omvang in tien jaar heeft ontwikkeld van de 27e tot de 16e economie ter wereld. Het is de 7e handelspartner van de EU en de EU is de voornaamste handelspartner van Turkije. Grofweg 88 procent van de directe buitenlandse investeringen in Turkije is afkomstig uit EU-landen, hetgeen aangeeft hoe hecht de banden zijn. Op politiek gebied is het een voorbeeld van stabiliteit en democratie voor moslimstaten. De onderhandelingen met Turkije moeten een stimulans krijgen. Ik denk bijvoorbeeld dat het openen van hoofdstuk 15, over energie, ook van belang is voor EU-lidstaten. Het strategische belang van Turkije voor de energiezekerheid van de EU moet niet worden genegeerd nu wij onze toevoerbronnen willen diversifiëren, bijvoorbeeld via de Nabucco-gaspijplijn. Daarom ben ik van mening dat Turkije nog voor toetreding een aanzienlijke rol moet krijgen in energieprojecten van de EU of in regionale samenwerking in het Zwarte Zee- en Middellandse Zeegebied.</p>
    </intervention>
    <intervention id="3-319-000" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, waarin het Parlement de burgers en het maatschappelijk middenveld van Turkije prijst voor hun steun voor verdere democratisering van het land en voor hun engagement ten aanzien van een open en pluralistische samenleving, maar tegelijkertijd wijst op de langzame vorderingen van Turkije met betrekking tot hervormingen en eraan herinnert dat de Turkse regering zich ertoe verbonden heeft omvattende hervormingen door te voeren om te voldoen aan de criteria van Kopenhagen alsook om het land te moderniseren, en er bij de regering op aandringt haar inspanningen op dit gebied te vergroten.</p>
    </intervention>
    <intervention id="3-320-000" speaker_id="96906" name="Kyriakos Mavronikolas" is_mep="True" mode="written">
      <p sl="el">Er heeft zich het afgelopen jaar geen enkele verandering voorgedaan in de houding van Turkije ten opzichte van de Europese Unie en evenmin ten opzichte van Cyprus. Nog steeds zijn er Turkse kolonisten en bezettingslegers op het eiland aanwezig. Het is belangrijk te vermelden dat op het bezette gedeelte van Cyprus Turks-Cyprioten tegen Turkije demonstreren uit protest tegen de economische malaise waarin zij zich wegens de aanwezigheid van het Turkse bezettingsleger bevinden. De Turkse premier Erdogan heeft in zijn verklaringen naar aanleiding van de Turks-Cyprische demonstraties toegegeven dat Turkije Cyprus is binnengevallen vanwege strategische belangen.</p>
    </intervention>
    <intervention id="3-321-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Deze resolutie leert Turkije de les over democratie. Dergelijke lessen zijn ongepast. Nauwelijks twee maanden geleden stond het Parlement welwillend tegenover de onderhandelingen tussen de Commissie en de dictator Khadafi. En hoe zit het met de integratie tussen de Unie en Turkije?</p>
      <p sl="fr">De in de resolutie gestelde tekst waarin de aandacht van een partnerland wordt gevestigd op de behoefte aan een scheiding der machten terwijl dit Parlement daar binnen de Unie niet om vraagt, is werkelijk onuitstaanbaar. Maar het kan nog erger: in deze tekst wordt tegenover Turkije gedreigd om de onderhandelingen over de toetreding van dat land tot de Europese Unie stop te zetten als het land niet onmiddellijk voldoet aan het neoliberale dogma van de Unie, en wordt Turkije herinnerd aan de criteria van Kopenhagen. Iedereen die oog heeft voor het algemeen belang van de bevolking, weet dat dit Europa eerst veranderd moet worden voordat het uitgebreid kan worden. Ik ben ertegen dat er nieuwe toetredingen plaatsvinden zo lang er geen einde is gekomen aan sociale dumping, maar ik stem tegen deze aanmatigende tekst.</p>
    </intervention>
    <intervention id="3-322-000" speaker_id="96978" name="Nuno Melo" is_mep="True" mode="written">
      <p sl="pt">Ik blijf ernstige bedenkingen houden bij een EU-lidmaatschap van Turkije. Dit land blijft immers een deel van Cyprus bezetten en weigert de havens en vliegvelden van die regio open te stellen. De rechten van politieke, religieuze en etnische minderheden worden geschonden, vrouwen worden gediscrimineerd, politieke partijen worden van deelname aan het politieke proces uitgesloten, en wetten die de jurisdictie van de militaire rechtbanken beperken zijn ingetrokken. En dat zijn nog maar een paar voorbeelden. Er zijn ook andere principiële kwesties. Het grootste deel van Turkije behoort geografisch gezien niet tot Europa. Turkije heeft een islamitische identiteit die sterk afwijkt van de joods-christelijke identiteit van de meeste Europese landen. Het seculiere karakter van Turkije wordt uitsluitend door de militairen gegarandeerd. Tot slot zouden migratiestromen uit wat dan het volkrijkste land van de EU zou zijn, verstoringen op de arbeidsmarkt teweegbrengen. Dat alles wil overigens niet zeggen dat we de inspanningen die Turkije zich de afgelopen twee jaar heeft getroost om aan bepaalde door de EU opgelegde criteria te voldoen niet erkennen. Wij zijn wel degelijk ook bereid om te erkennen dat dit land binnen de NAVO een onvervangbare rol speelt. Misschien is het wel veel beter om Turkije een geprivilegieerde en preferentiële partnerschapstatus te verlenen, in plaats van dit land valse hoop op lidmaatschap te geven. Dat laatste is onder de huidige voorwaarden en omstandigheden nauwelijks denkbaar.</p>
    </intervention>
    <intervention id="3-323-000" speaker_id="28407" name="Willy Meyer" is_mep="True" mode="written">
      <p sl="es">Ik ben een voorstander van de toetreding van Turkije tot de Europese Unie en ik verwelkom de vorderingen die dit land heeft gemaakt in het belang van zijn burgers. Maar tegelijkertijd moet vastgesteld worden dat om een lidstaat van de Europese Unie te kunnen worden, Turkije moet voldoen aan de criteria van Kopenhagen, en aan de verplichtingen tegenover de Europese Unie zelf en tegenover die van haar lidstaten, zoals elke andere kandidaat-lidstaat. Het is noodzakelijk dat Turkije het internationaal recht respecteert, en het moet veel meer doen met betrekking tot het Koerdische probleem, tot de erkenning van de Armeense genocide en tot de normalisering van de betrekkingen met zijn buurlanden. In dat opzicht zou Turkije zijn bezettingstroepen terug moeten trekken uit de Republiek Cyprus.</p>
    </intervention>
    <intervention id="3-324-000" speaker_id="96670" name="Louis Michel" is_mep="True" mode="written">
      <p sl="fr">Ik vind dat de uiteindelijke toetreding van Turkije van essentieel belang is als de Unie haar politieke, strategische en economische invloed wil aanwenden op internationaal niveau. De Europeanen zullen er net zo veel baat bij hebben als de Turken als dit land wordt opgenomen in Europa.</p>
      <p sl="fr">We moeten niet vergeten dat Turkije een traditioneel seculier land is; het is een machtig land dat rijk is aan menselijk potentieel. Dit land biedt toegang tot de markten en de energieroutes van Azië en het Midden-Oosten. Turkije is bovendien volkomen betrouwbaar binnen de NAVO. Inspanningen van de Turkse autoriteiten met betrekking tot de eerbiediging van de mensenrechten verdienen het genoemd te worden. Zo is de aanneming van amendementen op de grondwet een stap in de richting van de democratische maatstaven die benodigd zijn voor toetreding.</p>
      <p sl="fr">Hoewel de nieuwe radio- en televisiewetten een stap in de goede richting zijn, blijft de vrijheid van meningsuiting, en meer in het bijzonder de persvrijheid, een reden voor ongerustheid. Op dezelfde manier is de oplossing van de kwestie Cyprus een noodzakelijke voorwaarde voor enige vorm van vooruitgang in de toetredingsprocedure.</p>
    </intervention>
    <intervention id="3-325-000" speaker_id="96999" name="Alexander Mirsky" is_mep="True" mode="written">
      <p sl="en">De toetreding van Turkije tot de EU is niet in het strategisch belang van de EU totdat Turkije toegeeft schuldig te zijn aan de genocide op de Armeense bevolking en het zijn troepen terugtrekt uit Cyprus. Ik heb gestemd tegen de resolutie in zijn geheel en tegen veel afzonderlijke ergerlijke punten in het bijzonder.</p>
    </intervention>
    <intervention id="3-326-000" speaker_id="28255" name="Andreas Mölzer" is_mep="True" mode="written">
      <p sl="de">Het voortgangsverslag over de toetredingsonderhandelingen met Turkije was weer eens meer dan ontnuchterend. Wat hadden we gezien de omstandigheden ook anders kunnen verwachten? Turkije is geen Europees land – geografisch, cultureel of historisch – en om deze redenen pakt het veel kwesties anders aan. In het licht van dit alles verbaast het me altijd hoe dit Parlement erin slaagt om zulke politiek correcte en positieve resoluties over dit onderwerp op te stellen. De waarheid mag nergens worden genoemd en heldere bewoordingen moeten zo mogelijk worden vermeden. Het is toch echt tijd om Turkije ronduit te zeggen waar het op staat. We moeten de Turken duidelijk maken dat ze op veel terreinen onze vrienden en partners zijn, maar dat toetreding tot de EU er gewoon niet in zit.</p>
      <p sl="de">Rationele krachten in Turkije hebben al lang ingezien dat toetreding tot de Europese Unie niet het meest begerenswaardige doel is. Gezien zijn ligging en de vele connecties met de Turkse volkeren van de Kaukasus en de Arabieren heeft Turkije een belangrijke strategische positie in het Midden-Oosten. De EU moet hier rekening mee houden en Turkije beschouwen als een belangrijke strategische partner buiten haar grenzen.</p>
    </intervention>
    <intervention id="3-327-000" speaker_id="97280" name="Claudio Morganti" is_mep="True" mode="written">
      <p sl="it">Ik vraag me af waarom bepaalde essentiële kwesties met betrekking tot Turkije niet aan bod komen in dit verslag, in de eerste plaats de dramatische situatie op Cyprus. In Noord-Cyprus, dat in Turkse handen is, worden de elementaire rechten dagelijks en stelselmatig geschonden. Daarnaast wil Turkije de bouw van nieuwe nederzettingen stimuleren, wat zeker niet bevorderlijk is voor het gewenste vredesproces.</p>
      <p sl="it">Een ander aspect dat mij hogelijk verbaast is dat niet is benadrukt dat Turkije willens en wetens blijft weigeren de Armeense genocide die in de vorige eeuw plaatsvond, te erkennen. Om deze en andere redenen heb ik tegen het verslag gestemd, en blijf ik sterk gekant tegen de mogelijke toetreding van Turkije tot de EU.</p>
    </intervention>
    <intervention id="3-328-000" speaker_id="28279" name="Justas Vincas Paleckis" is_mep="True" mode="written">
      <p sl="lt">De Europese Unie heeft Turkije nodig, en Turkije heeft de Europese Unie nodig. Turkije is niet alleen belangrijk vanwege de handel en de economische banden en investeringen. Zo'n honderd jaar geleden keerde Turkije zich naar Europa, en het land kan en moet een brug worden die ons continent verbindt met de moslimwereld. Helaas moeten we erkennen dat de onderhandelingen over de toetreding van Turkije tot de Europese Unie vertraging hebben opgelopen. De EU is in afwachting van vooruitgang, met name op het gebied van de bescherming van de mensenrechten, gendergelijkheid en de bescherming van de vrijheid van meningsuiting, de persvrijheid en de vrijheid van godsdienst. Het normaliseren van de betrekkingen met Cyprus is een andere belangrijke kwestie. Dit conflict moet worden opgelost op een wijze die zowel ten voordele is van Turkije als van Cyprus. Het is belangrijk een vreedzame oplossing te vinden voor dit conflict.</p>
      <p sl="lt">De gebeurtenissen in Noord-Afrika tonen aan hoe belangrijk de bijdrage is die Turkije dient te leveren door het verspreiden van stabiliteit en democratische waarden. In de ogen van de bevolking van Libië, Egypte en andere Arabische landen zijn Turkije en de Europese Unie een voorbeeld dat moet worden nagevolgd. Ik heb gestemd voor dit verslag omdat het evenwichtig is. Het is een goede weergave van de vorderingen van de integratie van Turkije in de EU. Niettemin zou dit land het Ankara-protocol moeten implementeren en meer moeten doen op met name het gebied van de minderheden, vrouwen, persvrijheid en de rechtsstaat.</p>
    </intervention>
    <intervention id="3-329-000" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor de resolutie van het Europees Parlement over het voortgangsverslag 2010 betreffende Turkije gestemd. Het jaarverslag van de Commissie laat zien dat de omvorming van Turkije tot een moderne pluralistische democratie, een traag en moeizaam proces is, waar de regering, de burgers en het maatschappelijk middenveld zich echter wel voor inzetten. De onenigheid tussen de politieke partijen over de hervormingen draagt niet bij tot het voldoen aan de Europese normen, maar laat wel zien dat men zich inspant voor verandering en modernisering. De recente gebeurtenissen in het Middellandse Zeegebied laten zien hoe belangrijk het is om de hervormingen en de omstandigheden stap voor stap te beoordelen, om te voorkomen dat er met betrekking tot dit onderwerp simplistische standpunten worden ingenomen.</p>
    </intervention>
    <intervention id="3-330-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vóór de ontwerpresolutie over het voortgangsverslag 2010 betreffende Turkije gestemd. Afgezien van al het andere is het zeer belangrijk dat de Turkse regering wordt opgeroepen om de bilaterale overnameovereenkomsten toe te passen zolang de overnameovereenkomst met de EU niet in werking is getreden. Deze oproep wint zelfs nog aan belang als men beseft dat door de gebeurtenissen in Noord-Afrika Griekenland in het oog is komen te staan van een migratiecycloon. In deze tijd moeten wij, waar wij ook gaan of staan, wijzen op de mogelijke gevaren van immigratie. Wij kunnen niet toekijken bij iets dat zich reeds vóór onze ogen aan het voltrekken is. Turkije is een kandidaat-lidstaat en moet met de EU samenwerken. Het moet samen met Griekenland en de andere lidstaten proberen de golven van immigranten die illegaal de EU willen binnenkomen, te beteugelen.</p>
    </intervention>
    <intervention id="3-331-000" speaker_id="38595" name="Rovana Plumb" is_mep="True" mode="written">
      <p sl="ro">De ontwerpresolutie over Turkije vestigt de aandacht op de mensenrechten. De constante patstelling tussen Turkije en Cyprus, de precaire dialoog tussen de politieke partijen, het ondermijnen van de persvrijheid, vrouwenrechten en andere grondrechten vormen een aantal factoren die hebben geleid tot een vertraging van de toetredingsonderhandelingen, volgens dit ontwerpverslag. De onderhandelingen worden gezien als "een langdurig proces met een open einde". Ik ben van mening dat de toetreding van Turkije tot de Europese Unie gezien moet worden als een strategisch voordeel voor beide partijen. Daarom roep ik de Turkse regering op het hervormingsproces dat gericht is op de volledige naleving van de toetredingscriteria, te versnellen.</p>
    </intervention>
    <intervention id="3-332-000" speaker_id="96903" name="Paulo Rangel" is_mep="True" mode="written">
      <p sl="pt">Het voldoen aan de objectieve criteria van de Europese Unie is voor Turkije een langdurig proces en het zal een zaak van de lange adem blijven. Daarom heb ik er altijd voor gepleit dat de betrekkingen tussen de Europese Unie en Turkije versterkt moeten worden door geleidelijk partnerschappen op verschillende gebieden aan te gaan. Ik vind het noch voor Europa, noch voor Turkije een goede zaak om de verwachting te creëren dat toetreding op de lange termijn een optie is.</p>
    </intervention>
    <intervention id="3-333-000" speaker_id="28409" name="Raül Romeva i Rueda" is_mep="True" mode="written">
      <p sl="en">Ondanks de vooruitgang en de "democratische opening" waar tijdens het debat op is gewezen, blijven er problemen bestaan met betrekking tot vrouwen, minderheden, de vrijheid van meningsuiting en persvrijheid, sociale wanverhoudingen, armoede, de rechten van het kind, onderwijs, een onafhankelijke rechterlijke macht en de inmenging van het leger in de politiek.</p>
      <p sl="en">De Commissie van de EU merkt op dat ondanks de vooruitgang die op wetgevend gebied is geboekt, hooggeplaatste leden van de strijdkrachten een aantal verklaringen hebben afgelegd die buiten hun bevoegdheid vallen, met name over de rechterlijke macht. Ten aanzien van de rechterlijke macht is zij tot de volgende conclusie gekomen: Onderzoek naar enkele opzienbarende gevallen roept opnieuw vragen op. Dit wijst erop dat niet alleen het werk van de politie en de marechaussee moet worden verbeterd, maar dat tevens de samenwerking tussen de politie en de marechaussee aan de ene kant en de rechterlijke macht aan de andere kant verbetering behoeft.</p>
    </intervention>
    <intervention id="3-334-000" speaker_id="96819" name="Licia Ronzulli" is_mep="True" mode="written">
      <p sl="it">Veel kwesties met betrekking tot de vorderingen van Turkije in de onderhandelingen over toetreding tot de EU, zijn nog niet opgelost.</p>
      <p sl="it">In de eerste plaats moeten de Grieks-Cypriotische en de Turks-Cypriotische gemeenschap een einde maken aan het geschil tussen Turkije en Cyprus, waarbij ook onderhandeld moet worden over de terugtrekking van de Turkse troepen. Deze onderhandelingen zijn in een cruciale fase aanbeland. Daarnaast moeten er opnieuw grote vraagtekens worden gezet bij de culturele achtergrond van Turkije, dat nauw verbonden is met de islamitische tradities en ver verwijderd staat van de katholieke en christelijke wortels van Europa.</p>
    </intervention>
    <intervention id="3-335-000" speaker_id="97196" name="Oreste Rossi" is_mep="True" mode="written">
      <p sl="it">Hoewel in het verslag stevige kritiek wordt geuit op de houding van Turkije, blijft de doelstelling van toetreding tot de EU overeind. Wij kunnen het verslag niet steunen vanwege de vele redenen die laten zien dat Turkije niets gemeen heeft met de rest van Europa: Turkije komt steeds verder van Europa af te staan vanwege de geografische ligging, het geloof, de militaristische keuze om een deel van de Europese Unie in het noorden van Cyprus te blijven bezetten, de achteruitgang van de persvrijheid, de beperking van de vrijheid van meningsuiting, de discriminatie op grond van geloof en de schendingen van de vrouwenrechten.</p>
      <p sl="it">Nog steeds kunnen aanhangers van andere geloven dan de islam geen gebedshuizen bouwen en gebruiken, mensen bekeren, geestelijken opleiden of rechtspersoonlijkheid verkrijgen. De Turkse regering wenst zich niet te houden aan de belangrijke protocollen en Verdragen van de Europese Unie en werkt niet voldoende mee aan de beheersing van de illegale immigratie. Om deze redenen heb ik tegen het verslag gestemd.</p>
    </intervention>
    <intervention id="3-336-000" speaker_id="4751" name="Bart Staes" is_mep="True" mode="written">
      <p sl="nl">Ik ben steeds voorstander geweest van de toetreding van Turkije tot de EU, mits aan de Kopenhagencriteria voldaan is en Turkije op gepaste wijze de EU-wetgeving overneemt. Vandaag heb ik voor de ontwerpresolutie met betrekking tot het voortgangsrapport inzake Turkije gestemd. Deze resolutie vertolkt een duidelijke en evenwichtige politieke boodschap aan de vooravond van de parlementsverkiezingen. Turkije heeft grote inspanningen geleverd op weg naar het lidmaatschap, onder andere wat betreft de gedeeltelijke herziening van de Grondwet, de civiele controle op het leger en de gedeeltelijke hervorming van de rechterlijke macht. Het is echter noodzakelijk dat verdere stappen worden gezet. En het tempo mag zeker opgevoerd worden. Het Europees Parlement wijst erop dat een betere waarborging van de mensenrechten, waaronder vrouwenrechten en de rechten voor minderheden, cruciaal is, evenals een onafhankelijke rechterlijke macht. Nadruk dient bovendien gelegd te worden op de waarborging van de vrijheid van meningsuiting en in het bijzonder de persvrijheid, nadat deze recent weer onder druk kwam te staan door arrestaties van journalisten. Het is echter noodzakelijk dat Turkije wordt aangemoedigd in de voortrekkersrol die het kan spelen in het democratiseringsproces in de Arabische wereld. Daarom betreur ik dat nog steeds cruciale hoofdstukken in de toetredingsonderhandelingen worden geblokkeerd door verscheidene lidstaten.</p>
    </intervention>
    <intervention id="3-337-000" speaker_id="4545" name="Catherine Stihler" is_mep="True" mode="written">
      <p sl="en">Ik heb dit verslag gesteund, waarin de constitutionele veranderingen die in Turkije hebben plaatsgevonden worden erkend, maar waarin tevens onderwerpen aan de orde worden gesteld die een probleem blijven, bijvoorbeeld dat Turkije heeft verzuimd het Ankara-protocol uit te voeren. Door Turkije te stimuleren door te gaan met hervormingen hoopt het Europees Parlement dat er verbeteringen zullen optreden met betrekking tot de mensenrechten en de wetgeving inzake gelijkheid waar Turkse burgers van zullen profiteren.</p>
    </intervention>
    <intervention id="3-338-000" speaker_id="28221" name="Thomas Ulmer" is_mep="True" mode="written">
      <p sl="de">Het voortgangsverslag over Turkije legt heel duidelijk de zwakke plekken in het proces tot dusverre bloot. Turkije blijft duidelijk achter bij de verwachtingen. Er mag ook geen toetredingskorting worden gegeven, zoals gevraagd door de Fractie van de Progressieve Alliantie van Socialisten en Democraten in het Europees Parlement en de Fractie De Groenen/Vrije Europese Alliantie. In dit verband moeten we ook het optreden van de heer Erdoğan in Duitsland, waar hij de Turken in Duitsland opriep niet te assimileren, kritisch beoordelen. Dergelijke toespraken dragen niet echt bij aan een goede samenwerking en zijn een belediging voor de inspanningen van Duitsland en de Europese Unie. Verder blijft er nog veel te wensen over met betrekking tot de persvrijheid en de resolutie over de kwestie-Cyprus.</p>
    </intervention>
    <intervention id="3-339-000" speaker_id="4513" name="Geoffrey Van Orden" is_mep="True" mode="written">
      <p sl="en">Ik ben voortdurend voorstander geweest van het toetredingsproces van Turkije, maar tegelijkertijd ben ik me volledig bewust van de ernstige problemen die moeten worden aangepakt. Het voortgangsverslag 2010 is een redelijk evenwichtig verslag, en ik heb ondanks een aantal bezwaren voor het verslag gestemd. Eén van die bezwaren, en zeker niet de minste, betreft de kwestie Cyprus, en ik betreur het zeer dat de amendementen die opriepen tot naleving van de belofte van de EU-Raad om een einde te maken aan de isolatie van Noord-Cyprus zijn verworpen. Turkije heeft een centrale rol te vervullen als brug tussen het westen en het oosten, en we zouden positieve signalen moeten afgeven en hen welkom moeten heten.</p>
    </intervention>
    <intervention id="3-340-000" speaker_id="97016" name="Angelika Werthmann" is_mep="True" mode="written">
      <p sl="de">Ik heb voor het voortgangsverslag 2010 over Turkije gestemd dat duidelijk negatief is uitgevallen. Volgens het verslag heeft Turkije de afgelopen vijf jaar nauwelijks noemenswaardige vooruitgang geboekt bij haar hervormingsprocessen of bij het nakomen van de EU-toetredingscriteria. Er zijn nog steeds veel tekortkomingen op het gebied van de mensenrechten, de persvrijheid, de vrijheid van meningsuiting en de rechten van vrouwen. Als lid van de contactgroep op hoog niveau voor de betrekkingen met de Turks-Cypriotische gemeenschap op het noordelijke deel van het eiland Cyprus weet ik dat dit ook geldt voor het onopgeloste probleem van Cyprus.</p>
    </intervention>
    <intervention id="3-341-000" speaker_id="96762" name="Joachim Zeller" is_mep="True" mode="written">
      <p sl="de">Ik heb voor dit verslag gestemd, maar ik heb dat alleen gedaan omdat het heel precies duidelijk maakt dat er geen vooruitgang is bij de toetredingsonderhandelingen met Turkije. Integendeel, wat wij eigenlijk zien is een stilstand of zelfs achteruitgang in de naleving van burger- en mensenrechten, de godsdienstvrijheid, de vrijheid van vergadering en de persvrijheid, en in de kwestie Cyprus. In feite laat de nieuwe richting die Turkije inslaat op het gebied van het buitenlandse beleid, bijvoorbeeld ten aanzien van Iran en Syrië, er eerder twijfel over bestaan of de Turkse premier Erdoğan het wel echt meent als hij praat over toenadering tot Europa. Verder blijft onduidelijk waaraan de miljarden euro's pretoetredingssteun zijn besteed die aan Turkije zijn betaald. Er is maar één conclusie mogelijk en dat is dat de toetredingsonderhandelingen moeten worden stopgezet. Turkije blijft een van de belangrijkste partners van de EU. Het idee van een volledig lidmaatschap wordt echter steeds meer een illusie.</p>
    </intervention>
    <intervention id="3-343-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik sta achter deze resolutie vanuit de overtuiging dat Montenegro een succesgeval kan worden voor de EU op de Balkan, aangezien het land aan alle voorwaarden voldoet die de Commissie gesteld heeft om het toetredingsproces te kunnen starten. Wat mij echter zorgen baart, is de corruptie, vooral in de bouwsector, bij privatiseringen en bij overheidsopdrachten en, meer nog, de discriminatie van minderheden en de meest kwetsbare groepen. Ook de onafhankelijkheid van de media blijft een punt van zorg.</p>
    </intervention>
    <intervention id="3-344-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb gestemd voor deze resolutie over het Europese integratieproces van Montenegro. Het Europees Parlement keurt de hervormingen goed die door Montenegro worden doorgevoerd en juicht de vooruitgang toe die gemaakt is in het Europese integratieproces. Op 17 december 2010 nam de Europese Raad het besluit Montenegro de status van kandidaat-lidstaat voor toetreding tot de Europese Unie te geven. Het Parlement betreurt in zijn resolutie dat de status van kandidaat-lidstaat wordt losgekoppeld van het recht onderhandelingen te openen, en daar kan ik mij in vinden. Het is belangrijk dat de beslissing tot onderhandelingen niet onrechtmatig of onredelijk wordt uitgesteld. Ik verwacht dat de onderhandelingen uiterlijk na de publicatie van het voortgangsverslag 2011 van de Commissie gestart worden, mits Montenegro goede vorderingen maakt met de ijkpunten die de Commissie heeft vastgesteld.</p>
    </intervention>
    <intervention id="3-345-000" speaker_id="96862" name="Sophie Auconie" is_mep="True" mode="written">
      <p sl="fr">De Europese Unie staat vierkant achter de voortgang van de uitbreidingsprocedure maar merkt op dat er in de desbetreffende landen nog grote uitdagingen in het verschiet liggen. In deze resolutie gaat het over Montenegro. Ik heb deze resolutie gesteund omdat ik het een evenwichtig document vind; er wordt benadrukt dat Montenegro niet alleen op economisch gebied veel vooruitgang heeft geboekt, maar ook wat betreft de bestrijding van corruptie. Hoewel Montenegro natuurlijk op deze voet verder moet gaan, vind ik het gerechtvaardigd dat het de officiële status van kandidaat-lidstaat heeft gekregen voor toetreding tot de Europese Unie.</p>
    </intervention>
    <intervention id="3-346-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd. De Europese Raad heeft nogmaals bevestigd dat de toekomst van de westelijke Balkan in de Europese Unie ligt, en dat de groei en stabiliteit van deze regio bijzonder belangrijk is. Te oordelen naar de vooruitgang die Montenegro op verschillende gebieden geboekt heeft, is het duidelijk dat het land zich serieus voorbereidt op de Europese integratie. De regering en de oppositiepartijen in Montenegro hebben een algemene consensus bereikt over de Europese integratie en daaraan hoge prioriteit gegeven. Uit het verslag blijkt ook dat de IPA-bijstand goed verloopt en dat er significante hervormingen zijn doorgevoerd op juridisch en bestuurlijk gebied. Montenegro draagt op succesvolle wijze bij aan de regionale samenwerking, het is een constructieve regionale partner en het speelt een stabiliserende rol in de regio van de westelijke Balkan.</p>
    </intervention>
    <intervention id="3-347-000" speaker_id="97198" name="Mara Bizzotto" is_mep="True" mode="written">
      <p sl="it">Het verslag maakt duidelijk waarom de toetreding van Montenegro tot de EU onwenselijk is voor Europa. Er is sprake van wijdverspreide corruptie, ernstige sociale discriminatie van vrouwen en een aantal etnische minderheden, de media zijn lang niet zo pluriform als in Europa het geval is en de georganiseerde misdaad heeft veel invloed op de Montenegrijnse economie en politiek.</p>
      <p sl="it">Ik kan mij evenmin vinden in het voornemen van de Raad om de Balkanlanden te laten toetreden tot de EU: het is vanuit politiek en strategisch oogpunt belachelijk om Europa te beschouwen als de onvermijdelijke bestemming van de landen van het voormalige Joegoslavië. Het lijkt erop dat men aan de top van onze instellingen niets heeft opgestoken van het recente verleden: door het uitbreidingsproces koste wat kost te willen versnellen en over te gaan tot de toetreding van economische zwakke en politiek instabiele landen, is de Europese Unie niet versterkt, maar juist verzwakt, is het besluitvormingsproces vertraagd en is het moeilijker geworden om gemeenschappelijk beleid te ontwikkelen met betrekking tot onderwerpen die cruciaal zijn voor Europa.</p>
      <p sl="it">Ik stem dan ook tegen dit verslag, want hoewel aandacht wordt geschonken aan de vele problemen waarmee het toetredingsproces van Montenegro gepaard gaat, blijft daarin de mogelijkheid bestaan dat Montenegro toetreedt tot de EU.</p>
    </intervention>
    <intervention id="3-348-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik ben verheugd over de grote zorg en inzet die de regering en de oppositiepartijen in Montenegro aan de dag leggen inzake de Europese integratie. Als resultaat van dit proces is de vaststelling van het wettelijke en constitutionele kader van het land bijna afgerond, evenals de doorgevoerde economische hervormingen. Er blijven echter verbeterpunten bestaan, zoals de corruptie, de georganiseerde misdaad, discriminatie en de persvrijheid. Ik roep Montenegro op door te gaan op deze weg, die er naar ik hoop op korte termijn toe zal leiden dat het onderhandelingsproces geopend kan worden.</p>
    </intervention>
    <intervention id="3-349-000" speaker_id="96977" name="Diogo Feio" is_mep="True" mode="written">
      <p sl="pt">Montenegro heeft er blijk van gegeven de weg van de Europese integratie te willen vervolgen. Ik ben verheugd over de vastberadenheid van de leiders van het land en over de veranderingen die zijn doorgevoerd om aansluiting te zoeken bij de Europese normen, vooral op het gebied van democratie, mensenrechten en de rechtsstaat.</p>
      <p sl="pt">Hoewel er vorderingen zijn gemaakt, is het duidelijk dat het land nog een lange weg te gaan heeft voordat het tot de Europese Unie kan toetreden. Ik hoop dat de vastberadenheid van Montenegro voelbaar blijft en dat het land niet alleen in naam of formeel aansluiting zoekt bij de Europese Unie, maar dat de levensomstandigheden van de bevolking en het functioneren van zijn instellingen verbeterd worden, zodat het een welvarende staat wordt.</p>
    </intervention>
    <intervention id="3-350-000" speaker_id="96899" name="José Manuel Fernandes" is_mep="True" mode="written">
      <p sl="pt">De Europese instellingen hebben op diverse momenten het strategisch belang onderkend van de uitbreiding van de EU naar het Balkangebied. De toetreding van nieuwe landen hangt af van verschillende factoren. Op de allereerste plaats van de interesse die het land daarvoor aan de dag legt, en vervolgens van de waarborg dat bepaalde fundamentele burgerrechten gerespecteerd worden. Met het oog op het feit dat de Republiek Montenegro er blijk van heeft gegeven tot de EU te willen toetreden, heeft de Europese Raad op 17 december 2010 besloten om Montenegro de status van "kandidaat-lidstaat voor toetreding tot de Europese Unie" te geven. Zoals in dit verslag wordt aangegeven, heeft Montenegro een aantal hervormingen doorgevoerd, met name inzake de vaststelling van een nieuw wettelijk en constitutioneel kader en wat de bestrijding van corruptie betreft. Op een aantal gebieden moet echter nog meer voortgang geboekt worden, zoals ten aanzien van de persvrijheid en het werk van niet-gouvernementele organisaties. Ik sta achter deze resolutie van het Europees Parlement over het Europese integratieproces van Montenegro, waarin wordt aanbevolen het integratieproces te versnellen. Ik roep de autoriteiten van Montenegro op zich ervoor te blijven inspannen om de vastgestelde doelstellingen te halen, want het betreft hier een belangrijk buurland van de EU, waarmee we graag willen samenwerken.</p>
    </intervention>
    <intervention id="3-351-000" speaker_id="96706" name="João Ferreira" is_mep="True" mode="written">
      <p sl="pt">Ook in het geval van Montenegro wordt het weer eens duidelijk waar het om gaat bij de uitbreidingsprocessen van deze Europese Unie, namelijk om het uitvoeren van de plannen van EU-machten en de belangen van de economische groepen die daarmee gediend worden. Het gaat hier om de uitbreiding van de markten, toegang tot en controle over geostrategische gebieden, arbeidskrachten die uitgebuit kunnen worden en gebruikt kunnen worden om arbeid overal in de EU nog minder waard te maken. Naarmate de buitenste regio's, die ontstaan zijn als gevolg van eerdere uitbreidingen, uitgeput raken, moeten er nieuwe gecreëerd worden. Er worden veel beloftes gedaan aan de bevolking van Montenegro, net als eerder en ook momenteel aan de bevolking van andere landen. Maar de prijs die daarvoor betaald moet worden is groot en wordt niet volledig openbaar gemaakt. We moeten in dit concrete geval niet vergeten dat het proces van desintegratie van Joegoslavië door de NAVO en de EU-machten is aangewakkerd, dezelfde krachten die nu Montenegro proberen te verleiden om toe te treden tot de EU die de erfgenaam van dat proces is.</p>
    </intervention>
    <intervention id="3-352-000" speaker_id="4466" name="Ilda Figueiredo" is_mep="True" mode="written">
      <p sl="pt">We maken momenteel de zoveelste fase mee in de totale desintegratie van Joegoslavië en wat daar nog van over is. Nu is de beurt aan Montenegro. De grootmachten van de NAVO en de EU hebben Joegoslavië eerst wurgende economische en financiële maatregelen opgelegd, met de steun van de het IMF en de Wereldbank, en vervolgens etnische afscheidingen gesteund die uitgemond zijn in oorlog en in de overhaaste vorming van "soevereine staten".</p>
      <p sl="pt">De toekomstige toetreding van Montenegro tot de EU, die in het verlengde ligt van dat proces en een vervolg is op de aanval op de verworvenheden van het socialisme, is erop gericht de belangen te dienen van de economische en financiële groepen, door uitbuiting van arbeiders, door middel van de markt en door middel van de geostrategische positie en de natuurlijke rijkdommen van deze landen.</p>
      <p sl="pt">Wel, de beloftes zijn enorm. De EU zwaait met miljoenen euro's in de vorm van zogenaamde "hulp" en ontwikkeling. Maar wat gaat dat kosten en wanneer komt het aan, áls het al aankomt?</p>
      <p sl="pt">De ervaring die we in 25 jaar kapitalistische integratie van Portugal in de EU hebben opgedaan is er een voorbeeld van dat de beloofde vooruitgang zich nooit aandient. Wat zich wel aandient, is de vernietiging van het productieapparaat en van de werkgelegenheid, de uitbuiting van arbeiders, het om zeep helpen van openbare voorzieningen, schulden en afhankelijkheid van derden. Vandaar onze twijfels over deze weg.</p>
    </intervention>
    <intervention id="3-353-000" speaker_id="96993" name="Lorenzo Fontana" is_mep="True" mode="written">
      <p sl="it">Het uitbreidingsproces van de EU is nog steeds op puur geografische criteria gestoeld en de Raad is, zoals ik eerder heb gezegd in dit Parlement, erg snel met het verlenen van de status van kandidaat-lidstaat: deze status wordt verleend nog voordat de democratie in de betreffende landen ook maar aan de minimumeisen voldoet. Corruptie, smokkel, georganiseerde misdaad en schendingen van de persvrijheid zijn maar enkele van de vele aspecten die in mijn ogen duidelijk maken dat er tussen Montenegro en Europa nog een grote kloof bestaat. Deze redenen lijken mij zwaarwegend genoeg om de resolutie te verwerpen, waarvan de centrale boodschap, ondanks de concrete problemen waar de Balkan mee kampt, luidt dat de toekomst van de Balkanlanden in Europa ligt.</p>
    </intervention>
    <intervention id="3-354-000" speaker_id="96714" name="Jiří Havel" is_mep="True" mode="written">
      <p sl="cs">De toekenning van het kandidaat-lidmaatschap aan Montenegro was eerst en vooral een politiek besluit. Als het geheel toentertijd niet was beoordeeld in relatie met Albanië, dan had Montenegro waarschijnlijk nog wel even moeten wachten. Maar ja, deze vergelijking viel uiteraard positief uit. Desalniettemin slepen talloze bedenkingen tegen Montenegro zich als een rode draad van het ene naar het andere jaarverslag, uitmondend in het Commissieoordeel: gepolitiseerde overheidsstructuren, geen onafhankelijke rechtspraak, georganiseerde misdaad en milieuproblemen. Dit zijn zo langzamerhand de evergreens geworden. En ondertussen is er nauwelijks enige beweging te zien in de bestrijding van de alom aanwezige corruptie. We mogen dit allemaal echt niet onderschatten. Het is tegen de achtergrond van de gegeven situatie dan ook een goede zaak dat Montenegro de status heeft gekregen van kandidaat-lidstaat voor toetreding tot de Europese Unie zonder openingsdatum voor de toetredingsonderhandelingen. In 2005 koos de EU in verband met het kandidaat-lidmaatschap van de Voormalige Joegoslavische Republiek Macedonië hier ook al eens voor, echter met dit verschil dat - om de uitdagingen waarvoor de Voormalige Joegoslavische Republiek Macedonië gesteld staat het hoofd te bieden - de instemming van twee staten nodig is. Montenegro heeft zijn lot wel geheel in eigen handen. Ik veronderstel dat de heer Herman van Rompuy, de heer José Barroso en de heer Jerzy Buzek die onlangs de kersverse en jongste premier ter wereld, premier Igor Lukšić van Montenegro, dit luid en duidelijk te kennen hebben gegeven. Want niemand vindt het leuk om al te lang bij de neus te worden genomen. En dat geldt ook voor een land dat ondanks het feit dat het geen lid van de EU is al vele jaren de euro als nationale munt hanteert.</p>
    </intervention>
    <intervention id="3-355-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd omdat er in Montenegro bij de regering en oppositiepartijen een consensus bestaat over de Europese integratie en hieraan hoge prioriteit wordt gegeven, waardoor sinds de onafhankelijkheid van het land aanzienlijke vooruitgang in het hervormingsproces is geboekt. Ik ben blij dat Montenegro de status heeft gekregen van kandidaat-lidstaat voor toetreding tot de Europese Unie, en dat de Montenegrijnse burgers nu de mogelijkheid hebben om zonder visum naar het Schengengebied te reizen (volledige visumliberalisering). Ik ben ook verheugd dat de vaststelling van het wettelijke en constitutionele kader van het land bijna is afgerond, en dat er significante vooruitgang is geboekt bij de vaststelling van wetgeving inzake corruptiebestrijding, en dat er sprake is van vooruitgang bij de hervorming van het rechtsstelsel. Toch moet de hervorming van het openbaar bestuur nog steeds worden voortgezet, moeten de menselijke hulpbronnen op lokaal bestuurlijk niveau versterkt worden en de georganiseerde misdaad worden bestreden, met name het witwassen van geld en smokkel. Verder moet de mediasector in staat zijn om zijn werk te doen zonder dat de politiek zich daarmee bemoeit, en dient de onafhankelijkheid van zelfregulerende instanties te worden gewaarborgd.</p>
    </intervention>
    <intervention id="3-356-000" speaker_id="96816" name="Giovanni La Via" is_mep="True" mode="written">
      <p sl="it">Ik heb voor de resolutie over het Europees integratieproces van Montenegro gestemd, omdat iedereen heeft kunnen zien dat Montenegro enorme vooruitgang geeft geboekt bij de invoering van goede praktijken en instrumenten.</p>
      <p sl="it">Deze maatregelen zijn niet alleen in het licht van de toetreding tot de EU noodzakelijk, maar ook om Montenegro te voorzien van een rechterlijke, civiele en sociale structuur, aangezien het land zich moet ontwikkelen op een manier die in overeenstemming is met de regelgeving en de verschillende bestuurslagen een gezamenlijke groei moeten doormaken.</p>
      <p sl="it">Montenegro heeft al belangrijke hervormingen doorgevoerd en bevindt zich op de goede weg. Een van de doelstellingen is om tot een bestuurlijk stelsel te komen waarmee het land in de toekomst effectief gebruik kan maken van de Structuurfondsen, waar het land veel profijt bij zal hebben.</p>
      <p sl="it">In afwachting van het openen van de langverwachte onderhandelingen hoop ik, net als vele collega's, een klimaat te scheppen dat gunstig is voor de burgers: een klimaat dat vrij is van corruptie en rijk aan initiatieven die het land democratischer maken.</p>
    </intervention>
    <intervention id="3-357-000" speaker_id="96824" name="Monica Luisa Macovei" is_mep="True" mode="written">
      <p sl="en">Ik heb voor de resolutie gestemd, omdat ik erken dat Montenegro vooruitgang heeft geboekt in het Europese integratieproces en ik de doelstellingen die nog moeten worden behaald ten gunste van de bevolking van Montenegro wil onderstrepen. Toen de resolutie nog in de Commissie buitenlandse zaken werd behandeld heb ik amendementen toegevoegd met betrekking tot de doeltreffendheid en voorspelbaarheid van het rechtssysteem. De publicatie van alle vonnissen en de eenmaking van de jurisprudentie moeten prioriteiten zijn om de rechtspraak voorspelbaar te maken en het vertrouwen van het publiek te verzekeren. Een toename van de middelen voor rechtbanken om snel en efficiënt te werken en eenduidige maatregelen voor de opleiding van rechters zijn tevens noodzakelijk. Er moet worden onderzocht of de EU-middelen die voor de hervorming van justitie en de bestrijding van corruptie worden gebruikt efficiënt worden ingezet. De consequente toepassing van de rechtsorde in een land is cruciaal voor het vermogen van dat land om politiek en democratisch vooruitgang te boeken.</p>
    </intervention>
    <intervention id="3-358-000" speaker_id="1403" name="David Martin" is_mep="True" mode="written">
      <p sl="en">Ik heb voor deze resolutie gestemd, waarin het Parlement zijn verheuging uitspreekt over de consensus die bij de regering en de oppositiepartijen in Montenegro bestaat over de Europese integratie en de hoge prioriteit die hieraan wordt gegeven, waardoor sinds de onafhankelijkheid van het land aanzienlijke vooruitgang in het hervormingsproces is geboekt, en over het nieuwe politieke leiderschap in Podgorica, en de nieuwe regering aanspoort Montenegro's Europese integratieproces voort te zetten en de hervormingen die gericht zijn op de naleving van de criteria van Kopenhagen, te versnellen. In de resolutie wordt tevens uiting gegeven aan de vreugde over het besluit van de Europese Raad van 17 december 2010 om Montenegro de status van kandidaat-lidstaat voor toetreding tot de Europese Unie te geven, maar wordt betreurd dat de status van kandidaat-lidstaat wordt losgekoppeld van het recht om onderhandelingen te openen. Er wordt onderstreept dat de beslissing tot onderhandelen niet onrechtmatig of onredelijk mag worden uitgesteld. Voorts wordt verwacht dat de onderhandelingen uiterlijk na de publicatie van het voortgangsverslag 2011 van de Commissie worden aangevat, mits Montenegro goede vorderingen maakt met de ijkpunten die de Commissie heeft vastgesteld.</p>
    </intervention>
    <intervention id="3-359-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">In deze resolutie wordt de verplichting ondersteund voor de mensen in Montenegro om zich aan de criteria van Kopenhagen te onderwerpen en privatiseringen te versnellen. De Unie is verworden tot een agressieve en pretentieuze liberale doctrine. Daar wil ik niet bij horen. Ik stem tegen.</p>
    </intervention>
    <intervention id="3-360-000" speaker_id="96978" name="Nuno Melo" is_mep="True" mode="written">
      <p sl="pt">Montenegro heeft als kandidaat voor toekomstige toetreding tot de EU getoond de keuze voor Europa te willen doorzetten. Dat is gebleken uit de vastberadenheid van de leiders van het land en de hervormingen die in het land zijn doorgevoerd om te voldoen aan de eisen van de EU, met name op het gebied van democratie, mensenrechten en de rechtsstaat. Montenegro heeft al een hele weg afgelegd, maar is nog onvoldoende ver gevorderd. Het land moet zijn inspanningen voortzetten, tot het zover is dat het kan toetreden tot de Europese Unie. Ik hoop dat deze inspanningen hun vruchten zullen blijven afwerpen en dat de aansluiting bij de EU een realiteit gaat worden. Hierdoor kan Montenegro betere levensomstandigheden bieden aan zijn bevolking en het functioneren van zijn overheidsinstellingen bevorderen, zodat het een steeds betere staat kan worden.</p>
    </intervention>
    <intervention id="3-361-000" speaker_id="28407" name="Willy Meyer" is_mep="True" mode="written">
      <p sl="es">Ik ben een voorstander van het starten van onderhandelingen over de geleidelijke toetreding van Montenegro tot de Europese Unie aangezien ik uit principe een voorstander van uitbreiding ben. Toch heb ik niet voor de resolutie kunnen stemmen omdat de Commissie van Montenegro vraagt om een aantal hervormingen door te voeren die in overeenstemming zijn met het neoliberale beleid van de Europese Unie, zoals de privatisering van de publieke sector en de aanpassing van het onderwijsstelsel aan het proces van Bologna. Om al deze redenen heb ik niet voor de resolutie gestemd maar heb ik mij onthouden van stemming.</p>
    </intervention>
    <intervention id="3-362-000" speaker_id="96670" name="Louis Michel" is_mep="True" mode="written">
      <p sl="fr">Montenegro heeft, sinds het onafhankelijk werd in 2006, duidelijk laten merken toe te willen treden tot de Europese Unie: de euro werd officieel aangenomen in 2006 en sinds 1 mei 2010 is een stabilisatie- en associatieovereenkomst (SAO) van kracht. De toetreding van Montenegro tot de Unie zal het land meer politieke, economische en maatschappelijke stabiliteit verlenen en bijdragen aan de stabiliteit op de Balkan. Ik verwelkom de inspanningen die Montenegro heeft verricht om een constructieve partner op het gebied van regionale samenwerking te worden, met name dankzij de verschillende regionale overeenkomsten die het met zijn buurlanden heeft gesloten met betrekking tot terugname en uitlevering en voor zaken op justitieel en politioneel gebied. De consolidering van vrede en stabiliteit komt niet alleen de regio, maar heel Europa ten goede.</p>
      <p sl="fr">Daarom pleit ik ervoor om zo spoedig mogelijk met de toetredingsonderhandelingen te beginnen, vooral omdat de Europese Raad Montenegro eind december 2010 de status van kandidaat-lidstaat heeft gegeven. Montenegro's inspanningen om aan de toetredingscriteria te voldoen gaan goed, hoewel er nog steeds veel moet gebeuren, met name op het gebied van corruptie en georganiseerde misdaad, vrijheid van informatie en gendergelijkheid.</p>
    </intervention>
    <intervention id="3-363-000" speaker_id="96999" name="Alexander Mirsky" is_mep="True" mode="written">
      <p sl="en">Hoewel de Commissie buitenlandse zaken het besluit van de Europese Raad toejuicht om Montenegro de status van kandidaat-lidstaat te geven, blijven er wat betreft corruptie ernstige problemen bestaan, met name als het gaat om de bouwsector, privatisering en de sector overheidsaanbestedingen. Er bestaan ook nog altijd problemen met betrekking tot minderheden en onbeschermde groeperingen. Het zou gepast zijn om toezicht te houden op de uitvoering van de aanbevelingen van het Parlement aan Montenegro, en als deze aanbevelingen worden uitgevoerd geloof ik dat de toetreding van een land als Montenegro alleen maar voordeel zal opleveren voor de EU.</p>
    </intervention>
    <intervention id="3-364-000" speaker_id="96981" name="Franz Obermayr" is_mep="True" mode="written">
      <p sl="de">Er bestaat constant een spanning, die niet altijd gemakkelijk te overbruggen is, tussen respect voor de mensenrechten enerzijds en andere nationale belangen (bijvoorbeeld van militaire of economische aard) anderzijds. Zelfs de Verenigde Staten en de Europese Unie overschrijden af en toe deze smalle lijn, zoals we kunnen zien aan de inbreuken op de burgerlijke vrijheden en de gegevensbescherming in het kader van de strijd tegen het terrorisme. De EU moet daarom sterker en consequenter opkomen voor de mensenrechten binnen en buiten de Unie. Buiten de Unie denk ik vooral aan de bescherming van christelijke minderheden in islamitische landen en in Azië. Ik heb daarom voor deze ontwerpresolutie gestemd.</p>
    </intervention>
    <intervention id="3-365-000" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Vandaag heeft het Europees Parlement de resolutie over het Europees integratieproces van Montenegro aangenomen. Uitbreiding van de EU met de westelijke Balkan is al in 2003 in Athene bevestigd en daarom heeft het Parlement de hoop uitgesproken dat de toetredingsonderhandelingen voor het einde van dit jaar zullen beginnen. In de resolutie wordt de aandacht gevestigd op de aanmerkelijke verbetering in de politieke en sociale situatie in Montenegro, en ook op de positieve benadering van Europese integratie door Montenegro.</p>
      <p sl="pl">Helaas heeft Montenegro het probleem van corruptie en georganiseerde misdaad nog niet kunnen bezweren. Naar mijn mening is het vraagstuk van discriminatie tegen etnische groepen en ook tegen vrouwen, die ondervertegenwoordigd worden in besluitvormingsprocessen en in het openbaar bestuur, een zeer belangrijk en tot dusverre niet opgelost probleem. Een ander positief element is de strijd van het land tegen censuur en de pogingen om vrijheid van meningsuiting te garanderen. Er worden echter nog altijd aanvallen op journalisten en activisten gemeld.</p>
    </intervention>
    <intervention id="3-366-000" speaker_id="28279" name="Justas Vincas Palackis" is_mep="True" mode="written">
      <p sl="lt">De Europese integratie is de voornaamste stuwende kracht achter het Montenegrijnse ontwikkelingsproces. Dit land heeft veel bereikt in de afgelopen twaalf maanden, door met succes structurele en economische hervormingen in te voeren en de corruptie en georganiseerde misdaad op effectieve wijze te bestrijden. In Montenegro leven etnische minderheden vreedzaam samen, en het land zet zich met succes in voor goede nabuurschapsbetrekkingen. De Europese Unie en Montenegro hebben dan ook een stabilisatie- en associatieovereenkomst gesloten. Ik heb gestemd voor deze resolutie omdat hierin terecht de verdere stappen worden aangegeven die nodig zijn voor de hervorming van Montenegro. Er moet vooruitgang worden geboekt bij de vestiging van de rechtsstaat, de invoering van bestuurlijke hervormingen moet worden voortgezet, de kennis van ambtenaren moet worden verbeterd, de kieswet moet veranderd worden, en het maatschappelijk middenveld en onafhankelijke media moeten versterkt worden. Het is voor het land belangrijk om het momentum vast te houden en de werkzaamheden die het heeft aangevat, voort te zetten.</p>
    </intervention>
    <intervention id="3-367-000" speaker_id="97197" name="Alfredo Pallone" is_mep="True" mode="written">
      <p sl="it">In december 2010 heeft Montenegro de status van kandidaat-lidstaat verkregen, maar het staat nog niet vast wanneer de onderhandelingen worden geopend. Ik ben het eens met de strekking van de resolutie, waarin de regering van Montenegro wordt gecomplimenteerd vanwege de prioriteit die zij geeft aan de hervormingen in het kader van het integratieproces en waarin, ondanks de problemen die nog moeten worden opgelost, de hoop wordt uitgesproken dat de onderhandelingen binnen een jaar worden geopend. Montenegro kent van alle Balkanlanden, met betrekking tot de toenadering van die landen tot de EU, de beste sociaal-politieke omstandigheden. Daarom heb ik voor de resolutie gestemd, omdat ik denk dat de toetreding van Montenegro en de andere Balkanlanden tot de EU van groot strategisch belang is voor Europa, gelet op de stabiliteit en de ontwikkeling van de regio en op wat de regio te bieden heeft.</p>
    </intervention>
    <intervention id="3-368-000" speaker_id="96903" name="Paulo Rangel" is_mep="True" mode="written">
      <p sl="pt">Ik neem goede nota van de inspanningen die Montenegro geleverd heeft, met name op het gebied van de hervorming van de rechterlijke macht, de bestrijding van corruptie en de bestrijding van de verschillende vormen van discriminatie, maar ik benadruk ook dat men dit werk moet voortzetten en intensiveren. Er bestaat nog een heel aantal terreinen waarvoor speciale aandacht nodig is. Daarbij doel ik met name op economische kwesties en op de noodzaak van nieuwe structurele hervormingen, die door de financiële crisis aan het licht gebracht is, ondanks het succes van de doorgevoerde economische hervormingen. Nog een laatste opmerking over een onderwerp dat me na aan het hart ligt: de noodzakelijke verbetering van de kwaliteit van de wetgeving die door het parlement wordt uitgewerkt.</p>
    </intervention>
    <intervention id="3-369-000" speaker_id="28409" name="Raül Romeva i Rueda" is_mep="True" mode="written">
      <p sl="en">In het algemeen is dit verslag goed en evenwichtig. Het verslag bespreekt alle relevante beleidsterreinen. Montenegro, dat in december 2010 kandidaat-lidstaat is geworden, wacht nog steeds op het begin van de onderhandelingen. Het Parlement bekritiseert dit in paragraaf 2 van zijn verslag: "betreurt echter dat de status van kandidaat-lidstaat wordt losgekoppeld van het recht om onderhandelingen te openen, en onderstreept dat de beslissing tot onderhandelen niet onrechtmatig of onredelijk mag worden uitgesteld." De rapporteur verwacht dat de onderhandelingen zullen beginnen na het voortgangsverslag 2011. Enkele interessante punten hebben betrekking op IPA (paragraaf 5), corruptie (paragraaf 8), vrijheid van informatie (paragraaf 10), georganiseerde misdaad (paragraaf 14) en het tegengaan van discriminatie (paragrafen 17-22). Veel paragrafen zijn gewijd aan de kwestie van discriminatiebestrijding en behandelen alle relevante aspecten, zoals Roma, Ashkali, Egyptenaren (paragrafen 17 en 22), LHBT (paragraaf 17), vrouwen en huiselijk geweld (paragrafen 17-19), etnische kwesties (paragraaf 21) en het maatschappelijk middenveld (paragrafen 5, 10, 23, 24 en 32). In het algemeen is het verslag zeer positief over de rol van organisaties uit het maatschappelijk middenveld en wijdt het hier veel paragrafen aan. De belangrijkste zijn de paragrafen 23, 24 en 32.</p>
      <p sl="en">In deze paragrafen staat: "herhaalt dat een actief en onafhankelijk maatschappelijk middenveld van wezenlijk belang is voor de democratie" en "moedigt de Montenegrijnse regering aan om nauw samen te werken en een regelmatige dialoog te voeren met ngo's".</p>
    </intervention>
    <intervention id="3-370-000" speaker_id="96819" name="Licia Ronzulli" is_mep="True" mode="written">
      <p sl="it">Toen Montenegro op 17 december 2010 de status van kandidaat-lidstaat verkreeg, heeft de Montenegrijnse regering meteen de prioriteit gegeven aan de hervormingen waarmee het Europese integratieproces kan worden versneld.</p>
      <p sl="it">Bepaalde kwesties moeten nog worden aangepakt – zo moeten het kiesstelsel, het openbaar bestuur en de rechtspraak nog worden hervormd – maar uit het verslag wordt goed duidelijk dat Montenegro vooruitgang boekt. Italië steunt de Europese aspiraties van Montenegro volledig, daar de toetreding van Montenegro en de westelijke Balkan in de ogen van Italië van groot belang is voor de EU, omdat daarmee de stabiliteit, de regionale samenwerking en de ontwikkeling worden bevorderd in een gebied dat zeer belangrijk is voor Europa.</p>
    </intervention>
    <intervention id="3-371-000" speaker_id="4545" name="Catherine Stihler" is_mep="True" mode="written">
      <p sl="en">Ik heb voor deze resolutie gestemd, waarin het streven tot uiting komt, Montenegro de status van kandidaat-lidstaat van de Europese Unie te bezorgen. In de resolutie worden ook de kwesties van gelijkheid en corruptie belicht die in Montenegro moeten worden aangepakt en wordt opgeroepen tot maatregelen om deze zaken aan te pakken.</p>
    </intervention>
    <intervention id="3-372-000" speaker_id="97016" name="Angelika Werthmann" is_mep="True" mode="written">
      <p sl="de">Ik heb voor de ontwerpresolutie gestemd omdat het verslag heel duidelijk maakt dat sinds Montenegro in 2006 onafhankelijk werd, het land grote vooruitgang heeft geboekt op het gebied van interne hervormingen. We mogen echter niet blind zijn voor het feit dat er nog steeds serieuze problemen zijn met corruptie en de georganiseerde misdaad, de vrijheid van meningsuiting en discriminatie. Tegelijkertijd laat het verslag echter zien dat de regering van Montenegro bereid is om deze probleemgebieden efficiënt aan te pakken en dat zij een pakket goede en adequate maatregelen heeft geïntroduceerd.</p>
    </intervention>
    <intervention id="3-373-000" speaker_id="41007" name="Iva Zanicchi" is_mep="True" mode="written">
      <p sl="it">Ik heb voorgestemd, omdat met het Europese integratieproces van Montenegro in mijn ogen een fundamenteel, strategisch belang van de EU wordt gediend: het bevorderen en waarborgen van stabiliteit en groei in een regio die cruciaal is voor Europa. De toetreding kan voorts bijdragen tot de bestrijding van de georganiseerde misdaad in de Balkan. Daarnaast moet worden onderstreept dat er in Montenegro, gedurende het toenaderingsproces van de Balkanlanden tot de EU, al jaren een grote consensus bestaat over de toetreding tot de EU, en dat Montenegro zich volwassen en verzoenend heeft opgesteld ten opzichte van de aangrenzende landen.</p>
    </intervention>
    <intervention id="3-375-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd omdat de waarden van de Europese integratie een Europese Unie zonder vooroordelen en discriminatie vereisen waar de eerbiediging van de mensenrechten gewaarborgd is. Deze discriminatie neemt toe ten gevolge van de huidige economische crisis. De integratie van de Roma-bevolking moet dan ook worden beschouwd als een gezamenlijke verantwoordelijkheid van de Europese instellingen, de lidstaten en de regio's en er moet gebruik worden gemaakt van alle middelen die de Europese Unie tot haar beschikking heeft om deze situatie aan te pakken.</p>
      <p sl="pt">De Commissie moet in dit proces een leidinggevende rol spelen en bijzondere aandacht schenken aan verzoeken om technische bijstand. Bovenal moet zij echter een strategie voorleggen waarin de bescherming van de mensenrechten, het recht op onderwijs en beroepsopleiding, cultuur, werkgelegenheid, sport, gepaste huisvesting, gezondheidszorg en verbetering van de gezondheidstoestand van de Roma-bevolking als prioritaire gebieden worden aangemerkt. Bovendien moeten inspanningen worden geleverd om de deelname van de Roma, en met name van de Roma-jongeren, aan het politieke en maatschappelijke leven te bevorderen.</p>
    </intervention>
    <intervention id="3-376-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb gestemd voor deze resolutie over de EU-strategie voor de integratie van de Roma. De Roma zijn de grootste etnische minderheid in Europa maar ze zijn ook buitengewoon geïsoleerd en daarom vrijwel geheel afgesneden van de nationale staatshuishoudingen. Ik ben het met de rapporteur eens dat de integratie van de Roma een noodzakelijke investering is, omdat het goedkoper is de Roma-bevolking te integreren dan om haar in haar onbevredigende sociaaleconomische levensomstandigheden steun uit te keren. Een andere belangrijke dimensie die ik zou willen benadrukken is het feit dat de algemene integratie van de Roma in wezen een vraagstuk is van de mensenrechten. Een significant deel van de Europese Roma leven onder dermate ondermaatse sociaaleconomische omstandigheden – bijna volledig afgesneden van de economie en vandaar ook van hun fundamentele mensenrechten beroofd – dat een sociaal integratiebeleid niet in de vorm van rectificaties van de algemene beleidsvorming gezien kan worden, maar als overbrugging van een van de diepste kloven bij de verwezenlijking van de grondwettelijke en mensenrechten in Europa te beschouwen is. Door deze strategie goed te keuren, heeft het Europees Parlement een eerste stap gezet voor het bevorderen van de sociale en economische integratie van de Roma, en nu is het aan de Raad en de Commissie om de vereiste actie te ondernemen en ervoor te zorgen dat deze strategie op succesvolle wijze ten uitvoer wordt gelegd.</p>
    </intervention>
    <intervention id="3-377-000" speaker_id="96862" name="Sophie Auconie" is_mep="True" mode="written">
      <p sl="fr">Er verblijven ongeveer tien tot twaalf miljoen Roma in de Europese Unie. Een groot aantal van hen heeft te lijden van discriminatie en sociale uitsluiting. Het zijn voor het merendeel Europese burgers en de EU moet met een strategie komen om ze te integreren. Daarom heb ik voor deze tekst gestemd. Het voorziet in een actieplan dat voortbouwt op de fundamentele waarden van gelijkheid, toegang tot rechten, non-discriminatie en gendergelijkheid, en dat gebruik maakt van de beschikbare structuurfondsen.</p>
    </intervention>
    <intervention id="3-378-000" speaker_id="96680" name="Zigmantas Balčytis" is_mep="True" mode="written">
      <p sl="nl">De situatie van de Roma in de Europese Unie is tamelijk complex. Een groot gedeelte van de tien tot twaalf miljoen Europese Roma heeft te lijden onder stelselmatige discriminatie, en strijdt bijgevolg tegen een niet te tolereren mate van sociale, culturele en economische uitsluiting en schendingen van de mensenrechten. Verder leeft een aanzienlijk deel van de Roma-gemeenschap in regio's die tot de economisch en sociaal minst ontwikkelde in de Unie behoren. Gevolg hiervan is dat Roma-kinderen vaak geen toegang hebben tot onderwijs- en opleidingenstelsels waardoor zij later gediscrimineerd worden op de arbeidsmarkt en niet kunnen integreren in de samenleving. De Europese Unie heeft een reeks nuttige instrumenten, mechanismen en fondsen ontwikkeld om de integratie van de Roma te bevorderen, maar deze zijn verspreid over de verschillende beleidsterreinen, zodat het effect ervan slechts beperkt is. Ik ben het met de lidstaten eens dat de tenuitvoerlegging van de EU-strategie voor de Roma moet worden verbeterd, en dat de volwaardige omzetting en toepassing van alle betreffende richtlijnen en Europese wetten moet worden gewaarborgd, om op die manier de segregatie en discriminatie van de Roma te voorkomen.</p>
    </intervention>
    <intervention id="3-379-000" speaker_id="5956" name="Regina Bastos" is_mep="True" mode="written">
      <p sl="pt">Het Handvest van de grondrechten verbiedt elke discriminatie, met name op grond van geslacht, ras, kleur, etnische of sociale afkomst, genetische kenmerken, taal, godsdienst of overtuigingen, politieke of andere denkbeelden, het behoren tot een nationale minderheid, vermogen, geboorte, een handicap, leeftijd of seksuele geaardheid, alsmede op grond van nationaliteit. Er zijn in Europa ongeveer tien à twaalf miljoen Roma, voor het merendeel EU-burgers, die te lijden hebben onder stelselmatige discriminatie en het slachtoffer zijn van onverdraagzaamheid. De integratie van de Roma-bevolking is zowel de verantwoordelijkheid van alle lidstaten als van de EU-instellingen.</p>
      <p sl="pt">In dit verslag verzoekt het Parlement de lidstaten volledig samen te werken met de Europese Unie en met vertegenwoordigers van de Roma-bevolking, met het oog op de totstandbrenging van geïntegreerd beleid, om, met gebruikmaking van alle EU-middelen die in het kader van de structuurfondsen beschikbaar zijn, de integratie van de Roma-gemeenschap te bevorderen, aangezien het goedkoper is om de Roma-bevolking te integreren dan om haar in haar onbevredigende sociaaleconomische levensomstandigheden steun uit te keren. Om een harmonieuze integratie van de Roma-gemeenschappen te waarborgen is het essentieel dat iedereen meewerkt: de Roma zelf en hun gastgemeenschap. Daarom heb ik mijn steun voor dit verslag verleend.</p>
    </intervention>
    <intervention id="3-380-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het feit dat het verslag van mevrouw Járóka met een grote meerheid is aangenomen is weer een politiek signaal dat bevestigt dat de Europese Unie zich bewust is van haar verantwoordelijkheid ten aanzien van deze etnische minderheid, de grootste en meest vervolgde van Europa. In het verslag wordt de nadruk gelegd op de prioritaire gebieden die deel moeten uitmaken van de strategie, zoals de strijd voor de eerbiediging van de grondrechten van de Roma. De strategie moet gericht zijn op onderwijs, maar moet ook extreme marginalisering en de bestendiging van ongelijkheden voorkomen. Ten slotte moet de strategie vernieuwend zijn als het gaat om een goede toegang tot de arbeidsmarkt en tot betaalbare en goed bewoonbare huisvesting.</p>
      <p sl="fr">De huidige uitdaging is, zoals ook in het verslag vermeld wordt, om erop toe te zien dat de EU-middelen volledig opgenomen en gebruikt worden ten voordele van de Roma. De instrumenten zijn er al, maar ze worden bijzonder slecht gebruikt.</p>
      <p sl="fr">De integratie van de Roma is een zaak van Europa. Het is nu aan de Europese Commissie om met definitieve voorstellen te komen op basis van onze stemming van vandaag. De Unie moet, het subsidiariteitsbeginsel respecterend, haar rol als drijvende kracht ten volle benutten en de betrokken actoren op alle niveaus bijeen brengen om de gunstige effecten van de EU-middelen te vergroten en de Roma eindelijk tot volwaardige Europese burgers te maken.</p>
    </intervention>
    <intervention id="3-381-000" speaker_id="97198" name="Mara Bizzotto" is_mep="True" mode="written">
      <p sl="it">In het verslag over de integratie van de Roma wordt geen aandacht besteed aan de problemen die spelen bij de sociale inclusie van de Roma, waarbij in ogenschouw had moeten worden genomen dat de Roma vaak niet bereid zijn om te integreren in onze maatschappij.</p>
      <p sl="it">Het gaat hier om een cultureel fenomeen dat niet mag worden ontkend of genegeerd: de Roma hebben hun eigen tradities en leefwijzen, die het moeilijk maken om hen te laten integreren in een maatschappij die gekenmerkt wordt door praktijken, leefstijlen en gewoonten die fundamenteel afwijken van de Roma-cultuur. Daarom zal elk inclusiebeleid voor de Roma gedwarsboomd worden door hun onwil om te integreren.</p>
      <p sl="it">Los van deze sociologische observaties moet ik in herinnering brengen dat het beleid met betrekking tot de Roma-gemeenschap dat in het verslag wordt voorgesteld, gelet op bovengenoemde en andere problemen, tot enorme kosten zal leiden voor de EU en de lidstaten, zonder dat de gewenste resultaten zullen worden bereikt. Dit is, zonder om de hete brei heen te draaien, hoe het tot op heden ging, en er zijn geen redenen om te veronderstellen dat de situatie vanaf nu anders zal zijn. Daarom heb ik tegen het verslag gestemd.</p>
    </intervention>
    <intervention id="3-382-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd omdat de Europese Roma de steun van de Europese Unie nodig hebben. In de EU-strategie voor de integratie van de Roma wordt voorgesteld verplichte minimumnormen op te stellen op het gebied van onderwijs, werkgelegenheid, huisvesting en gezondheidszorg. Een betekenisvol deel van de Europese Roma heeft met dermate ondermaatse omstandigheden te maken dat zij bijna volledig van de economie zijn afgesneden, en vandaar ook van hun fundamentele mensenrechten zijn beroofd. Daarom geeft de door het Europees Parlement voorgestelde strategie prioriteit aan werkgelegenheid voor Roma en aan verbetering van hun toegang tot onderwijs, huisvesting en sociale zekerheid. Het is belangrijk om ervoor te zorgen dat een eind wordt gemaakt aan de segregatie van Roma in het onderwijs en in de klas. Ook moet de betrokkenheid van Roma bij alle aspecten van het publiek en politiek leven en hun deelname aan de werkzaamheden van niet-gouvernementele organisaties worden bevorderd. Voor de uitvoering van de strategie voor de integratie van de Roma is het absoluut noodzakelijk dat het vooral om een interne EU-strategie gaat en dat het algemene toezicht op de prioritaire gebieden en doelstellingen binnen de communautaire structuur wordt uitgeoefend, waarbij jaarlijks verslag over de voortgang van de strategie wordt uitgebracht en de resultaten worden geëvalueerd.</p>
    </intervention>
    <intervention id="3-383-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">De tien à twaalf miljoen Roma moeten gebruik kunnen maken van een minimumniveau aan voorzieningen op EU-niveau, zodat ze toegang krijgen tot banen en onderwijs. De resolutie van het Europees Parlement, waarmee wordt beoogd invloed uit te oefenen op de toekomstige strategie voor de insluiting van de Roma, biedt een betere bescherming van de grondrechten en een hoger niveau van EU-financiering. Roemenië heeft een goed begrip van de moeilijkheden, maar ook van de indolentie van deze minderheid. De Europese Unie moet zich ervan bewust zijn dat er zeer veel weerstand tegen verandering bestaat binnen deze etnische groep, waaronder sociale insluiting. De Roma zijn al eeuwenlang slachtoffers van discriminatie, maar tegelijkertijd van zelfuitsluiting. Dit is een eerlijke beoordeling, maar men moet zich realiseren dat de oplossingen die wij bedenken zeer vaak niet passend zijn of niet begrepen worden door de Roma.</p>
      <p sl="ro">De toekomstige EU-strategie voor de Roma-minderheid moet uiteraard de nadruk leggen op (bevordering van) de grondrechten arbeid, huisvesting en met name onderwijs, zelfs ondanks weerstand van de ouders. We moeten echter niet verwachten dat er snel veranderingen optreden. Er gaan waarschijnlijk meerdere generaties overheen voordat deze minderheid bepaalde regels van sociale co-existentie in acht neemt.</p>
    </intervention>
    <intervention id="3-384-000" speaker_id="28354" name="Jan Březina" is_mep="True" mode="written">
      <p sl="cs">Om überhaupt een enigszins zinnige strategie voor de integratie van de Roma te kunnen opstellen, dienen gegevens over de sociaaleconomische situatie van de Roma (met name opleiding, gezondheid, huisvesting en werkgelegenheid) te worden vergaard en verstrekt. Dat betekent dat de lidstaten alsook internationale organisaties (MOP en OESO) zich nauwgezet met deze kwestie bezig dienen te houden en moeten helpen bij de totstandbrenging van concrete doelstellingen ten aanzien van bijvoorbeeld het percentage van de Roma-gemeenschap dat de middelbare school of een universitaire studie afrondt, of dat werkzaam is bij de overheid of vertegenwoordigd in uiteenlopende segmenten van het maatschappelijk en politiek leven. Pas dan kan en moet de Europese Commissie op basis van deze gegevens een duidelijke en ook daadwerkelijk uitvoerbare EU-strategie voor de integratie van de Roma opstellen. Er dient te worden overwogen of er in het kader van het cohesiebeleid niet een prestatiepremie voor de EU-strategie voor de Roma-minderheid ingesteld dient te worden. Er moeten hoe dan ook doeltreffendere methodes komen ter monitoring van de EU-uitgaven specifiek voor marginale bevolkingsgroepen.</p>
      <p sl="cs">Verder dient er in het belang van integratie van de Roma een beter gebruik te worden gemaakt van de verschillende financiële steunmaatregelen in het kader van het PROGRESS-programma, het programma voor levenslang leren, het cultuurprogramma (2007-2013) en het volksgezondheidsprogramma (2008-2013). Tegen deze achtergrond dient de Commissie het Europees Parlement een lijst te verstrekken van projecten ten bate van de Roma die zij sinds 2000 heeft gefinancierd met een indicatie wat uiteindelijk de resultaten van deze projecten waren.</p>
    </intervention>
    <intervention id="3-385-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het verheugt mij dat de Europese Unie zich ertoe heeft verplicht bindende normen vast te stellen om de toegang van de Roma-gemeenschap tot onderwijs, werkgelegenheid, huisvesting en gezondheidszorg te waarborgen. Dit initiatief heeft niet alleen oog voor de menselijke waarden die inherent zijn aan de maatschappelijke integratie van etnische minderheden, maar vestigt tevens de aandacht op het feit dat een daling van de werkloosheid de economische vooruitgang kan stimuleren. Ik ga akkoord met de maatregelen die worden voorgesteld in het kader van de integratiestrategie, inzonderheid met de voorstellen om zwartwerk te bestrijden en het aantal Roma-onderwijzers te verhogen. Het is belangrijk dat de gemeenschap zelf bij dit integratieproces wordt betrokken om een duurzame groei van binnenuit te waarborgen en de wens om deel uit te maken van de samenleving niet op te leggen, maar positief aan te moedigen. Dit proces dient tevens gericht te zijn op alle vormen van schending van de grondrechten, met bijzondere aandacht voor sociale uitsluiting en discriminatie in het openbare leven.</p>
    </intervention>
    <intervention id="3-386-000" speaker_id="28148" name="Françoise Castex" is_mep="True" mode="written">
      <p sl="fr">De kwestie van de Roma-integratie is een grote uitdaging die de Europese Unie moet aangaan. Dit verslag is een stap in de goede richting, omdat eruit blijkt dat het Parlement bereid is om hier zijn volledige medewerking aan te verlenen.</p>
    </intervention>
    <intervention id="3-387-000" speaker_id="96603" name="Nessa Childers" is_mep="True" mode="written">
      <p sl="en">Ik heb voor dit verslag gestemd omdat de tien à twaalf miljoen Roma van Europa moeten profiteren van bindende minimumnormen op EU-niveau voor het verbeteren van hun toegang tot werkgelegenheid, onderwijs, huisvesting en gezondheidszorg. De resolutie, waarmee wordt beoogd invloed uit te oefenen op de strategie voor integratie van de Roma waaraan de Commissie werkt, roept ook op tot betere bescherming van de grondrechten en beter gebruik van de EU-financiering. Ik hoop dat de regeringen van de EU nu zullen reageren op deze sterke boodschap van het Parlement.</p>
    </intervention>
    <intervention id="3-388-000" speaker_id="1892" name="Carlos Coelho" is_mep="True" mode="written">
      <p sl="pt">Samen met mevrouw Járóka pleit ik voor een gecoördineerd EU-beleid dat bijdraagt tot de integratie van de Europese burgers die tot de etnische groep van de Roma behoren – van wie de Raad het aantal schat op tien à zestien miljoen – en voorziet in de aanneming van maatregelen ter bestrijding van racisme en discriminatie als aanvulling op de bestaande wetgeving. Tevens moeten garanties worden geboden voor de tenuitvoerlegging en de correcte toepassing van dit beleid. Er moeten echter ook maatregelen worden genomen die aan de specifieke behoeften van de Roma tegemoetkomen en hun sociaaleconomische integratie bevorderen, zoals onder meer het geval is met het recht op werk, huisvesting, gezondheidszorg en onderwijs.</p>
      <p sl="pt">De integratie van de Roma zal, los van het humanitaire aspect, ook bijdragen tot een toename van de beroepsbevolking, die het socialeverzekeringsstelsel op haar schouders draagt, en een daling van de kosten die verbonden zijn aan de sociale- en gezondheidsverzekering van de armen door de staat, om nog maar te zwijgen van de mogelijke terugval van de criminaliteit. Bij de integratie moeten de bescherming van kinderen en de naleving van de wet gewaarborgd zijn. Dit gemeenschappelijk Europees probleem vergt een gemeenschappelijke Europese oplossing die gebaseerd is op een geïntegreerde intersectorale aanpak teneinde de deur te openen naar steun en specifieke acties voor minder ontwikkelde gebieden met een ernstige structurele handicap.</p>
    </intervention>
    <intervention id="3-389-000" speaker_id="4335" name="Marielle De Sarnez" is_mep="True" mode="written">
      <p sl="fr">We hebben zojuist bij grote meerderheid de Europese strategie voor de integratie van de Roma aangenomen. Dat is een sterk politiek signaal waaruit blijkt dat de Europese Unie zich bewust is van haar verantwoordelijkheid ten aanzien van deze minderheid, de grootste en meest vervolgde van Europa. De Europese Unie en de lidstaten moeten een einde maken aan de schandelijke segregatie waar de Roma van te lijden hebben. In dit verslag wordt benadrukt hoe belangrijk het is om de grondrechten van de Roma te eerbiedigen, met name wat betreft de toegang tot onderwijs. Om het risico van marginalisering te voorkomen, is het ook belangrijk om vernieuwend beleid in te voeren voor goede toegang tot werkgelegenheid, en om deze mensen, van wie de overgrote meerderheid permanent gevestigd is, in staat te stellen om toegang te krijgen tot behoorlijke en betaalbare huisvesting. De Europese fondsen zijn er al. Ze moeten gebruikt worden op een manier die gunstig is voor de Roma. Het is nu aan de Europese Commissie om op basis van de voorstellen in dit verslag slotbepalingen op te stellen die in lijn liggen met het subsidiariteitsbeginsel en die als doel hebben dat de Roma volwaardige Europese burgers worden.</p>
    </intervention>
    <intervention id="3-390-000" speaker_id="96868" name="Karima Delli" is_mep="True" mode="written">
      <p sl="fr">Het Parlement heeft een goede tekst aangenomen. De nadruk ligt op de belangrijke rol die Europa speelt voor de integratie van de Roma binnen de Europese Unie, waarbij deze strategie op lokaal niveau wordt toegepast. In het verslag wordt eraan herinnerd dat een strategie voor de Roma alleen mogelijk is in samenspraak met de leden van de gemeenschap, wat erop neerkomt dat we eerst moeten werken ‘met’ voordat we gaan werken ‘voor’. De Roma moeten daarom betrokken worden bij het nemen van besluiten.</p>
      <p sl="fr">In de tekst wordt de nadruk gelegd op de moeilijke leefomstandigheden, de discriminatie en de moeilijkheden om toegang te krijgen tot onmisbare diensten waar de Roma het slachtoffer van zijn. Er wordt herinnerd aan de noodzaak om te garanderen dat het vrije verkeer voor Europese burgers wordt geëerbiedigd. Wat betreft sociale integratie wordt ook stilgestaan bij sociale bescherming, beroepsopleiding, onderwijs en de verlening van overheidsdiensten. Er worden vraagtekens gezet bij de ontoereikende toewijzing van middelen, terwijl het geld goed gebruikt kan worden. Het grote nadeel van dit verslag is echter dat de conservatieven in het Europees Parlement blijven hameren op de noodzaak om de zogenaamde "langdurige afhankelijkheid" van de Roma van sociale voorzieningen te bestrijden. Dit is een schandalig vooroordeel dat er voor de zoveelste keer op gericht is om de Roma-gemeenschap te marginaliseren.</p>
    </intervention>
    <intervention id="3-391-000" speaker_id="96914" name="Anne Delvaux" is_mep="True" mode="written">
      <p sl="fr">Ik ben verheugd dat het Europees Parlement het verslag-Járóka bij overweldigende meerheid heeft aangenomen. In het verslag wordt bevestigd hoe belangrijk het is om de uitsluiting en discriminatie van de Roma te bestrijden, om hun sociale, culturele en economische integratie te bevorderen, om hun grondrechten beter te beschermen en om de EU-middelen beter te benutten. Het Parlement heeft zijn prioriteiten gesteld, waarover een consensus is bereikt. Het Europees Parlement verzoekt om een actieplan van de Europese Unie voor deze kwestie, zou graag zien dat er gebruik gemaakt wordt van de EU-middelen, en stelt voor om een kaart van crisisgebieden aan te nemen om erachter te komen waar zich de Roma-bevolkingsgroepen bevinden. Wat specifieke maatregelen betreft, kan toegang tot onderwijs genoemd worden, wat voor de Roma net zo zeer een prioriteit is als voor andere bevolkingsgroepen. Verder moeten we toezicht houden op het gebruik van EU-middelen om ervoor te zorgen dat het geld daadwerkelijk terechtkomt bij degenen voor wie het is bedoeld.</p>
      <p sl="fr">Het Parlement heeft ook sterk aangedrongen op de oprichting van EU-organen onder supervisie van de huidige Roma task force, met als doel om financiële steun van de Unie te garanderen voor goede lokale initiatieven en om oneigenlijk gebruik van middelen tijdig op te sporen en te rapporteren. Verder moet het toepassingsgebied van de middelen worden uitgebreid om ook projecten te kunnen financieren die erop gericht zijn om overheidsdiensten te verbeteren.</p>
    </intervention>
    <intervention id="3-392-000" speaker_id="96859" name="Ioan Enciu" is_mep="True" mode="written">
      <p sl="ro">Ik heb voor dit verslag gestemd, omdat ik van mening ben dat een EU-strategie voor de integratie van de Roma een positieve en welkome stap is. Deze gemeenschap heeft bijzondere aandacht nodig op Europees niveau, gezien de aanhoudende problemen met sociale en economische integratie en omdat ze zo mobiel zijn. Ik ben echter van mening dat de grootste inspanningen nog geleverd moeten worden. Op ieder niveau zijn er strategieën en actieplannen voor de Roma beschikbaar, maar het ontbreekt aan daadwerkelijke uitvoering. Zodoende denk ik dat een gestructureerde dialoog tussen de Roma-gemeenschappen, de niet-gouvernementele sector en de lokale autoriteiten de basis moet vormen voor de uitvoering van de toekomstige strategie.</p>
    </intervention>
    <intervention id="3-393-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd omdat ik van oordeel ben dat de integratie van de Roma niets te maken heeft met morele overwegingen of de verplichtingen van de Europese Unie op het gebied van de mensenrechten. Uit tal van studies blijkt dat aan de sociale uitsluiting van Europese burgers voor de lidstaten sociaaleconomische kosten verbonden zijn. Integratie van de Roma is een noodzakelijke investering die op de lange duur financieel rendabel is.</p>
    </intervention>
    <intervention id="3-394-000" speaker_id="96977" name="Diogo Feio" is_mep="True" mode="written">
      <p sl="pt">Historisch gezien zijn de Roma steeds het slachtoffer geweest van discriminatie en vijandigheid van de meerderheidsbevolking van de lidstaten. Ook binnen de Roma-gemeenschappen zelf vindt veel discriminatie plaats. De voorgestelde strategie moet die praktijken niet alleen aan het licht brengen, maar vooral ook verhelpen. Ik ben van oordeel dat de EU-strategie voor de integratie van de Roma en andere minder begunstigde etnische groepen een goede zaak is.</p>
      <p sl="pt">Ik ben tevens van oordeel dat de strategie veel kans van slagen heeft als zij wordt ondersteund door de actieve betrokkenheid van de mensen wier integratie wordt beoogd. Zonder de deelname, interactie en inzet van alle actoren in deze gezamenlijke inspanning bestaat het risico dat de strategie niet meer dan een intentieverklaring blijft. Er is nog veel werk aan de winkel om de tendens tot discriminatie jegens de Roma te keren. Ik hoop dat het welslagen van de strategie aan dit probleem op termijn een eind zal maken.</p>
    </intervention>
    <intervention id="3-395-000" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag handelt over de ontwikkeling van een EU-strategie voor de integratie van de Roma. Het is een bijzonder nuttig en bemoedigend document dat gezamenlijk is opgesteld door de Commissie en het Parlement. De in de tekst vervatte aanbevelingen liggen in de lijn van de doelstellingen van de Europa 2020-strategie met betrekking tot het terugdringen van de armoede en het bestrijden van de sociale uitsluiting teneinde overal in de Europese Unie een inclusieve groei te bevorderen. In tegenstelling tot andere etnische groepen kent de Roma-bevolking een zeer sterke demografische dynamiek. Verwacht wordt dat hun aandeel in de beroepsbevolking in landen zoals Hongarije tegen 2050 boven de 50 procent zal liggen. Daarom is integratie noodzakelijk, niet alleen in ethische termen, aangezien het hier om een mensenrechtenkwestie gaat, maar ook om de duurzaamheid van de socialeverzekeringsstelsels te waarborgen. Het is gebleken dat integratie geen kosten veroorzaakt, maar beschouwd dient te worden als een "noodzakelijke investering die op de lange duur financieel rendabel is". Gelet op de voordelen van integratie zijn de kosten van uitsluiting soms groter dan die van integratie. Ik verwelkom de aanneming van dit verslag alsmede de aanbeveling om het toezicht en de controle op de naleving van deze strategie door de lidstaten aan de Commissie toe te vertrouwen.</p>
    </intervention>
    <intervention id="3-396-000" speaker_id="96706" name="João Ferreira" is_mep="True" mode="written">
      <p sl="pt">In de resolutie die is aangenomen, wordt gepleit voor de aanneming van een EU-strategie voor de integratie van de Roma, in combinatie met de ontwikkeling van een inclusief actieplan dat moet voortbouwen op de fundamentele waarden van gelijkheid, toegang tot rechten, non-discriminatie en gendergelijkheid. Doel is te waarborgen dat de Roma-gemeenschap daadwerkelijk toegang heeft tot onderwijs, werkgelegenheid, huisvesting, gezondheidszorg en cultuur. De vermelding dat Europese programma's en Europees geld beschikbaar zijn en kunnen worden ingezet voor de maatschappelijke en economische integratie van de Roma lijkt mij bijzonder gepast, vooral omdat er toch sprake is van onderbesteding. Deze resolutie is des te belangrijker omdat de Roma zoals bekend in tal van EU-landen, waaronder Frankrijk en andere lidstaten, het doelwit zijn geweest van ongelukkige en onaanvaardbare discriminerende praktijken.</p>
    </intervention>
    <intervention id="3-397-000" speaker_id="4466" name="Ilda Figueiredo" is_mep="True" mode="written">
      <p sl="pt">Het is bekend dat Roma in diverse EU-landen gediscrimineerd worden. Onlangs hebben zich in Frankrijk en andere EU-lidstaten problemen voorgedaan die nog ernstigere vormen kunnen aannemen onder het voorwendsel van de economische en sociale crisis. De rapporteur, een Parlementslid dat tot de Roma-bevolking behoort, heeft geprobeerd om het Parlement van deze situatie bewust te maken.</p>
      <p sl="pt">In dit verband bepleit het Parlement in de resolutie die hier vandaag is aangenomen dat een EU-strategie voor de integratie van de Roma wordt voorgesteld door de Commissie en aangenomen door de Raad in de vorm van een actieplan op Europees niveau dat indicatief en inclusief is op verschillende niveaus en moet voortbouwen op de fundamentele waarden van gelijkheid, toegang tot rechten, non-discriminatie en gendergelijkheid.</p>
      <p sl="pt">Tevens wordt eraan herinnerd dat Europese programma's en Europees geld beschikbaar zijn en kunnen worden ingezet voor de maatschappelijke en economische integratie van de Roma, maar dat op ieder niveau betere communicatie vereist is om te waarborgen dat deze middelen op correcte wijze worden gebruikt. Doel is te garanderen dat de Roma-gemeenschap daadwerkelijk toegang heeft tot onderwijs, werkgelegenheid, huisvesting, gezondheidszorg en cultuur.</p>
    </intervention>
    <intervention id="3-398-000" speaker_id="96993" name="Lorenzo Fontana" is_mep="True" mode="written">
      <p sl="it">De problemen die betrekking hebben op de grootste etnische minderheid van Europa moeten pragmatisch worden aangepakt, zonder te vervallen in overdreven begripvol, halfslachtig handelen. Wij debatteren over het garanderen van een groot aantal rechten voor de Roma-minderheid, terwijl de meeste burgers die rechten alleen maar kunnen genieten door elke dag offers te brengen. De vaststelling van een Europese strategie verdient in mijn ogen geen steun, omdat we hier te maken hebben met een fenomeen dat per lidstaat enorm verschilt. Bepaalde landen bevinden zich aantoonbaar in een moeilijke situatie, terwijl andere haast niets merken van de problematiek. Daarom zou het in mijn ogen doeltreffender zijn om het subsidiariteitsbeginsel toe te passen en ben ik niet voornemens dit verslag te steunen.</p>
    </intervention>
    <intervention id="3-399-000" speaker_id="1164" name="Bruno Gollnisch" is_mep="True" mode="written">
      <p sl="fr">Zelden heeft een verslag van het Europees Parlement de waanzin zo dicht benaderd. De strategie voor de integratie van de Roma staat gelijk aan het stelselmatig voortrekken van een kleine bevolkingsgroep bij van alles en nog wat, allerlei verplichte quota, onder meer binnen besluitvormingsorganen en bedrijven, en de stelselmatige overheidsfinanciering van haar vermeende behoeften, waaronder huisvesting. Men gaat er uiteraard van uit dat deze minderheid stelselmatig slachtoffer is van opzettelijke discriminatie, en nooit wordt gekeken naar haar eigen verantwoordelijkheden. Het moet gezegd dat de rapporteur zelf tot deze minderheid behoort, hetgeen bewijst dat laatstgenoemde ook weer niet zo onderdrukt is. Eigenlijk is het een beetje alsof we iemand uit China de taak toevertrouwen om het Europese handelsbeschermingsbeleid vast te stellen.</p>
      <p sl="fr">Om echter terug te komen op het onderwerp, welke andere Europese burgers, slachtoffer van armoede en bestaansonzekerheid en in hun eigen land uitgesloten van de sociale voorzieningen die reeds prioritair worden toegekend aan anderen, kunnen uwerzijds op zoveel bekommernis rekenen? De toenemende afkeer van wat zich in Brussel afspeelt is terug te voeren op deze stelselmatige discriminatie die ten koste gaat van de Europese burger.</p>
    </intervention>
    <intervention id="3-400-000" speaker_id="28208" name="Nathalie Griesbeck" is_mep="True" mode="written">
      <p sl="fr">Deze week heeft het Europees Parlement met grote meerderheid een verslag over de EU-strategie voor de integratie van de Roma aangenomen: dit is een politiek signaal waaruit eens te meer blijkt dat de Europese Unie zich bewust is van haar verantwoordelijkheid tegenover deze etnische minderheid, die niet alleen de grootste maar ook de meest achtergestelde in Europa is. Het verslag onderstreept de prioritaire gebieden van deze strategie: fundamentele rechten, ongelijkheid, de bestrijding van discriminatie, onderwijs, tewerkstelling, toegang tot de arbeidsmarkt, huisvesting, enzovoort. Dit zijn allemaal terreinen waarop maatregelen moeten worden genomen. Persoonlijk heb ik binnen de Commissie burgerlijke vrijheden, justitie en binnenlandse zaken benadrukt dat bij het opstellen van een dergelijke strategie speciale aandacht moet worden besteed aan kinderen en minderjarigen. Het verslag benadrukt eveneens het oneigenlijke gebruik van de Europese middelen die beschikbaar zijn voor de integratie van de Roma: administratieve vertragingen en lasten, gebrekkige voorlichting, onvoldoende betrokkenheid van lokale overheden en ga zo maar door, stuk voor stuk problemen waarop de lidstaten, lokale overheden, belanghebbenden en anderen moeten inspelen om de volledige benutting van deze Europese middelen te waarborgen. Deze strategie zal vervolgens door elke lidstaat moeten worden uitgewerkt en dus in de praktijk op de proef worden gesteld.</p>
    </intervention>
    <intervention id="3-401-000" speaker_id="96952" name="Sylvie Guillaume" is_mep="True" mode="written">
      <p sl="fr">De integratie van de Roma is een echt Europees probleem, en daarom moet de Europese Unie de discriminatie waaraan de Roma-gemeenschap blootstaat bij de wortel aanpakken door stereotypen tegen te gaan en daarmee gelijke toegang tot de arbeidsmarkt, huisvesting, gezondheidszorg en onderwijs te garanderen. Ik ben dan ook heel blij dat het Europees Parlement de kwestie op de agenda heeft geplaatst en zijn goedkeuring heeft gehecht aan dit verslag, dat bedoeld is als bijdrage aan de beraadslagingen van de Commissie. Dit verslag bekritiseert het oneigenlijke gebruik door de lidstaten van Europese middelen die zouden moeten worden aangewend ten behoeve van projecten voor de integratie van Roma, maar ik hoop dat de Commissie een stap verder zal gaan door de lidstaten te dwingen openlijk verantwoording af te leggen over hun gebruik van deze middelen.</p>
    </intervention>
    <intervention id="3-402-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit document gestemd, hoewel ik van mening ben dat dit verslag had moeten worden verworpen. Op het moment is het niet nodig om een strategie te versterken die slechts aan één groep is gewijd. In plaats daarvan hebben we een doeltreffende noodstrategie nodig die een oplossing biedt voor de kwestie van legale en illegale immigratie, teneinde met name voor economische stabiliteit, werkgelegenheid, veiligheid, openbare orde en rechtvaardigheid te zorgen voor alle Europese burgers die in demografisch, cultureel, traditioneel, historisch en economisch opzicht tot een lidstaat behoren.</p>
    </intervention>
    <intervention id="3-403-000" speaker_id="96857" name="Cătălin Sorin Ivan" is_mep="True" mode="written">
      <p sl="ro">De Europese benadering van het Roma-probleem was en is onvoldoende. Het verslag van Lívia Járóka van de Commissie burgerlijke vrijheden, justitie en binnenlandse zaken moet, met de bijdragen van de andere relevante commissies, een nieuwe impuls geven aan een goede strategie voor integratie van de Roma, die wij volgende maand verwachten van de Commissie.</p>
      <p sl="ro">Ik ben ervan overtuigd dat we allen graag een daadwerkelijke verandering willen realiseren voor de Roma-gemeenschap, en haar alle randvoorwaarden voor sociale integratie willen verschaffen. Daarom moeten we ons concentreren op de beschikbare politieke en financiële instrumenten en directe actie ondernemen op belangrijke terreinen als onderwijs en gezondheid.</p>
      <p sl="ro">Er is ook behoefte aan samenwerking op ieder niveau, van Europees tot lokaal, omdat zonder gezamenlijk optreden alle middelen verloren gaan. De Roma moeten betrokken worden bij het opstellen van beleid. Daarom moeten er oplossingen worden gevonden om contact te leggen met hen die de schakel vormen tussen het besluitvormings- en uitvoerend niveau.</p>
      <p sl="ro">Tot slot: We moeten het belang onderkennen van de boodschap die we met dit verslag overbrengen. We moeten echter niet vergeten dat er al vele boodschappen zijn afgegeven en dat het nu tijd is voor concrete actie.</p>
    </intervention>
    <intervention id="3-404-000" speaker_id="96771" name="Jarosław Kalinowski" is_mep="True" mode="written">
      <p sl="pl">Vanuit cultureel oogpunt zijn de Roma een van de rijkste naties ter wereld. Hun aanwezigheid zorgt voor variëteit in het landschap van veel verschillende landen. Stereotypen en discriminatie zijn echter schadelijk voor de Roma en dragen helaas niet bij aan het opzetten van een dialoog – en een dialoog is nodig. Wij wonen zij aan zij en we moeten elkaar in ieder geval accepteren om een einde te kunnen maken aan het verschijnsel uitsluiting. Daarom is het nodig onderwijs te steunen zodat er geen obstakels zijn die het moeilijk of onmogelijk maken dat Roma-kinderen samen met andere kinderen in Europese scholen onderwijs genieten. Het is ook nodig initiatieven te steunen die Roma in staat stellen deel te nemen aan legale werkgelegenheid en gemakkelijker te acclimatiseren in het land waar zij op enig moment wonen. Wij zijn bang van het onbekende. Als we meer weten over de rijkdom van de Roma-cultuur en -gebruiken, zal integratie ongetwijfeld sneller plaatsvinden.</p>
    </intervention>
    <intervention id="3-405-000" speaker_id="4542" name="Timothy Kirkhope" is_mep="True" mode="written">
      <p sl="en">De ECR-Fractie is helemaal voor de insluiting en integratie van de Roma binnen de lidstaten en de Europese Unie. Gelijke toegang tot de openbare dienstensector en de arbeidsmarkt en vrijwaring van discriminatie zijn essentieel voor alle mensen, ongeacht ras, etniciteit of afkomst. We zijn ook grote voorstanders van de doelstellingen van het verslag als het gaat om het beter besteden en toewijzen van de EU-fondsen om de Roma volledig te steunen. Het verslag bevat echter onderdelen waarin wordt gesproken over gezondheid, onderwijs en werkgelegenheid en dat zijn naar onze mening beleidsterreinen die door de lidstaten geregeld moeten worden.</p>
    </intervention>
    <intervention id="3-406-000" speaker_id="96816" name="Giovanni La Via" is_mep="True" mode="written">
      <p sl="it">Als wij voor de resolutie over de EU-strategie voor de integratie van de Roma stemmen, kan dat een stimulans betekenen voor de bestrijding van de discriminatie in de lidstaten en voor het ontwikkelen van maatregelen ten behoeve van de Roma. Ik doel daarbij met name op de meest kwetsbare groepen, wat in overeenstemming is met de bepalingen van het Handvest van de grondrechten van de Europese Unie. De volgende stap op weg naar een serieus en substantieel beleid voor de inclusie van de Roma bestaat mijns inziens uit het vaststellen van effectieve economische instrumenten. In deze resolutie wordt een ook voor mijn land fundamenteel onderwerp behandeld, en de doelstelling ervan is de Roma goed te laten integreren, zodat zij daadwerkelijk kunnen deelnemen aan het economische, sociale en culturele leven van de landen waar zij woonachtig zijn, waar ik aan toevoeg dat zij zich daarbij volledig moeten houden aan de beginselen en wetten van het gastland. Tot slot steun ik de oproep aan de Commissie om in samenwerking met de lidstaten de leidende rol te vervullen bij het vormgeven van de strategische coördinatie door een task force in te stellen als een permanent orgaan om verantwoordelijkheid te nemen voor de supervisie op en de coördinatie van deze kwestie.</p>
    </intervention>
    <intervention id="3-407-000" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor dit verslag gestemd, omdat ik ingenomen ben met de zeer gedetailleerde blik op de complexiteit van de kwestie van de Roma-gemeenschap in de EU. Ik zou zelfs durven zeggen dat, als de meeste van deze problemen worden opgelost, meteen ook een groot aantal problemen van de Europese samenleving is opgelost. Ik wil graag even aangeven op welke wijze de structuurfondsen gebruikt kunnen worden om de prioriteiten van de EU-strategie voor de integratie van de Roma te ondersteunen. Ik ben van mening dat er substantiële bedragen moeten worden toegewezen voor de economische en sociale ontwikkeling van deze gemeenschappen. Indien er onvoldoende financiële steun is voor maatregelen of als de periode voor het behalen van resultaten te kort is, zullen we niet de effecten verkrijgen die we nu verwachten. Wat we nodig hebben is prioritering, het slim uitgeven van middelen en politieke betrokkenheid. Anders worden de financiële middelen verspild. Na dit verslag zal ik met belangstelling de volgende stappen van de Commissie volgen. Ik hoop dat deze strategie de nodige toegevoegde waarde zal opleveren voor de uitvoering van Europese maatregelen ter ondersteuning van de Roma-integratie.</p>
    </intervention>
    <intervention id="3-408-000" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag over het lot van de Roma – de meest gemarginaliseerde groep in de Europese Unie. De resolutie beschrijft praktische maatregelen voor het verbeteren van de gezondheid, de opleiding en het welzijn van de Roma. Het bevat maatregelen om hun toegang tot de arbeidsmarkt en fatsoenlijke huisvesting te verbeteren. Deze resolutie biedt de Roma de kans om beter te integreren in de maatschappij.</p>
    </intervention>
    <intervention id="3-410-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Deze resolutie bevat eens te meer slechts loze woorden. Ik ben blij dat deze tekst uitingen van racisme en vreemdelingenhaat, etnische profilering, het onrechtmatig afnemen van vingerafdrukken en onrechtmatige uitzetting aan de kaak stelt. Ik heb echter moeite met de bittere pillen die we daarbij te slikken krijgen: volmachten voor de Commissie op dit terrein, stigmatisering van de Roma in een tekst die beweert het voor hen op te nemen, concurrentie op de banenmarkt en concurrerende clusters. Deze tweeslachtigheid is onaanvaardbaar.</p>
    </intervention>
    <intervention id="3-411-000" speaker_id="96978" name="Nuno Melo" is_mep="True" mode="written">
      <p sl="pt">Als ruimte van solidariteit en integratie moet de Europese Unie al het nodige doen om discriminatie jegens Roma te voorkomen en te waarborgen dat deze mensen gelijke rechten genieten op het gebied van onderwijs, werkgelegenheid, gezondheidszorg en huisvesting in alle lidstaten en landen die in de toekomst tot de Unie wensen toe te treden. De Roma zouden zich moeten bekommeren om alle Roma-kinderen die niet naar school gaan omdat hun familie dat niet wil, om de kinderen en vrouwen die moeten bedelen, over het bedelen als levenskeuze, over de weigering om te werken en de gewoonte om in plaats daarvan gebruik te maken van de socialezekerheidsstelsels van derde landen. Er moeten resolute stappen worden ondernomen om aan de bestaande discriminatie een einde te maken, maar daarvoor is het noodzakelijk dat de Roma zichzelf niet uitsluiten en meewerken aan hun integratie in een Europese ruimte waar integratie troef is.</p>
    </intervention>
    <intervention id="3-412-000" speaker_id="28407" name="Willy Meyer" is_mep="True" mode="written">
      <p sl="es">Ik heb voor het verslag gestemd over de EU-strategie voor de integratie van de Roma. In de tekst wordt gewezen op de noodzaak om op EU-niveau een strategie te ontwikkelen voor de bescherming en integratie van dit volk. Ook worden de lidstaten in het verslag verzocht om aanneming en versterking van doeltreffende antidiscriminatiewetgeving en maatregelen ter bestrijding van discriminatie in alle aspecten van het dagelijks leven, inclusief meervoudige discriminatie, alsook ter waarborging, bescherming en bevordering van de grondrechten, gelijkheid en non-discriminatie, het recht op vrij verkeer, met inbegrip van voor Roma en niet-Roma bestemde bewustmakingsacties, met als doel discriminerende obstakels uit de weg te ruimen.</p>
    </intervention>
    <intervention id="3-413-000" speaker_id="96670" name="Louis Michel" is_mep="True" mode="written">
      <p sl="fr">Tien à twaalf miljoen Roma zijn aangewezen op Europese maatregelen om hun sociale, culturele en economische integratie te bevorderen. De Roma hebben blootgestaan en staan nog altijd bloot aan stelselmatige discriminatie, uitsluiting, mensenrechtenschendingen en stigmatisering. Het verslag dat we zojuist hebben aangenomen is een belangrijke stap op weg naar maatregelen om marginalisering, armoede en sociale uitsluiting tegen te gaan.</p>
      <p sl="fr">Er moet echter nog veel gebeuren om te komen tot non-discriminatie. Zelfs wanneer discriminatie op grond van etnische afkomst kan worden uitgebannen, blijft de sociaaleconomische uitsluiting van het merendeel van de Roma een harde realiteit. Talloze Roma in Europa zijn volledig van de economie afgesneden en leven in dusdanig erbarmelijke omstandigheden dat ze hun grondrechten niet kunnen uitoefenen.</p>
      <p sl="fr">Ik ben overigens van mening dat de integratie van de Roma op vroege leeftijd moet beginnen, met de opneming van Roma-kinderen in het bevolkingsregister, toegang tot hoogwaardig onderwijs, en bijstand bij het zoeken naar werk voor ouders. De Commissie moet verplichte minimumnormen op EU-niveau invoeren die de inbreng van lokale, nationale en Europese autoriteiten vereisen.</p>
    </intervention>
    <intervention id="3-414-000" speaker_id="96999" name="Alexander Mirsky" is_mep="True" mode="written">
      <p sl="en">Beleidsterreinen waar meer inspanningen van de EU vereist zijn in het proces van de insluiting van de Roma zijn prioriteiten voor de EU. Helaas zijn er problemen op het gebied van onderwijs, medische zorg en het extreme isolement van deze mensen. Het verslag bevat het verzoek aan de Commissie een strategisch plan te presenteren voor het introduceren van bindende minimumnormen op EU-niveau voor deze prioriteiten, waaronder boetes voor lidstaten die zich niet aan de doelstellingen houden. Hoewel ik er niet van overtuigd ben dat dit een succes zal worden, heb ik voor het verslag als geheel gestemd.</p>
    </intervention>
    <intervention id="3-415-000" speaker_id="28255" name="Andreas Mölzer" is_mep="True" mode="written">
      <p sl="de">De Roma en Sinti – dat is de politiek correcte term, hoewel sommige leden van deze etnische groepen dit als een belediging beschouwen en 'zigeuners' genoemd willen worden – leven voor een deel natuurlijk in ellendige omstandigheden. We mogen daarbij niet vergeten dat de gebrekkige vooruitgang in het verbeteren van de leefomstandigheden ook verband houdt met de tradities van deze groepen waaraan zij vast blijven houden. Op een typische weldoenersmanier worden al jarenlang pogingen gedaan om deze groepen te socialiseren maar deze mislukken allemaal, omdat ze niet worden geaccepteerd door het leeuwendeel van dit nomadenvolk. De Europese Unie heeft tot 2013 12 miljard euro gereserveerd voor de integratie van minderheden, en het is nu al duidelijk dat het, voor wat betreft de meeste Roma en Sinti, weggegooid geld zal zijn.</p>
      <p sl="de">Zowel de clanstructuur als het gebrek aan interventierechten voor de overheid voorkomt dat deze vicieuze cirkel ooit doorbroken zal worden. De nu geplande strategie is niet alleen ongeschikt om daadwerkelijk iets veranderen; ze zou zelfs op bepaalde terreinen, zoals niet-discriminatie, een schot in eigen doel kunnen worden. Verder ontbreekt de restrictie dat er niet zoiets bestaat als het recht op toegang tot het socialezekerheidsstelsel. Daarom wijs ik dit verslag ten zeerste van de hand.</p>
    </intervention>
    <intervention id="3-416-000" speaker_id="97280" name="Claudio Morganti" is_mep="True" mode="written">
      <p sl="it">Ik heb tegen dit verslag gestemd, omdat het in mijn ogen helemaal niet nodig is dat de Europese Unie een grote hoeveelheid middelen vrijmaakt voor de integratie van de Roma. In dit verslag wordt beoogd om, in deze tijden van crisis en problemen, nog een tandje bij te zetten om op een groot aantal gebieden specifieke financiering en gunstige voorwaarden te bewerkstelligen voor de Roma-bevolking.</p>
      <p sl="it">De Roma hebben in Europa altijd een geïsoleerde positie ingenomen, wat meestal niet aan de bereidwilligheid van anderen, maar aan het karakter van de Roma lag. Zij hebben zich willens en wetens afgezonderd om volgens hun eigen regels te kunnen blijven leven, die ver afstaan van de Europese normen en waarden. Ik zou liever zien dat Europa zich niet bezighield met een EU-strategie voor de integratie van de Roma, maar met een daadwerkelijke en doeltreffende gemeenschappelijke immigratiestrategie, die steeds harder nodig is en geen uitstel meer duldt.</p>
    </intervention>
    <intervention id="3-417-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Een Europese Roma-strategie is zonder twijfel een absolute noodzaak. Het gaat namelijk om een Europese minderheid die gekenmerkt wordt door een hoge graad van grensoverschrijdende mobiliteit, vanwege hun manier van leven. Ik heb voor de resolutie gestemd omdat het de rol van goed onderwijs en goede opleidingen benadrukt als factor die het persoonlijke en professionele bestaan van mensen beïnvloedt en omdat onderwijs zodoende de meest betrouwbare oplossing is voor het integreren van de Roma in de samenleving.</p>
    </intervention>
    <intervention id="3-418-000" speaker_id="96981" name="Franz Obermayr" is_mep="True" mode="written">
      <p sl="de">Terwijl de meerderheidsmaatschappij in de EU in rap tempo vergrijst, neemt de bevolkingsgroei bij de Roma snel toe. In Hongarije vormen de Roma momenteel tussen de 6 en 8 procent van de bevolking, tegen 2050 zullen ze meer dan 50 procent van de beroepsbevolking uitmaken. Des te erger dus dat het leven van de Roma in de EU nog altijd gekenmerkt wordt door werkloosheid, een onderwijsniveau dat ver onder het gemiddelde ligt, georganiseerde misdaad en prostitutie, en terugtrekking in parallelle maatschappijen. De situatie van vrouwen in de vaak archaïsche Roma-maatschappij is bijzonder dramatisch, en hun gebrek aan onderwijs en dus hun uitsluiting van de arbeidsmarkt des te groter. Dit verslag kaart weliswaar een paar problemen aan, maar slechts eenzijdig. Integratie is geen eenrichtingsverkeer. De Roma moeten hun steentje bijdragen, hun kinderen naar school sturen, zelf beter integreren op de arbeidsmarkt en criminele activiteiten aan banden leggen. Ik heb daarom tegen het verslag gestemd.</p>
    </intervention>
    <intervention id="3-419-000" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik heb voor dit verslag gestemd omdat we verandering moeten brengen in een situatie waarin een aanzienlijk deel van de tien à twaalf miljoen Europese Roma in de 21e eeuw nog steeds onder discriminatie lijden en in economisch en sociaal opzicht worden gemarginaliseerd. Integratie is een langdurig en ingewikkeld proces dat al naargelang de omstandigheden in afzonderlijke lidstaten en regio's verschilt. De strategie van de Europese Unie moet duidelijke doelstellingen en middelen voor financieringsprogramma's omvatten. De grootste verantwoordelijkheid berust evenwel bij de lidstaten en lokale autoriteiten, die de situatie in de regio het best kennen. Het beleid op het gebied van onderwijs, gezondheidszorg en huisvesting en een snellere integratie van Roma op de arbeidsmarkt zijn van cruciaal belang voor het oplossen van de reeds lang bestaande problemen waarmee zij kampen. Indien EU-burgers die deel uitmaken van de Roma-gemeenschap niet naar behoren in de samenlevingen van de lidstaten van de Unie kunnen integreren, zou dit een veeg teken zijn voor het Europese integratiebeleid als geheel.</p>
    </intervention>
    <intervention id="3-420-000" speaker_id="97197" name="Alfredo Pallone" is_mep="True" mode="written">
      <p sl="it">De Europese Unie houdt zich al jaren bezig met de problematiek op het gebied van de sociale integratie en de bescherming van minderheden. In het verslag van mevrouw Járóka over de EU-strategie voor de integratie van de Roma wordt een actieplan voorgesteld voor de sociaaleconomische inclusie van de Roma, dat gericht is op een Europees project waarmee, mede op basis van de kosten die elke lidstaat op dit gebied zal moeten dragen, nationale strategieën worden vastgesteld ter bestrijding van deze problematiek. Daarom heb ik voor het verslag gestemd; er is een nieuw Europees rechtskader nodig dat gepaard moet gaan met maatregelen ter bestrijding van de discriminatie en ter bescherming van de mensenrechten, teneinde de Roma in de lidstaten te laten integreren aan de hand van een plan waarmee zij verzekerd zijn van onderwijs en gezondheidszorg.</p>
    </intervention>
    <intervention id="3-421-000" speaker_id="96900" name="Georgios Papanikolaou" is_mep="True" mode="written">
      <p sl="el">Ik heb vóór het verslag van het Europees Parlement over de EU-strategie voor de integratie van de Roma gestemd. De integratie van de Roma in de samenleving is een zeer belangrijk vraagstuk dat alle landen van de EU aangaat, en met name ook Griekenland waar volgens een onderzoek (van het Europees Bureau voor de grondrechten) 35 procent van de Roma analfabeet is en slechts 4 procent minstens tien jaar onderwijs heeft genoten. De sleutel voor integratie is onderwijs en afschaffing van segregatie op school. Afgezien van adequate gezondheidszorg en gelijke kansen op de arbeidsmarkt moeten de lidstaten zorgen voor beter toezicht op de mate waarin voor Roma bestemde financiële EU-middelen daadwerkelijk worden gebruikt ten behoeve van de begunstigden.</p>
    </intervention>
    <intervention id="3-422-000" speaker_id="38595" name="Rovana Plumb" is_mep="True" mode="written">
      <p sl="en">We weten dat tien à twaalf miljoen Europese Roma nog altijd lijden onder ernstige systematische discriminatie op het gebied van onderwijs (waar ze met name slachtoffers zijn van segregatie), huisvesting (in het bijzonder met gedwongen uitzettingen en inferieure leefomstandigheden, vaak in getto's), werkgelegenheid (hun bijzonder lage arbeidsparticipatie) en gelijke toegang tot gezondheidszorgstelsels en andere openbare diensten, alsmede een verbijsterend lage mate van politieke participatie. De EU-strategie voor de integratie van de Roma moet maatregelen omvatten om te zorgen voor toezicht op de situatie van de Roma als het gaat om het respect voor en de bevordering van hun fundamentele sociale rechten, gelijkheid, niet-discriminatie en vrij verkeer binnen de EU, en om onderwijs, opleidingsmogelijkheden en arbeidsbegeleiding voor volwassenen te leveren, wat cruciaal is om ervoor te zorgen dat de Roma werk vinden en houden om voortduren van de sociale uitsluiting te voorkomen.</p>
      <p sl="en">De Commissie en de lidstaten moeten tegemoetkomen aan de specifieke behoeften van de Roma-vrouwen door een genderperspectief toe te voegen aan alle vormen van beleid voor integratie van de Roma en om in het bijzonder de meest kwetsbare subgroepen te beschermen. Daarom verzoek ik de Commissie jaarlijks verslag uit te brengen aan het Europees Parlement over de EU-strategie voor de integratie van de Roma om toezicht te houden op de voortgang op nationaal niveau.</p>
    </intervention>
    <intervention id="3-423-000" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd omdat het Parlement hierin aandringt op een doeltreffende aanpak van de problemen en uitdagingen die gerelateerd zijn aan de gevoelige kwestie van de integratie van de Roma-gemeenschappen.</p>
    </intervention>
    <intervention id="3-424-000" speaker_id="28409" name="Raül Romeva i Rueda" is_mep="True" mode="written">
      <p sl="en">Op 14 februari is er in de Commissie burgerlijke vrijheden, justitie en binnenlandse zaken gestemd over het parlementaire verslag van mevrouw Járóka over de EU-strategie voor de integratie van de Roma, waarbij de meerderheid van de amendementen van de Verts/ALE-Fractie in aanmerking is genomen door de rapporteur of opgenomen bij de compromisamendementen en waarbij veel van de doelstellingen van de fractie bij het onderwerp zijn opgenomen, namelijk dat de strategie voor integratie van de Roma van binnenuit moet worden geleid: ontwikkeld door Roma voor Roma, wat leidt tot zelfverwezenlijking van de Roma, betrokkenheid bij de besluitvormingsprocedure, de aanstelling van Roma-medewerkers/bemiddelaars in sleutelposities op lokaal, nationaal en EU-niveau; dat er een einde moet worden gemaakt aan de onwettige praktijken die blijven bestaan door de straffeloosheid in EU-lidstaten: geweld tegen Roma, schendingen van het recht op vrij verkeer, toenemende activiteit van extremistische politieke partijen, politici en beleidsmaatregelen, stelselmatige segregatie van Roma-kinderen in het onderwijs, wijdverbreide woonsegregatie van Roma, mensensmokkel, ontzeggen van toegang tot gezondheidszorg en sociale diensten, gedwongen sterilisatie van Roma-vrouwen.</p>
    </intervention>
    <intervention id="3-425-000" speaker_id="96819" name="Licia Ronzulli" is_mep="True" mode="written">
      <p sl="it">Op 6 april aanstaande komt de Commissie met haar mededeling over de inclusie van de Roma. Dit onderwerp is voorts door de Hongaarse regering, de huidige voorzitter van de EU, als prioriteit aangemerkt. In de resolutie van het Parlement wordt de noodzaak onderstreept van de verdere integratie van de Roma-bevolking in de moderne samenleving.</p>
      <p sl="it">Persoonlijk ben ik van mening dat de Roma zich aan onze samenleving moeten aanpassen en ons niet moeten dwingen tot het voeren van bevoordelend beleid dat vaak tot resultaten leidt die haaks staan op de verwachtingen. Onwetendheid, een gebrekkige opleiding en analfabetisme leiden vaak tot een slecht toekomstperspectief. Wie geen onderwijs genoten heeft, kan geen actieve rol spelen in de samenleving. De problemen die de Roma ondervinden bij het vinden van een baan zijn vaak het gevolg van hun lage opleidingsniveau, wat laat zien dat onderwijs de basis vormt van een goede toekomst.</p>
    </intervention>
    <intervention id="3-426-000" speaker_id="97196" name="Oreste Rossi" is_mep="True" mode="written">
      <p sl="it">Dit verslag is volstrekt onacceptabel omdat hierin meermaals wordt onderstreept dat de inclusie van de Roma economisch noodzakelijk is en tot financiële voordelen zou leiden voor de lidstaten, omdat hierin een task force als permanent orgaan van de Commissie wordt voorgesteld en omdat hierin gesproken wordt van stelselmatige discriminatie en een onacceptabele mate van uitsluiting en schendingen van de mensenrechten.</p>
      <p sl="it">In het verslag wordt voorts het belang onderstreept van een EU-strategie voor de bestrijding van alle mogelijke schendingen van de rechten van de Roma, met inbegrip van het afnemen van vingerafdrukken en uitzetting. Het verslag voorziet in de bestraffing van de regeringen van de lidstaten die niet voldoen aan de Europese verplichtingen ten aanzien van de Roma, in het bevorderen van het aanwerven van Roma bij het overheidsapparaat en in de aanstelling van Roma-onderwijzers die in hun eigen taal onderwijzen om de Roma-cultuur te beschermen. Daarnaast wordt de vrijheid van meningsuiting geschoffeerd, omdat er in het verslag voor wordt gepleit om het negatief bejegenen en discrimineren van de Roma tijdens politieke bijeenkomsten te veroordelen. Het moge duidelijk zijn dat ik alleen maar tegen dit verslag kan stemmen, omdat het beledigend en schadelijk is voor de rechten van iedereen die zelf wil bepalen wat hij zegt.</p>
    </intervention>
    <intervention id="3-427-000" speaker_id="96718" name="Olga Sehnalová" is_mep="True" mode="written">
      <p sl="cs">Voor elke Europese strategie voor de integratie van de Roma in welke vorm dan ook dient allereerst gedegen kennis aanwezig te zijn van de lokale omstandigheden. Een dergelijke strategie kan dan ook in geen geval zonder nauwe samenwerking met de lokale overheden en de gemeenschappen worden uitgevoerd, want dat is het niveau waarop het geheel moet worden omgevormd in een dagelijks samenleven van de maatschappelijke meerderheid met de Roma-gemeenschap. Aangezien het verslag hier oog voor heeft, heb ik voorgestemd.</p>
    </intervention>
    <intervention id="3-428-000" speaker_id="4751" name="Bart Staes" is_mep="True" mode="written">
      <p sl="nl">De Roma kampen in Europa stelselmatig met discriminatie en moeten vechten tegen uitsluiting, mensenrechtenschendingen en stigmatisering. Door vandaag te stemmen voor bindende EU-minimumnormen, hoop ik dat de tien tot twaalf miljoen Roma een betere toegang krijgen tot werkgelegenheid, onderwijs, huisvesting en gezondheidszorg. Positief is dat het verslag ertoe oproept om samen met de betrokkenen te zoeken naar de beste maatregelen. Het verslag wijst verder op de primordiale rol van de regionale politiek. Lidstaten hebben immers toegang tot fondsen om de Roma te helpen met integratie, maar maken amper gebruik van dat geld. Het is dus aan de lidstaten om hun verantwoordelijkheid te nemen.</p>
      <p sl="nl">Positief in het verslag is ook dat de Commissie gunningscriteria moet invoeren, die ten goede komen aan de lidstaten die succesvol zijn en die niet-naleving bestraffen. Het enige minpuntje is de verwijzing naar de zogenaamde langdurige afhankelijkheid van de sociale zekerheid van Roma. Dit is een zeer conservatief vooroordeel dat de Roma-gemeenschap opnieuw marginaliseert. Ik hoop dat de Commissie dit verslag zal integreren in haar eigen voorstel dat vermoedelijk op 5 april gepresenteerd wordt. Nog vóór de zomer zou het door de Raad worden aangenomen. De integratie van de Roma is één van de prioriteiten van het Hongaars voorzitterschap.</p>
    </intervention>
    <intervention id="3-429-000" speaker_id="4545" name="Catherine Stihler" is_mep="True" mode="written">
      <p sl="en">Ik heb steun verleend aan dit verslag, dat gericht is op de bestrijding van discriminatie van de Roma en de lidstaten oproept beleid te ontwikkelen voor de integratie van deze bevolkingsgroep in de arbeidsmarkt. De Roma vormen een van de meest gemarginaliseerde groepen in de EU en daarom moeten we ervoor zorgen dat er maatregelen worden genomen om de sociale uitsluiting waarmee zij te maken hebben aan te pakken.</p>
    </intervention>
    <intervention id="3-431-000" speaker_id="28246" name="Alexander Alvaro" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden zoals het geval zou zijn bij Eurobonds.</p>
    </intervention>
    <intervention id="3-432-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor dit verslag gestemd omdat het industriebeleid een prioriteit is van de Europa 2020-strategie en de belangrijkste drijvende kracht achter de Europese economie. De industriesector krijgt bijzondere aandacht omdat hij goed is voor bijna driekwart van de Europese export, een baan biedt aan 57 miljoen mensen en 80 procent van de investeringen in onderzoek en ontwikkeling vertegenwoordigt. Als Europa op dit gebied concurrerend wil zijn, moet de nadruk mijns inziens komen te liggen op groene en innovatieve, op kennis gebaseerde projecten.</p>
    </intervention>
    <intervention id="3-433-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ik heb voor deze belangrijke resolutie over een industriebeleid voor het tijdperk van de globalisering gestemd. De Europese industrie heeft de gevolgen van de wereldwijde economische crisis ondervonden en daarom heeft de EU, om de gevolgen van de crisis te boven te komen en deze uitdagingen het hoofd te bieden, een industriebeleid nodig dat zich op concurrentievermogen, duurzaamheid en fatsoenlijk werk richt, en daarnaast tegelijkertijd de economie stimuleert, de werkgelegenheid aanzwengelt, de milieuverontreiniging vermindert en de levenskwaliteit naar een hoger peil tilt. Ik sluit mij aan bij het in de resolutie geformuleerde verzoek aan de Commissie en de lidstaten om een ambitieuze, milieuefficiënte en groene industriestrategie voor de EU te ontwikkelen, teneinde de verwerkende industrie overal in de EU nieuw leven in te blazen en in de EU hooggekwalificeerde en goedbetaalde banen te scheppen. Het Europees Parlement onderstreept de grote betekenis van kmo's in het bedrijfsleven, met name wanneer het gaat om het waarborgen van duurzame banen op regionaal niveau, het behoud van de economische en creatieve dynamiek en de handhaving van een hoog groeipercentage. Derhalve is het noodzakelijk zich te blijven inzetten voor betere toegang tot financieringsmogelijkheden voor kmo's en met name draagkrachtige durfkapitaalmogelijkheden te ontwikkelen; bij de nieuwe architectuur van de financiële markten aandacht te besteden aan financieringsmogelijkheden op korte en lange termijn voor kmo's en hun favoriete financieringsbronnen; markten te ontsluiten en eerlijke mededingingsvoorwaarden te creëren, zodat meer ondernemers en kleine bedrijven kunnen groeien en zich kunnen ontwikkelen tot ondernemingen die in geheel Europa werkzaam zijn.</p>
    </intervention>
    <intervention id="3-434-000" speaker_id="96702" name="Elena Oana Antonescu" is_mep="True" mode="written">
      <p sl="ro">De wereldwijde economische crisis heeft de Europese industriesector getroffen, waardoor deze zich moeilijker kan aanpassen aan uitdagingen als op kennis en efficiëntie gebaseerde wijzigingen in de industrie, die een ingrijpende invloed hebben op de industriële ontwikkeling en de arbeidsmarkt. Om de gevolgen van de crisis te boven te komen en deze uitdagingen het hoofd te bieden, ben ik van mening dat Europa een industriebeleid nodig heeft dat zich op concurrentievermogen, duurzaamheid en fatsoenlijk werk richt, en daarnaast tegelijkertijd de economie stimuleert, de werkgelegenheid aanzwengelt, de milieuverontreiniging vermindert en de levenskwaliteit in de EU naar een hoger peil tilt. Dit verslag ondersteunt industriële vooruitgang door slimme, vooruitziende en gerichte regulering en stimulering van de markt op basis van correcte voorspellingen van marktontwikkelingen, met steun voor het wereldwijde streven naar schone, duurzame en innovatieve vormen van productie, distributie en consumptie. Ik heb voor dit verslag gestemd omdat ik van mening ben, dat het succes van het industriebeleid van de EU afhankelijk is van de mate waarin het zich baseert op de nieuwe architectuur van de financiële markten, die investeringen stimuleert en speculatie tegengaat, en op een macro-economisch beleid dat het fiscale, economische en begrotingsbeleid in de EU stuurt richting duurzame groei en het scheppen van banen.</p>
    </intervention>
    <intervention id="3-435-000" speaker_id="96862" name="Sophie Auconie" is_mep="True" mode="written">
      <p sl="fr">De de-industrialisering van Europa is een realiteit. De technologische en economische positie van Europa wordt ondermijnd door de toenemende mondialisering en hevige concurrentie van zich snel ontwikkelende landen. De Europese Unie moet dan ook een industriebeleid ontwikkelen dat concurrentievermogen, duurzaamheid en fatsoenlijk werk koppelt. De doelstellingen luiden als volgt: de economie stimuleren, de werkgelegenheid aanzwengelen, de milieuverontreiniging verminderen en de levenskwaliteit naar een hoger peil tillen. Dat is de strekking van de resolutie, die ik heb gesteund. Ik ben met name voorstander van de uitgifte van Europese obligaties om de Europese Unie in staat te stellen de innovatie, de infrastructuur en de herindustrialisering te financieren.</p>
    </intervention>
    <intervention id="3-436-000" speaker_id="28114" name="Liam Aylward" is_mep="True" mode="written">
      <p sl="ga">Er zijn 57 miljoen mensen werkzaam in de industriesector in de EU en 75 procent van de Europese export betreft dezelfde sector. De sector zal van centraal belang zijn voor de toekomstige concurrentiekracht van de EU. Ik juich toe wat er in de Europa 2020-strategie van de EU wordt gezegd over het stimuleren van kwalitatief hoogwaardige banen en scholing om de ontwikkeling van de industriële basis te steunen, en daarom heb ik voor dit verslag gestemd.</p>
      <p sl="ga">Aangezien het mkb twee derde van de banen in deze sector schept, juich ik toe wat er in het verslag staat over de toegang van kleine bedrijven tot het verkrijgen van overheidsopdrachten en de rol van kleine bedrijven bij het verbeteren van het industriebeleid.</p>
      <p sl="ga">Het mkb moet een betere toegang krijgen tot het kaderprogramma en er moet bijstand en steun worden gegeven aan technologieoverdracht en innovatie. Ik ben het met de rapporteur eens dat de EU innovatieve clusters op regionale actieterreinen moet ontwikkelen en stimuleren. De belangrijkste voordelen van deze clusters zijn hun vermogen om kennis over te dragen, om onderzoeksactiviteiten, vaardigheden en een infrastructuur te ontwikkelen en om de werkgelegenheid in de regio's te stimuleren.</p>
    </intervention>
    <intervention id="3-437-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. De Europese Unie vormt de grootste markt ter wereld, maar wij maken nog steeds geen gebruik van ons enorme potentieel. We hebben een zeer open markt, maar ondervinden grote belemmeringen bij de toegang tot buitenlandse markten. De nog onvoltooide gemeenschappelijke markt op gebieden als energie dwingt ons ertoe voorwaarden te accepteren die ons door externe partijen worden opgelegd, wat van rechtstreekse invloed is op ons concurrentievermogen. De levensvatbaarheid van onze industrie is afhankelijk van de levensvatbaarheid van het midden- en kleinbedrijf, dat ondanks de reeds vastgestelde maatregelen een moeilijke tijd doormaakt. Ik ben het ermee eens dat innovatie tegenwoordig van centraal belang is voor de industrie, maar op dit gebied kunnen we er niet echt op bogen dat we snel reageren op de veranderende situatie op de wereldmarkt. Ik ben van mening dat we tegenwoordig een evenwichtige en brede visie op de industrie hebben en dat de lidstaten en de Commissie nu de nodige inspanningen moeten leveren om bij te dragen tot de verwezenlijking van onze ambitieuze doelstellingen inzake de totstandbrenging van een moderne en concurrerende industrie.</p>
    </intervention>
    <intervention id="3-438-000" speaker_id="28354" name="Jan Březina" is_mep="True" mode="written">
      <p sl="cs">De Europese industrie heeft nog altijd te kampen met de gevolgen van de economische crisis en behoeft, om deze succesvol te boven te kunnen komen, een gecoördineerde aanpak op EU-niveau. Er dient een industriestrategie voor de EU te worden uitgewerkt die aangeeft in welke strategische aandachtsgebieden er moet worden geïnvesteerd. Vervolgens dienen deze prioriteiten te worden verwerkt in de financiële vooruitzichten, de jaarlijkse begrotingen en de uiteenlopende vormen van EU-beleid. Zeg ik Europese industrie, dan zeg ik ambitieuze financiering, met name op het vlak van onderzoek en de energievoorziening, telecommunicatie en verkeersinfrastructuren (TEN), oftewel financiering van de openbare dienstverlening, oftewel het kader voor het bedrijfsleven en het ondernemerschap. Ik denk echter niet dat het nodig is om in verband hiermee Europese obligaties uit te brengen, of om dergelijke Eurobonds of projectbonds überhaupt in te voeren. De EU is geen soevereine politieke eenheid, reden waarom haar inkomsten uitsluitend uit bijdragen van de lidstaten behoort te bestaan. Om nog maar te zwijgen van het feit dat de gedachte van de Eurobonds naar het aangaan van schulden riekt, hetgeen wel eens in strijd zou kunnen zijn met het beginsel van een sluitende Europese begroting. De financiële ondersteuning voor innovatie, infrastructuur en herindustrialisering dient eerst en vooral afkomstig te zijn uit uitbreiding van de middelen voor het achtste kaderprogramma voor onderzoek en ontwikkeling en het programma voor concurrentievermogen en innovatie. Doel van dit alles zou moeten zijn het concurrentievermogen van de Europese industrie wereldwijd op peil te houden en aldus tevens de private investeringen doeltreffend te verzilveren.</p>
    </intervention>
    <intervention id="3-439-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Europa stelt vast dat het op de wereldmarkten aan concurrentiekracht inboet. Daarom moet het manieren vinden om zijn industriële basis te versterken en een antwoord te bieden op de nieuwe uitdagingen. Dit verslag over een geïntegreerd industriebeleid voor het tijdperk van de globalisering heeft ten doel voorstellen aan te dragen om de Europese industrie nieuw leven in te blazen. Een geïntegreerd en duurzaam industriebeleid moet gebaseerd zijn op wetenschappelijk onderzoek, innovatie, efficiënter gebruik van hulpbronnen, een strategie voor grondstoffen, versterking van het midden- en kleinbedrijf en ontwikkeling van regionale netwerken. Het is met name essentieel dat energie-efficiëntie en de invoering van informatie- en communicatietechnologieën de basis van de industriële revolutie vormen teneinde het concurrentievermogen, de economische groei en de werkgelegenheid te bevorderen. Ik ben vooral ook ingenomen met de nadruk die wordt gelegd op de traditionele Europese industrie, die voor onze economie van essentieel belang is. Maatregelen zoals de invoering van nieuwe technologieën en extra inspanningen in wetenschappelijk onderzoek en innovatie in sectoren zoals de verwerkende industrie zijn van cruciaal belang. Dat is de enige manier om ervoor te zorgen dat de Europese industrie opnieuw een leidinggevende rol speelt in de wereld.</p>
    </intervention>
    <intervention id="3-440-000" speaker_id="28148" name="Françoise Castex" is_mep="True" mode="written">
      <p sl="fr">Industriebeleid is essentieel voor de Europese Unie, en dit verslag is een kans voor de Europese Commissie; de oorspronkelijke mededeling was teleurstellend. Het Parlement reikt de Commissie nu concrete voorstellen aan waar ze mee aan de slag moet. Dit verslag moet worden gekoppeld aan onze voorstellen, die het voltallige Europees Parlement deze week heeft aangenomen, waaronder met name het beginsel van een 'belasting op financiële transacties' op Europees niveau en de uitgifte van Europese obligaties (Eurobonds). Ons beleid moet aantonen dat sociale innovatie en technologische innovatie verenigbaar zijn.</p>
    </intervention>
    <intervention id="3-441-000" speaker_id="28243" name="Jorgo Chatzimarkakis" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden zoals het geval zou zijn bij Eurobonds.</p>
    </intervention>
    <intervention id="3-442-000" speaker_id="4335" name="Marielle De Sarnez" is_mep="True" mode="written">
      <p sl="fr">Het spreekt voor zich dat Europa een duurzaam Europees industriebeleid moet ontwikkelen. We kunnen niet de enige economische ruimte ter wereld zijn die unilateraal vrijhandelsbeginselen toepast en geen flauw benul heeft van waar onze voornaamste concurrenten mee bezig zijn. De Europese Commissie moet beseffen dat met de crisis de geldende regels niet langer geschikt zijn voor de hedendaagse economie, en dat het tijd is om de antidumpinginstrumenten van de Europese Unie en de toepassing van het wederkerigheidsbeginsel in handelsbetrekkingen fors te versterken. De Europese Unie heeft behoefte aan een Europese strategie die als aanjager fungeert voor grote industriële projecten zoals Galileo en ITER. Ze moet daarnaast haar productiesectoren en haar kmo's ondersteunen. Ze moet haar investeringen in onderzoek en ontwikkeling bevorderen en opschroeven om zo te trachten haar leidende positie op het gebied van spitstechnologie te behouden. Eveneens moet ze meer maatregelen nemen om namaak tegen te gaan, en een offensief Europees octrooibeleid voeren.</p>
    </intervention>
    <intervention id="3-443-000" speaker_id="96868" name="Karima Delli" is_mep="True" mode="written">
      <p sl="fr">Deze tekst blinkt niet uit door zijn kwaliteit, aangezien deze de vrucht is van een heel breed compromis tussen de leden van het Europees Parlement. De tekst bevat elementen die naar het oordeel van de Fractie De Groenen/Vrije Europese Alliantie zeer positief zijn, en bepaalde ideeën die we tevergeefs hebben geprobeerd aan de kaak te stellen. Het belangrijkste is echter dat de Europese afgevaardigden met het verslag een vrij vooruitstrevende visie tot uitdrukking brengen op het vlaggenschipprogramma van de EU 2020-strategie, dat gewijd is aan de industrie.</p>
      <p sl="fr">In de tekst wordt aangedrongen op het duurzamer maken van vervoersystemen door het gebruik van efficiëntere technologieën, interoperabiliteit en innovatieve mobiliteitsoplossingen. Voorts wordt gewezen op de noodzaak een efficiënter gebruik van energie en hulpbronnen centraal te stellen in het Europees industriebeleid. In dit verband wordt er herinnerd aan het enorme potentieel voor het creëren van werkgelegenheid en aan de voordelen van kostenverminderingen die van efficiëntieverbeteringen verwacht worden.</p>
      <p sl="fr">De vaststelling van maatregelen die de energie-efficiëntie helpen verbeteren moet dan ook ten grondslag liggen aan initiatieven in alle industriesectoren. De Parlementsleden hebben zich tevens achter alle inspanningen geschaard om het gebrek aan gekwalificeerd personeel op alle niveaus te verhelpen teneinde de kwalificaties van de arbeidskrachten te bevorderen en het beeld van een baan in de industrie bij jonge afgestudeerden te verbeteren.</p>
    </intervention>
    <intervention id="3-444-000" speaker_id="96717" name="Robert Dušek" is_mep="True" mode="written">
      <p sl="cs">De industrie is goed voor zo'n een derde van het bbp van de EU. Verder zijn industriële producten goed voor driekwart van de uitvoer en biedt de industrie werk aan 57 miljoen Europese burgers. Reeds voorafgaand aan het uitbreken van de crisis bevond de Europese industrie zich in een proces van herstructurering. Op dit moment wordt zij voornamelijk beïnvloed door de snelle ontwikkelingen en de veranderingen in de ontwikkeling van de wereldeconomie en de almaar groeiende concurrentie. De mondialisering gaat een nieuwe kant op, richting wereldwijde bedrijven die gedragen worden door kennis, onderzoek en innovaties. Om de klimaatveranderingen af te zwakken en teneinde een zo groot mogelijke biodiversiteit in stand te houden, ziet de industrie zich gedwongen om te produceren zonder CO2 -uitstoot en met efficiënte gebruikmaking van de hulpbronnen. De Europese industrie dient haar strategische positie in een aantal cruciale sectoren te handhaven en de mogelijkheden voor duurzaam herstel te benutten en op die manier goedopgeleide arbeidskrachten een maximum aan arbeidsplaatsen te bieden. Met dat doel voor ogen stelt de rapporteur een heel scala aan maatregelen voor. Ik ben voorstander van de voorgestelde vorming van een innovatieve aanvoerketen, efficiënter gebruik van hulpbronnen, doeltreffender gebruik van overheidsopdrachten voor met name het midden- en kleinbedrijf, een verdere uitbreiding van de productie van zogeheten schone energie en over het geheel genomen een grote betrokkenheid van het midden- en kleinbedrijf bij het concept van de Europese industrie. Het verslag is van groot nut voor de Europese industrie en de rapporteur heeft echt verstand van zaken, reden waarom ik voor goedkeuring van het verslag stem.</p>
    </intervention>
    <intervention id="3-445-000" speaker_id="96859" name="Ioan Enciu" is_mep="True" mode="written">
      <p sl="en">Ik heb voor dit verslag gestemd omdat ik van mening ben dat het de weg baant voor een solide, samenhangend en op werkgelegenheid gebaseerd industriebeleid voor de Europese beroepsbevolking. O&amp;O is een belangrijke aanjager van innovatie en handel en zal een van de hoekstenen van het industriebeleid van de EU blijven. Ik ben ervan overtuigd dat de industrie een belangrijke rol speelt bij het behoud van werkgelegenheid in Europa en daarom moeten we ons meer inspannen om een sterke industriële basis te behouden, de meest concurrerende economie ter wereld te worden en te zorgen voor hechte netwerken tussen ondernemingen in de verschillende lidstaten om gedeelde industriële prioriteiten te bereiken. Enkele van mijn amendementen die zijn opgenomen in het verslag hebben betrekking op verkorting van de doorlooptijd voor nieuwe producten, ervoor zorgen dat de Europese fabricage de grondvesten van de Europese economie versterkt en vereenvoudiging van de financieringsprogramma's voor de industrie.</p>
    </intervention>
    <intervention id="3-446-000" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd omdat ik onderschrijf dat alleen een ambitieuze en milieuefficiënte industriestrategie de Europese productiecapaciteit kan vernieuwen en stimuleren en een centrale rol kan spelen bij het scheppen van hooggekwalificeerde en goedbetaalde banen in de Europese Unie.</p>
    </intervention>
    <intervention id="3-447-000" speaker_id="96977" name="Diogo Feio" is_mep="True" mode="written">
      <p sl="pt">Op een moment dat Europa een ongekende crisis doormaakt, die onder andere van budgettaire aard is, mogen wij niet voorbijgaan aan de leidinggevende rol van de industrie, die 37 procent van het Europese bruto binnenlands product vertegenwoordigt, en ook niet aan de uitdagingen waarmee deze sector wordt geconfronteerd in een geglobaliseerde wereld, waar opkomende economieën – alsook de Verenigde Staten – een agressief industrieel beleid voeren dat gebaseerd is op massale investeringen in onderzoek en ontwikkeling in sleutelfactoren en concurreren met Europa terwijl ze het voordeel hebben dat ze niet hoeven te voldoen aan hier geldende milieu-, sociale en arbeidseisen. Er bestaat geen wondermiddel om dit probleem op te lossen. Ondanks de vele pluspunten is de Europa 2020-strategie geen toverstokje voor de Europese industrie in een wereld van mondiale, heftige concurrentie.</p>
      <p sl="pt">Daarom ben ik van mening dat er voor de Europese industrie maar één weg is, namelijk specialiseren en resoluut opteren voor kwaliteit en speerpunttechnologie, in combinatie met kostenrationalisatie en een efficiënter beheer. Europese producten moeten de voorkeur genieten, niet omdat ze goedkoper zijn – dat zal overigens nooit het geval zijn –, maar omdat ze beter en innovatiever zijn. Dat is slechts mogelijk als de Europese industrie topkwaliteit levert. Wij hopen dat we tegen deze uitdaging opgewassen zijn.</p>
    </intervention>
    <intervention id="3-448-000" speaker_id="96899" name="José Manuel Fernandes" is_mep="True" mode="written">
      <p sl="pt">Het belang van de Europese industrie staat buiten kijf. De sector vertegenwoordigt driekwart van de export, een derde van de bruto toegevoegde waarde van de Europese Unie en een derde van de werkgelegenheid. Ondanks haar dynamische karakter is de industrie niet ontsnapt aan de economische crisis. Daarom moet zij hoog op de Europese beleidsagenda worden geplaatst, zoals in dit verslag wordt bepleit. Het is een feit dat het industriebeleid binnen onze aandachtspunten een centrale plaats moet innemen, aangezien het belangrijk is voor de toekomst: het schept werkgelegenheid en het bevordert investeringen in productie. Anderzijds stelt het ons ook voor uitdagingen: hoe kunnen wij de duurzaamheid van onze hulpbronnen waarborgen gelet op de klimaatverandering? De Europese Unie heeft een coherent industrieel beleid nodig dat bedrijven vertrouwen inboezemt en hen de crisis helpt overwinnen. Zij moet bijdragen tot een moderne, efficiënte, energiebesparende en milieuvriendelijke industrie die concurrerend is en resoluut opteert voor onderzoek, innovatie en recycling van grondstoffen. Immers, wij mogen niet vergeten dat een industriebeleid ook een sociaal beleid is. Daarom stem ik voor dit verslag. Desalniettemin wil ik uw aandacht vestigen op de noodzaak om enerzijds meer steun te verlenen voor het midden- en kleinbedrijf, dat het grootste aantal banen in de Europese bedrijfswereld vertegenwoordigt, en anderzijds een oorsprongsaanduiding te hanteren.</p>
    </intervention>
    <intervention id="3-449-000" speaker_id="96706" name="João Ferreira" is_mep="True" mode="written">
      <p sl="pt">Ook dit is weer een verslag dat bol staat van de contradicties. Aan de ene kant bevat het een aantal positieve punten die onze goedkeuring wegdragen omdat zij de belangen van de industrie en het midden- en kleinbedrijf behartigen. Een moderne, efficiënte en vanuit milieuoogpunt duurzame industrie die banen schept, is een belangrijk instrument voor de ontwikkeling van elk land en elke regio. Aan de andere kant is het huidige Europese beleidskader, waarvan de meest negatieve aspecten in de loop der jaren alleen maar verergerd zijn, verre van bevorderlijk voor het verwezenlijken van die doelstelling. Integendeel, het draagt bij tot de ontmanteling van belangrijke productiecentra, de-industrialisatie, het schrappen van banen en een groeiende afhankelijkheid van talloze landen en regio's. Liberalisering en deregulatie van de internationale handel vormen de kern van dit beleidskader en liggen grotendeels ten grondslag aan de huidige situatie. Toch pleit het verslag voor de voortzetting van deze beleidsmaatregelen. Het ondersteunt ze en ziet de gevolgen ervan over het hoofd. Het dringt ook aan op het onaantastbare beginsel van "vrije concurrentie" en de verdieping van de interne markt, beide uitlopers van het voornoemde beleidskader, op publiek-private partnerschappen en zelfs op synergieën tussen civiele en militaire investeringen. De Confederale Fractie Europees Unitair Links/Noords Groen Links heeft geprobeerd om de meest negatieve punten uit het verslag te verwijderen en de positieve punten te behouden, maar helaas zijn alle amendementen verworpen door de meerderheid van het Parlement. Daarom hebben wij tegengestemd.</p>
    </intervention>
    <intervention id="3-450-000" speaker_id="4466" name="Ilda Figueiredo" is_mep="True" mode="written">
      <p sl="pt">Helaas heeft geen van de amendementen die ten doel hadden de meest negatieve punten uit het verslag te schrappen ingang gevonden. Daarom hebben wij in de eindstemming over deze resolutie van het Parlement tegengestemd.</p>
      <p sl="pt">Zoals ik ook al in het debat in de plenaire vergadering zei, bevat het verslag weliswaar een aantal positieve elementen, maar staat het bol van de contradicties. Enerzijds maakt het zich sterk voor de bescherming van het midden- en kleinbedrijf (mkb) en anderzijds bevat het voorstellen die aandringen op de liberalisering van de wereldhandel en vrije concurrentie, op de verdieping van de interne markt, op publiek-private partnerschappen en zelfs op synergieën tussen civiele en militaire investeringen.</p>
      <p sl="pt">Wij hebben grondstoffenefficiënte en koolstofarme industrieën nodig die banen met rechten bieden en gelijke rechten voor vrouwen waarborgen op het gebied van de toegang tot de arbeidsmarkt, promotie, lonen en deelname aan bestuurs- en beheersorganen.</p>
      <p sl="pt">Wij pleiten voor andere beleidsmaatregelen, met name op het vlak van de industrie, buitenlandse handel, financiën, onderzoek, wetenschap en innovatie, en dringen erop aan dat die maatregelen het midden- en kleinbedrijf ondersteunen en gepaard gaan met bijzondere aandacht voor de opleiding en diplomering en de waardigheid van werknemers.</p>
    </intervention>
    <intervention id="3-451-000" speaker_id="96993" name="Lorenzo Fontana" is_mep="True" mode="written">
      <p sl="it">Het verslag van de heer Lange over een industriebeleid voor het tijdperk van de globalisering gaat in op essentiële thema's, zoals de toegang van bedrijven, en kmo's in het bijzonder, tot krediet. Ik ben met name te spreken over de samenwerking tussen het bedrijfsleven en de universiteiten, die bevorderlijk is voor de Europese universiteiten. Op die manier worden de doelstellingen van de EU 2020-strategie in herinnering gebracht. Daarom steun ik het verslag.</p>
    </intervention>
    <intervention id="3-452-000" speaker_id="58758" name="Elisabetta Gardini" is_mep="True" mode="written">
      <p sl="it">Met de EU 2020-strategie wordt onderkend dat er een nieuw industriebeleid nodig is om een solide en duurzame industriële basis in Europa te kunnen behouden.</p>
      <p sl="it">Een sterke en welvarende industrie is van doorslaggevend belang voor groei in de Europese Unie, en dus is het absoluut noodzakelijk om in de huidige context van globalisering en felle internationale concurrentie een zo gunstig mogelijk kader te creëren voor ontwikkeling. Dit verslag heeft ongetwijfeld de verdienste dat het een gedetailleerde balans opmaakt van het industriebeleid in het licht van de economische crisis die deze sector zo hard heeft getroffen, en dat het meerdere aanknopingspunten biedt voor een echte wederopleving van de Europese industrie.</p>
      <p sl="it">Voor mij is het daarom belangrijk dat de beleidsdoelstellingen die zijn uiteengezet in het op 28 oktober jongstleden door commissaris Tajani gepresenteerde kerninitiatief worden vertaald naar concrete beleidsmaatregelen, zoals bijvoorbeeld de versterking en internationalisering van het midden- en kleinbedrijf, een betere toegang tot krediet en de invoering van een nieuw model voor industriële innovatie. Afgezien daarvan moet Europa de risico´s aanvaarden die gepaard gaan met een verhoging van de productiviteit door middel van nieuwe ideeën en moet Europa dus meer investeren in onderzoek. Dat zou de nieuwe motor moeten zijn voor het terugwinnen van de Europese uitmuntendheid.</p>
    </intervention>
    <intervention id="3-453-000" speaker_id="28379" name="Adam Gierek" is_mep="True" mode="written">
      <p sl="pl">De wereldmarkt reageert op de noodzaak te voldoen aan de eisen van het consumptiemodel dat al gevormd is in sterk ontwikkelde en ontwikkelingslanden. Het lijkt er echter op dat zich nu concurrentievermogen 'tegen elke prijs' voordoet, waarmee ik concurrentievermogen bedoel dat beïnvloed wordt door meer dan zomaar het innovatievermogen van de industrie en veranderingen in het consumptiemodel.</p>
      <p sl="pl">We kunnen de volgende elementen opnemen in de lijst van ongunstige verschijnselen waarvan concurrentievermogen vergezeld gaat: een door de industrie opgelegd consumptiemodel dat energie en grondstoffen verspilt; concurrentie die niet gebaseerd is op de superioriteit van de toegepaste methoden maar op de financiële suprematie van rijke monopolistische bedrijven; een gefragmenteerd concurrentievermogen dat zich alleen bezighoudt met de eindverwerkingsfase en niet bruto concurrentievermogen, waarmee ik concurrentievermogen bedoel dat rekening houdt met het voor productie voorbereiden van grondstoffen en materialen; de overname van grondstoffen- en energiemarkten door supranationale, vaak niet-Europese, bedrijven; stijgingen van de energieprijzen en, als gevolg daarvan, van de prijzen van grondstoffen, door voorschriften die een emissiehandelssysteem opleggen aan de EU-lidstaten; oneerlijke concurrentie die met name wordt opgelegd door grote, supranationale bedrijven, waaronder financiële bedrijven.</p>
      <p sl="pl">Ik beschouw dit verslag als een goed begin van een zeer belangrijke discussie over de toekomst van concurrerende industrie in Europa, en dus van Europa op zich, en daarom heb ik voor het aannemen ervan gestemd.</p>
    </intervention>
    <intervention id="3-454-000" speaker_id="1164" name="Bruno Gollnisch" is_mep="True" mode="written">
      <p sl="fr">Ik vind het jammer dat dit verslag niet eerder is ingediend, bijvoorbeeld toen Brussel zich tegen de oprichting van industriële kampioenen keerde, of toen Mittal zijn vijandige overname van Arcelor uitvoerde, waarmee Europa wat nog over was van zijn ijzer- en staalindustrie kwijtraakte. Decennialang heeft de Europese Unie er alles aan gedaan ons industriële weefsel en onze industriële werkgelegenheid kapot te maken, door het Europese sectorale beleid, Europees mededingingsbeleid en het Europese vrijhandelsbeleid, beleidsvormen die door ieder van u hier steevast de hemel in zijn geprezen. Nu de rampspoed zich aandient, schaart u zich schoorvoetend achter wat het Front national al geruime tijd voorstelt: het cruciale karakter van een industriële basis erkennen, strategische sectoren in kaart brengen, een dam opwerpen tegen oneerlijke concurrentie en bijstand bieden bij het penetreren van externe markten, grondstoffenbevoorrading garanderen en veiligstellen, regels opstellen voor overnamebiedingen, mededingingsbeleid onderhevig maken aan strategische en sociaaleconomische vereisten en aan voorschriften inzake overheidsdiensten, overheidssteun bieden aan opkomende of innovatieve sectoren, enzovoort.</p>
      <p sl="fr">Het is echter rijkelijk laat, en Europa, dat zich heeft vastgeklampt aan zijn ultraliberale ideologische grondslagen, is beslist niet het beste besluitvormings- en uitvoeringsniveau voor dergelijk beleid.</p>
    </intervention>
    <intervention id="3-455-000" speaker_id="96693" name="Juozas Imbrasas" is_mep="True" mode="written">
      <p sl="lt">Ik heb voor dit verslag gestemd omdat de industriesector in de EU ongeveer een derde van de bruto toegevoegde waarde in de EU genereert, goed is voor bijna driekwart van de Europese export en een derde van de werkgelegenheid en hiermee een bestaan biedt aan circa 57 miljoen mensen. De recente ernstige economische crisis heeft de Europese industrie zwaar getroffen. Maar de crisis heeft ook duidelijk gemaakt hoe belangrijk de industriesector voor de Europese economie is, en heeft laten zien dat er niet voldoende is gedaan om in de huidige moeilijke omstandigheden voldoende op de behoeften van de sector in te spelen. De groei van de productie is tot het laagste niveau van de afgelopen twintig jaar gedaald en sommige Europese industriesectoren bevinden zich in een permanente crisis door oneerlijke concurrentie uit derde landen, met name op het gebied van arbeidsbetrekkingen, milieu en bescherming van intellectuele- en industriële-eigendomsrechten. De VS, Japan en China voeren een sterk en actief industriebeleid dat door innovatieve producten en diensten wordt ondersteund, en het gevaar dreigt dat de Europese industrie bij deze landen zal achterblijven. Een geïntegreerd en duurzaam industriebeleid in de EU dient op de volgende centrale aspecten te zijn gebaseerd: de noodzakelijke totstandbrenging van een innovatieketen waarbij een brug wordt geslagen tussen wetenschappelijk onderzoek en praktische toepassingen, een efficiënter gebruik van hulpbronnen en bevordering van de opwekking van schone energie.</p>
      <p sl="lt">We moeten de EU oproepen om strategieën op touw te zetten die in veranderingen op de lange termijn voorzien, en een onderwijsbeleid voeren dat aansluit bij de behoeften op de arbeidsmarkt. Tijdens de crisis is het noodzakelijk om de uitbreiding van de schaduweconomie en concurrentieverstorend zwartwerk tegen te gaan, en er worden tevens voorstellen gedaan ter vergemakkelijking van de deelneming van kmo's aan overheidsopdrachten.</p>
    </intervention>
    <intervention id="3-456-000" speaker_id="28241" name="Silvana Koch-Mehrin" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden, zoals het geval zou zijn bij Eurobonds.</p>
    </intervention>
    <intervention id="3-457-000" speaker_id="96816" name="Giovanni La Via" is_mep="True" mode="written">
      <p sl="it">Mijns inziens is de stemming van vandaag een belangrijke stap vooruit in de richting van de uitgang van de tunnel die economische en financiële crisis heet en Europa en zijn industrie zo zwaar heeft getroffen. Deze resolutie gaat namelijk over een sector die van doorslaggevend belang is en ten volle gesteund moet worden, als wij de Europese Unie in staat willen stellen een industriebeleid ten uitvoer te leggen dat hoge niveaus van productiviteit vergezeld doet gaan van inspanningen in de richting van duurzame en concurrentiële vernieuwing. Daarom is het mijns inziens zinvol te verwijzen naar de EU 2020-strategie. Deze moet een baken zijn voor de volledige verwezenlijking van de Europese beleidsprioriteiten via enorme investeringen in de innovatie- en onderzoekssector. Deze investeringen zijn noodzakelijk om in Europa groei en ontwikkeling te bewerkstelligen. Mijns inziens heeft de rapporteur alles bij elkaar goed werk verricht. Hij is er namelijk in geslaagd om de in meer dan vijfhonderd amendementen vervatte ideeën en suggesties samen te vatten in één verslag. Ik sta hier dan ook achter en steun het volledig, met uitzondering van het Europees octrooi. Het is namelijk verkeerd om versterkte samenwerking op gang te brengen in de strategische sector van de intellectuele eigendom. Daarmee zal dit besluit geen positief effect kunnen sorteren voor de Europese industrie.</p>
    </intervention>
    <intervention id="3-458-000" speaker_id="23768" name="Bogusław Liberadzki" is_mep="True" mode="written">
      <p sl="pl">Industriebeleid voor het tijdperk van de globalisering wordt nu een groot probleem voor de Unie en voor individuele lidstaten. Het streven naar het minimaliseren van de productiekosten en prijzen wordt de reden om industriële productie in de Unie te staken, fabrieken naar locaties buiten de EU te verplaatsen en vervolgens productie in te voeren. Dit heeft nadelige gevolgen: een verlies aan capaciteit voor industriële ontwikkeling, technisch onderwijs en innovatievermogen, en, als gevolg daarvan, een afhankelijkheid van andere landen. Hele industriële sectoren gaan ten onder, zoals de scheepsbouwindustrie in Polen. Strengere milieuvereisten die alleen in de EU zijn ingevoerd en het tolereren van dumping door Aziatische producenten versnellen de ontmanteling van de industrie in Europa. Wat we nodig hebben, is een oordeelkundig beleid dat Europa in staat stelt zijn industriële karakter te behouden.</p>
    </intervention>
    <intervention id="3-459-000" speaker_id="96823" name="Petru Constantin Luhan" is_mep="True" mode="written">
      <p sl="ro">De recente economische crisis heeft bevestigd dat kleine en middelgrote ondernemingen nog steeds de motor vormen van economische en sociale ontwikkeling en een belangrijke rol spelen bij de bevordering van economisch concurrentievermogen en het scheppen van banen. Ik verwelkom dit verslag, en ik denk dat de instrumenten van de EU ter ondersteuning van het concurrentievermogen moeten worden herzien en versterkt, zodat de bestuurlijke procedures kunnen worden gestroomlijnd en de toegang tot financiering voor kmo's kan worden verbeterd. Het is daarnaast van essentieel belang om innovatieve stimuleringsmechanismen te introduceren op basis van het bereiken van doelen gekoppeld aan slimme, duurzame groei met een integratieaspect, en om nauwere samenwerking met de financiële instellingen te bevorderen. Een belangrijke methode voor het financieren van innovatie voor kmo's is de Risk Sharing Financial Facility, beschikbaar via de Europese Investeringsbank. Om echter te zorgen dat dit een succes wordt moet de Europese Commissie aanzienlijk meer middelen beschikbaar stellen, waaronder via innovatiefondsen uit EFRO-middelen, en directe private investeringen en innovatieve financieringsmechanismen bevorderen voor innovatieve projecten met een hoog risico en projecten met deelname van kmo's.</p>
    </intervention>
    <intervention id="3-460-000" speaker_id="1403" name="David Martin" is_mep="True" mode="written">
      <p sl="en">Ik onderschrijf het verslag in zoverre dat een EU-strategie ter bevordering van sterke en gekwalificeerde human resources met een groot creatief vermogen die actief participeren in innovatie en ontwikkeling, nieuwe en innovatieve technologieën, processen en oplossingen die meerwaarde opleveren, onderzoek en ontwikkeling die aangepast zijn aan de behoeften van duurzame ontwikkeling, een efficiënte aanvoerketen voor de productie van kwalitatief hoogwaardige goederen en diensten, grotere efficiëntie bij de organisatie van het productiesysteem en het management, een algemeen efficiënter gebruik van hulpbronnen dat tot een kleinere koolstofvoetafdruk leidt, kostenefficiënte en duurzame vervoerswijzen, een slimme en efficiënte logistiek en een kwalitatief hoogwaardige infrastructuur, een geconsolideerde en volledig operationele interne markt en een level playing field in de handelsbetrekkingen met derde landen de enige manier is om de duurzaamheid en het concurrentievermogen van de Europese industrie te vergroten en zo haar internationale leidende positie te behouden.</p>
    </intervention>
    <intervention id="3-461-000" speaker_id="23704" name="Jiří Maštálka" is_mep="True" mode="written">
      <p sl="cs">Het verslag over een industriebeleid voor het tijdperk van de globalisering is een belangrijk document in tijden van een crisis die de Europese economie in het hart treft, de industrie niet in de allerlaatste plaats. Maar er wordt met geen woord gerept over het belangrijkste van alles, namelijk de ware oorzaak van deze enorme economische problemen. Deze ligt besloten in het mondiale kapitalisme van vrije mededinging en het ongebreidelde neoliberalisme waarop de Europese Unie jammerlijk genoeg gegrondvest is. De Europese Unie heeft niet nog meer van zulke, door de Europese Commissie aan de lopende band geproduceerde, strategische documenten nodig. Wel is het de hoogste tijd om de grondslag van de EU te veranderen, zodat het een sociale en vredelievende unie wordt met een gereguleerde financiële sector. En als we het dan al over "strategische" documenten als zodanig hebben, wil ik nog kwijt dat het, zoals de praktijk uitwijst, geen enkel probleem is om een dergelijk stuk te schrijven, maar des te moeilijker om deze verder uit te werken in de verschillende deelonderwerpen en de effecten van de voorgestelde maatregelen flexibel te monitoren en te beoordelen. De intellectuele-eigendomsrechten, waaronder de industriële rechten, zijn daar een treffend voorbeeld van.</p>
    </intervention>
    <intervention id="3-462-000" speaker_id="96870" name="Gesine Meissner" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden zoals het geval zou zijn bij Eurobonds.</p>
    </intervention>
    <intervention id="3-463-000" speaker_id="96978" name="Nuno Melo" is_mep="True" mode="written">
      <p sl="pt">De Europese industrie genereert ongeveer een derde van de bruto toegevoegde waarde in de Europese Unie, aangezien driekwart van de Europese export op industriegoederen betrekking heeft, en een derde van de werkgelegenheid. Bovendien heeft ze een multiplicatoreffect, waarbij elke baan in de industriesector ongeveer twee banen in aanverwante diensten oplevert. Gelet hierop trekt niemand het belang van de industriesector voor de economieën van de lidstaten in twijfel. De economische crisis heeft echter twijfel doen rijzen over het belang van deze sector ten koste van de financiële en de dienstensector. Het is dan ook tijd dat wij deze situatie herzien en opnieuw sterk in deze sector investeren. De Europese industrie moet de weg van de specialisering, de productkwaliteit en de speerpunttechnologie bewandelen. Wat door onze industrie wordt geproduceerd, moet zich onderscheiden door innovatie en kwaliteit, niet door de prijs.</p>
    </intervention>
    <intervention id="3-464-000" speaker_id="28255" name="Andreas Mölzer" is_mep="True" mode="written">
      <p sl="de">Om in de mondiaal veranderende economie concurrerend te blijven, mag de belangrijke economische sector die de industrie is, niet stiefmoederlijk worden behandeld. Duurzaamheid en menswaardige arbeidsomstandigheden moeten aangemoedigd en geëist worden. De concurrentie van opkomende landen zoals China, India en Brazilië wordt immers almaar sterker en de druk op de Europese interne markt bijgevolg almaar groter. Duurzaamheid en groei zijn twee leuzen die met name in het industriebeleid vaak gehoor vinden, maar waarvan de realisatie met name wegens het gebrek aan hiervoor ter beschikking gestelde middelen zwaar in twijfel kan worden getrokken. Ik onthoud mij van stemming omdat ik van mening ben dat de voorgestelde maatregelen bijlange na niet zullen volstaan om Europa wereldwijd de koppositie in de industriesector te verzekeren.</p>
    </intervention>
    <intervention id="3-465-000" speaker_id="96694" name="Rolandas Paksas" is_mep="True" mode="written">
      <p sl="lt">Ik heb voor dit verslag gestemd omdat de Europese industrie zwaar is getroffen door de recente ernstige economische crisis. Tegenwoordig is er sprake van enorme concurrentie in de industrie, zodat de industriesector concurrerend en innovatief moet blijven, door innovatieve ideeën, kwaliteit en technologisch leiderschap te bevorderen. We moeten faciliteiten versterken, voor de overdracht van geavanceerde technologie zorgen en de verspreiding ervan bij bedrijven stimuleren. We moeten er alles aan doen om erop toe te zien dat bestaande hulpbronnen (mineralen) naar behoren binnen de Europese Unie worden gebruikt en niet naar landen buiten de EU worden geëxporteerd en dat de vorming van oligopolies in de handel wordt voorkomen. Europese steun mag niet zijn gericht op reddingsmaatregelen voor de korte termijn, maar op investeringen in de toekomst ten behoeve van het scheppen van nieuwe banen, zodat alle burgers werk kunnen vinden in eigen land. Er moet bijzondere aandacht worden besteed aan zogenaamde probleemregio's die gekenmerkt zijn door geringe industriële ontwikkeling of hoge werkloosheid. Derhalve is het noodzakelijk om de oprichting van technologie-, industrie- en wetenschapsparken en bedrijvencentra te steunen. Dergelijke instellingen zijn van bijzonder groot belang voor de actieve schepping en ontwikkeling van moderne technologieën en het waarborgen van economische ontwikkeling en modernisering, en tegelijkertijd voor het creëren van nieuwe banen. Kleine en middelgrote ondernemingen moeten worden aangemoedigd om in clusters te investeren. Voor dergelijke ondernemingen moet een bevorderlijk ondernemingsklimaat worden geschapen en moeten de bureaucratische lasten worden verminderd. Diepgewortelde bureaucratie staat de industriële ontwikkeling in de weg en doet afbreuk aan het concurrentievermogen van de vervaardigde producten.</p>
    </intervention>
    <intervention id="3-466-000" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag van de heer Lange gestemd omdat de Europese Unie innovatie moet waarborgen door niet alleen de EU 2020-strategie ten uitvoer te leggen maar parallel daaraan ook te streven naar een krachtige ontwikkeling en een beter gebruik van de hulpbronnen. Het verslag over een industriebeleid voor het tijdperk van de globalisering noemt dit ook als doelstellingen: industriële innovatie en vereenvoudiging van de bestaande wetgeving, door de burger en de rol van het midden- en kleinbedrijf – dat het kloppend hart is van de Europese economie – in het middelpunt te plaatsen. Het mkb moet gestimuleerd worden en gemakkelijker toegang krijgen tot financiering. Belangrijk is te wijzen op het middel dat gebruikt moet worden bij het opstellen van een dynamisch en vooruitstrevend industriebeleid, namelijk de structuurfondsen. Als deze correct worden ingezet zullen zij de grondslag kunnen leggen voor Europese groei.</p>
    </intervention>
    <intervention id="3-467-000" speaker_id="38595" name="Rovana Plumb" is_mep="True" mode="written">
      <p sl="ro">De industriesector in de EU genereert ongeveer een derde van de bruto toegevoegde waarde in de EU, en is goed voor bijna driekwart van de Europese export en een derde van de werkgelegenheid, en biedt hiermee een bestaan aan circa 57 miljoen mensen (plus het multiplicatoreffect, waarbij elke baan in de industriesector ongeveer twee banen in aanverwante diensten oplevert). Er zijn vijftien essentiële bouwstenen: opbouw van een innovatieketen, efficiënter gebruik van hulpbronnen, duidelijke doelstellingen voor duurzame producten, gebruik van openbare aanbestedingen, bevordering van de productie van schone energie, een overtuigende strategie voor grondstoffen, een nieuwe vorm van de handel voor eerlijke co-existentie en duurzame productie, definitie van een bindend sectoraal industriebeleid, participatie van het mkb, ontwikkeling van regionale actieterreinen, anticiperen op industriële veranderingen; herstructurering aanpakken, betere kwalificaties, grotere participatie van werknemers in de besluitvorming en langetermijnbeleid.</p>
      <p sl="ro">Het industriebeleid van de EU dient te zijn gericht op een duurzame, eco-efficiënte en wereldwijd concurrerende vernieuwing van de industriële basis en op een duurzame overgang van een vooral productiegerichte naar een kennisindustrie, daarnaast is er een duidelijk engagement van de industrie nodig waar het gaat om EU-investeringen en strategische partnerschappen tussen bedrijven in de EU.</p>
    </intervention>
    <intervention id="3-468-000" speaker_id="96994" name="Fiorello Provera" is_mep="True" mode="written">
      <p sl="it">Met dit verslag brengt het Parlement belangrijke vraagstukken naar voren, vraagstukken die het verdienen onderstreept te worden met het oog op de groei van de Europese industrie. Ik verwijs naar de erkenning van de strategische rol die het midden- en kleinbedrijf speelt, naar de noodzaak toegang tot krediet te vergemakkelijken door vereenvoudigde financieringsprocedures toe te passen en naar het belang van internationalisering van het mkb, hetgeen een factor van doorslaggevend belang is voor de concurrentiekracht.</p>
      <p sl="it">Zeer belangrijk is bovendien dat een band wordt gelegd tussen innovatie en industrie door middel van continue betrekkingen tussen bedrijfsleven en universiteiten. Daarbij moet tevens worden voorgesteld resultaten commercieel te benutten en de toepassing ervan aan te moedigen. Daarom geef ik steun aan de inhoud en de voorstellen van het verslag van de heer Lange.</p>
    </intervention>
    <intervention id="3-469-000" speaker_id="96903" name="Paulo Rangel" is_mep="True" mode="written">
      <p sl="pt">De recente economische en financiële crisis heeft het belang van de industrie voor de economie van de Europese Unie in de verf gezet. Daarom is het noodzakelijk te erkennen dat wij een geïntegreerd industriebeleid nodig hebben dat gebaseerd is op een combinatie van concurrentievermogen, innovatie en duurzaamheid en tezelfdertijd in staat is de groei te stimuleren, banen te scheppen en de instandhouding van het milieu te waarborgen. Immers, de Europese industrie wordt geconfronteerd met talloze uitdagingen. Daarom is het van vitaal belang te investeren in nieuwe technologieën en oplossingen, in opleiding van het personeel, in efficiënte productiesystemen en managementmodellen en in de versterking van het midden- en kleinbedrijf.</p>
    </intervention>
    <intervention id="3-470-000" speaker_id="96998" name="Evelyn Regner" is_mep="True" mode="written">
      <p sl="de">Ik heb voor het verslag gestemd omdat ik ervan overtuigd ben dat een geïntegreerd industriebeleid voor Europa absoluut noodzakelijk is in het licht van nieuwe uitdagingen die de globalisering met zich meebrengt, en dat het industriebeleid daarom verder moet worden ontwikkeld. Industriebeleid is de motor voor duurzame werkgelegenheid en maatschappelijke welvaart. Eén arbeidsplaats in de industrie zorgt op zijn minst voor nog eens twee arbeidsplaatsen. De positie van de Europese industriesector wordt steeds meer op de proef gesteld door de steeds breder wordende industriële basis in opkomende landen en doordat de grootste concurrenten, zoals de VS, en China, sterker worden. Daarom is een eigen verdere ontwikkeling noodzakelijk; daarvoor moeten we onze industriële basis vernieuwen door specifieke sectorale initiatieven te ontplooien maar ook door, meer algemeen, het concurrentievermogen van Europa op mondiaal niveau en de duurzame groei van de Europese industrie te verzekeren. In dit verslag dringt het Parlement ook aan op een geïntegreerd industriebeleid dat als basis dient voor het milieu-, mededingings- en handelsbeleid, om de grondstoffenefficiëntie te verbeteren. Daarnaast wordt in het verslag benadrukt hoe belangrijk een constructief partnerschap met werknemers en vakbonden is. Ook het feit dat betere coördinatie tussen de EU en de lidstaten noodzakelijk is, wordt onderstreept. Ik denk dat die maatregelen absoluut noodzakelijk zijn. Dit verslag bevat voorzorgen om de verdere ontwikkeling van het industriebeleid met de nodige ambitie en omzichtigheid aan te pakken.</p>
    </intervention>
    <intervention id="3-471-000" speaker_id="96875" name="Britta Reimers" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden zoals het geval zou zijn bij Eurobonds.</p>
    </intervention>
    <intervention id="3-472-000" speaker_id="97199" name="Crescenzio Rivellini" is_mep="True" mode="written">
      <p sl="it">Vandaag hebben wij in de plenaire vergadering het verslag van de heer Lange over een industriebeleid voor het tijdperk van de globalisering aangenomen. De Europese industrie is goed voor ongeveer een derde van de bruto toegevoegde waarde van de EU – bijna driekwart van de Europese export bestaat uit industriegoederen – en voor een derde van de werkgelegenheid. Dit laatste betekent dat zij 57 miljoen mensen middelen van bestaan verschaft. Als men dan ook nog het multiplicatoreffect meerekent, want elke baan in de industrie creëert twee extra banen in de aanverwante dienstverlenende sectoren, dan wordt het belang van de industrie voor de werkgelegenheid nog groter.</p>
      <p sl="it">Bovendien moet het Europees industriebeleid afgestemd worden op ofwel een wereldwijde, duurzame, concurrentiekrachtige en eco-efficiënte vernieuwing van de industriële basis, ofwel een duurzame overgang van een bij uitstek op productie gebaseerde industrie naar een op kennis gebaseerde industrie. Het is van fundamenteel belang te zorgen voor integratie van alle beleidsvormen van de Unie via het combineren van alle aspecten met een positieve impact op de industrie. Het initiatiefverslag van de heer Lange over het industriebeleid borduurt voort op het standpunt in de mededeling van de commissaris voor Industrie, de heer Tajani, en oppert nieuwe ideeën voor de belangrijke vernieuwing van de industriesector na de economische crisis.</p>
    </intervention>
    <intervention id="3-473-000" speaker_id="28409" name="Raül Romeva i Rueda" is_mep="True" mode="written">
      <p sl="en">Het Parlement heeft vandaag steun verleend aan een set maatregelen ter bevordering van het concurrentievermogen van de Europese industrie. Ik ben blij met de erkenning dat efficiënt gebruik van energie en hulpbronnen de basis moet zijn voor de vernieuwing van de Europese industrie als we de uitdagingen van de crisis en de globalisering het hoofd willen bieden. Duurzaamheid moet worden erkend als een centraal aspect van het zogenoemde 'concurrentiebestendig maken' en de 'geschiktheidscontroles' die de Commissie zal uitvoeren in het kader van haar initiatieven voor betere regelgeving. Het verslag bevat terecht de oproep tot gesloten industriële productiesystemen en bevordering van de productiviteit, de duurzaamheid, het hergebruik, de recycling en de herproductie van hulpbronnen.</p>
      <p sl="en">Het verslag bevat tevens de oproep te zorgen voor instrumenten die de ontwikkeling en groei van ecologisch innovatieve kmo's en de ontwikkeling van ecologische industrieparken bevorderen. Het is belangrijk om het industriebeleid van de EU in overeenstemming te brengen met haar doelstellingen op het gebied van klimaat en energiebeleid. De Groenen verwachten dat de Commissie haar beloften op dat gebied nakomt in haar volgende strategische initiatieven, zoals de strategie voor efficiënt gebruik van hulpbronnen, de grondstoffenstrategie en de 'Small Business Act'.</p>
    </intervention>
    <intervention id="3-474-000" speaker_id="97196" name="Oreste Rossi" is_mep="True" mode="written">
      <p sl="it">Eindelijk onderkent de Europese Unie de fundamentele rol van de industrie en komt zij met een voorstel tot vereenvoudiging van de toegang tot krediet en tot vermindering van de bureaucratie. In de afgelopen jaren hebben wij gezien hoe door allerlei maatregelen enorme lasten zijn gecreëerd voor onze industrie en oneerlijke concurrentie door uit derde landen ingevoerde producten in de hand is gewerkt. Ik herinner aan de kosten van de strijd tegen klimaatverandering en de maatregelen tot vermindering of afschaffing van douanerechten.</p>
      <p sl="it">In het verslag wordt gewezen op het belang van onderzoek als instrument om de concurrentie te weerstaan en op de noodzaak van beroepsopleiding van werknemers en informatieverstrekking aan consumenten. Wij mogen echter niet vergeten dat, afgezien van alle mooie woorden, de Europese Unie het risico loopt een breuk te zien ontstaan tussen de lidstaten. Daaruit blijkt dat er maar weinig wil bestaat om samen een industrietoekomst op te bouwen. Ik heb het dan vooral over hetgeen is gebeurd met het Europees octrooi, waarvan Italië en Spanje zijn uitgesloten, en over de toepassing van de versterkte samenwerking tussen de lidstaten. Ik heb echter vóór dit verslag gestemd omdat ik achter de daarin verkondigde beginselen sta.</p>
    </intervention>
    <intervention id="3-475-000" speaker_id="23787" name="Czesław Adam Siekierski" is_mep="True" mode="written">
      <p sl="pl">De industrie in Europa ziet zich niet alleen gesteld voor de gevolgen van de economische crisis, maar ook voor de nieuwe uitdagingen van het tijdperk van de globalisering. Bedrijven moeten op passende wijze reageren op steeds snellere veranderingen in economische trends. De economieën van opkomende landen leiden tot een verandering van het krachtenevenwicht in internationale markten. Met de ontwikkeling van een kennismaatschappij wordt ook de rol van wetenschappelijk onderzoek en innovatie versterkt, hetgeen zal leiden tot economische groei en concurrentievermogen. De problemen waarvoor de Europese economie zich gesteld ziet, omvatten onder andere demografische veranderingen en de dalende productiviteit. De belangrijkste doelstellingen voor de Europese industrie zijn groei van concurrentie- en innovatievermogen. Om deze te realiseren is het nodig een aantal maatregelen tegelijkertijd te nemen. Het is van essentieel belang te blijven werken aan de interne markt en harmonisatie van douane- en belastingwetgeving. De bureaucratische lasten voor het bedrijfsleven moeten worden verlicht en het juridische kader vereenvoudigd. De samenwerking tussen ondernemingen moet worden versterkt via bedrijvenclusters, netwerken en "centres of excellence", en meer synergie tussen universiteiten en bedrijven moet worden aangemoedigd.</p>
      <p sl="pl">Het kan ook nuttig zijn gebruik te maken van alternatieve mechanismen, zoals risicodeling tussen particuliere en openbare investeerders via publiek-private partnerschappen, en gebruik te maken van het hefboomeffect en van sterke stimuleringseffecten. Het zal van essentieel belang zijn kleine en middelgrote ondernemingen, die de basis van de Europese industrie vormen, te ondersteunen met financiële steun op het gebied van innovatie en technologieoverdracht en door innovatie- en duurzaamheidscriteria op te nemen in aanbestedingen. Er moet worden gezorgd voor een verhoging van de uitgaven aan onderzoek op basis van samenwerking tussen de particuliere en openbare sector.</p>
    </intervention>
    <intervention id="3-476-000" speaker_id="4545" name="Catherine Stihler" is_mep="True" mode="written">
      <p sl="en">Ik heb voor dit verslag gestemd, waarin manieren worden belicht waarop de industriële basis van de EU zou kunnen worden versterkt. De industrie levert ongeveer een derde van de werkgelegenheid in de EU en daarom is het van essentieel belang dat we zorgen dat zij levensvatbaar blijft.</p>
    </intervention>
    <intervention id="3-477-000" speaker_id="96974" name="Nuno Teixeira" is_mep="True" mode="written">
      <p sl="pt">De Europese industrie en haar multiplicatoreffect genereert ongeveer een derde van de bruto toegevoegde waarde in de Europese Unie en biedt een bestaan aan 57 miljoen mensen. Er moet een industriebeleid in het leven worden geroepen dat zowel de coördinatie tussen de lidstaten als hun concurrentiepotentieel bevordert, zoals beoogd in de Europa 2020-strategie. In deze tijden van economische recessie komt dit verslag bijzonder gelegen. Het toont aan dat de industrie, ondanks het belang van de sector, naar de achtergrond is verdwenen. Die vaststelling verplicht ons ertoe onze aandacht te richten op de uitdagingen die de Europese industrie te wachten staan, met name herstructurering en heroriëntatie, gebaseerd op een wereldwijde kennismaatschappij die geënt is op innovatie en onderzoek, teneinde de concurrentie met de opkomende economieën te kunnen aangaan. Los hiervan moet rekening worden gehouden met nieuwe dynamische ontwikkelingen, de klimaatverandering, demografische verschuivingen en het proces van verstedelijking en ontvolking. Van de vijftien punten die de rapporteur noemt, vraag ik hier uw aandacht voor de maatregelen die gevolgen hebben voor het midden- en kleinbedrijf (mkb), dat de echte drijvende kracht achter de groei van de Europese Unie is. De vereenvoudiging van de procedures om Europese financiering te krijgen, het verschaffen van meer en betere informatie aan het mkb over de operationele programma's, het opzetten van innovatieve clusters en netwerken en het versterken van de steun van de Europese Centrale Bank zijn initiatieven die van vitaal belang zijn om het welslagen van het Europees industriebeleid te waarborgen.</p>
    </intervention>
    <intervention id="3-478-000" speaker_id="96874" name="Alexandra Thein" is_mep="True" mode="written">
      <p sl="de">Bij de stemming over het verslag-Lange onthoud ik me bij paragraaf 31 van stemming vanwege de onduidelijke tekst die zowel naar Eurobonds als projectbonds verwijst. Over het geheel genomen stem ik echter voor het verslag omdat ik op zich niks tegen projectbonds heb. Projectbonds dienen voor het financieren van omvangrijke innovatie-, infrastructuur- en herindustrialisatieprojecten. Het gaat hier niet om instrumenten voor de communautarisering van schulden zoals het geval zou zijn bij Eurobonds.</p>
    </intervention>
    <intervention id="3-479-000" speaker_id="96918" name="Derek Vaughan" is_mep="True" mode="written">
      <p sl="en">Ik heb dit verslag gesteund, omdat het de noodzaak beschrijft van een samenhangend beleid voor de toekomst van de industrie in de EU. Industriële productie levert meer dan 60 miljoen banen in de EU en een solide beleid zal de EU helpen enkele van de uitdagingen waarmee fabrikanten te maken hebben het hoofd te bieden. Dit verslag, dat deel uitmaakt van de 2020-strategie van de EU, beschrijft vijftien 'hoekstenen' van een sterk beleid die ervoor zullen zorgen dat de EU haar concurrentievermogen behoudt ten opzichte van de VS, China en Japan, waar veel wordt geïnvesteerd in onderzoek en ontwikkeling van de nieuwste technologie, en de landen die de kosten kunnen verlagen door goedkope arbeid en het hanteren van minder strenge regels voor intellectueel eigendom. Enkele van de nuttigste aanbevelingen in het verslag zijn de noodzaak van een innovatieketen die onderzoek op industrieel gebied koppelt aan innovatie en toepassing van de technologie en een grotere nadruk op efficiënt gebruik van hulpbronnen en duurzaamheid, wat aansluit op de doelstellingen van de Europa 2020-strategie.</p>
    </intervention>
    <intervention id="3-480-000" speaker_id="41007" name="Iva Zanicchi" is_mep="True" mode="written">
      <p sl="it">Ik heb besloten om vóór het initiatiefverslag van de heer Lange te stemmen omdat het Europees Parlement hiermee een bijdrage levert aan het debat over een vraagstuk dat voor het bedrijfsleven van prioritair belang is: het Europees industriebeleid.</p>
      <p sl="it">Het verslag bevat een aantal positieve aspecten, zoals een algemene oproep tot Europese ondernemingen om te voldoen aan de milieunormen, zij het dan op vrijwillige basis en zonder oplegging van rigide voorschriften. Bovendien wordt terecht gewezen op de centrale rol van de industrie – en niet alleen het industriebeleid – voor de groei in de Europese Unie. Uitgaande van het vandaag aangenomen verslag ben ik van mening dat het belangrijk is dat alle instellingen en belanghebbenden zich inzetten voor de verwezenlijking van de daarin opgenomen doelstellingen en daarvoor concrete maatregelen treffen. Ik denk daarbij vooral aan de vaststelling van maatregelen voor de bescherming van intellectuele eigendom, de invoering van een op uitmuntendheid afgestemd model voor industriële innovatie, de modernisering van de industrie met name als het gaat om milieubescherming, een zorgvuldig gebruik van energiebronnen en de totstandbrenging van gunstige omstandigheden om internationalisering van het mkb te bevorderen.</p>
    </intervention>
  </section>
  <section id="creitem20" title="12. Rectificaties stemgedrag/voorgenomen stemgedrag: zie notulen">
    <intervention id="3-482-000" speaker_id="28576" name="De Voorzitter" is_mep="True" mode="spoken">
      <p sl="nl">De vergadering wordt om 13:45 uur onderbroken en zal om 15.00 uur worden hervat.</p>
    </intervention>
  </section>
  <section id="creitem21" title="13. Goedkeuring van de notulen van de vorige vergadering: zie notulen"/>
  <section id="creitem22" title="14. De benadering van Iran door de EU (debat)">
    <intervention id="3-486-000" speaker_id="2323" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0037/2011) van Bastiaan Belder, namens de Commissie buitenlandse zaken, over de benadering van Iran door de EU [2010/2050(INI) ].</p>
    </intervention>
    <intervention id="3-487-000" speaker_id="4507" name="Bastiaan Belder" is_mep="True" mode="spoken" role="rapporteur">
      <p sl="nl">Voorzitter, in de eerste plaats wil ik nogmaals mijn dankbaarheid uitspreken aan de schaduwrapporteurs met wie ik de afgelopen periode goed heb samengewerkt. Het resultaat mag er zijn. Een verslag is bij de stemming in de Commissie buitenlandse zaken met een overweldigende meerderheid, namelijk 62 stemmen voor en slechts 3 tegen, aangenomen. Het is in dit belangrijke dossier dan ook zeer belangrijk dat er met één stem wordt gesproken, niet alleen in het Parlement, maar evenzeer door de Europese instellingen gezamenlijk.</p>
      <p sl="nl">Ik ben verheugd dat we in deze resolutie onze steun en solidariteit uitspreken met de miljoenen demonstranten die sinds de omstreden presidentsverkiezingen van 2009 de straat zijn opgegaan. Die steun en solidariteit hebben de oppositionele krachten in Iran hard nodig, nu ze zien hoe op andere plaatsen in het Midden-Oosten regimes vallen en presidenten hun positie verlaten. De Groene beweging moet onze steun ervaren, nu de oppositie opnieuw naar mogelijkheden zoekt het rechtmatige verzet tegen de Iraanse autoriteiten met gevaar voor eigen leven te organiseren. Dat dit gevaar er daadwerkelijk is, bewijst niet alleen de arrestatie van de oppositieleiders Musavi en Karoubi, maar evenzeer de wilde en ongecontroleerde oproepen van een aanzienlijk deel van de majlis, het Iraanse parlement, hen te doden. In onze resolutie roept het Parlement de Iraanse autoriteiten op volledig en onvoorwaardelijk mee te werken met het IAEA, het Internationaal Atoomagentschap, in Wenen. Het Iraanse nucleaire programma is juist door de weigerachtige houding van Teheran omgeven met een verdachte geur. De zorgen van de gehele internationale gemeenschap zijn meer dan terecht. Het is in mijn ogen dan ook onverstandig om uitgerekend zo'n land de boodschap mee te geven dat het recht heeft op uraniumverrijking. Hoezeer dit ook waar is, het is niet het signaal dat het Europees Parlement op dit cruciale moment moet afgeven. Daarom vraag ik de collega's om steun voor mijn voorstellen deze passages uit onze resolutie te verwijderen. In de resolutie wordt ook ingegaan op de rol van Iran in de regio. Zeker sinds er via wikileaks documenten uitgelekt zijn over de perceptie van Iran door de regio, doet het Parlement er goed aan Teheran de duidelijke boodschap te geven onmiddellijk te stoppen met het uitoefenen van deze destabiliserende invloed. Ik vraag de collega's daarom om steun voor mijn ingediende amendementen over de rol van Iran in buurland Irak en om paragraaf 53 uit de resolutie te verwijderen. In mijn opinie geeft het Europees Parlement in paragraaf 55 al voldoende steun aan het idee dat de Unie en Iran een stabiel Afghanistan als gemeenschappelijk doel zouden moeten hebben.</p>
      <p sl="nl">Ik wil graag, Voorzitter, aan het einde van mijn bijdrage nog een slotopmerking maken. Ik ben niet lichtgeraakt, en juist daarom wil ik iets zeggen tegen Iran en 's lands officiële vertegenwoordigers in Brussel en de nationale hoofdsteden. Van diverse zijden heb ik correspondentie van Iran aan mijn collega's onder ogen gekregen. De toon en de inhoud ervan zijn op zijn zachtst gezegd opvallend te noemen. Dit verslag - ik refereerde daar reeds aan - is met een overweldigende meerderheid door onze Commissie buitenlandse zaken aangenomen. Juist daarom moet deze resolutie niet gezien worden als een privéproject van mij, maar als het gemeenschappelijk standpunt van heel het Europees Parlement. Het is dus niet zo dat mijn achtergrond als voorzitter van de eerste delegatie van dit huis de kritische toon van deze resolutie bepaald heeft. Integendeel, daarvoor moet Iran bij zijn eigen gedrag te rade gaan. Heel het Europees Parlement, en daar ben ik dankbaar voor, accepteert noch de ontkenning van de holocaust, noch de antisemitische retoriek van president Ahmadinejad, al moet ik er helaas bij zeggen dat antisemitisme niet tot de inner circle van het regime beperkt blijft.</p>
    </intervention>
    <intervention id="3-488-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, dit is een kans om te debatteren over de benadering van Iran door de Europese Unie, die het onderwerp is van een initiatiefverslag waarvan de heer Belder de rapporteur is.</p>
      <p sl="en">Het verslag van de heer Belder behandelt een groot aantal zaken en weerspiegelt de standpunten over veel verschillende belangen, maar ik zal me concentreren op twee kwesties, het nucleaire programma en de mensenrechtensituatie in Iran, die beide uitgebreid worden besproken in het verslag.</p>
      <p sl="en">Zoals de geachte Parlementsleden weten, blijft het nucleaire programma van Iran een ernstige zorg voor de Europese Unie en voor de internationale gemeenschap als geheel. Zowel de VN-Veiligheidsraad als de Raad van beheer van de Internationale Organisatie voor Atoomenergie in Wenen heeft een reeks resoluties aangenomen waarin wordt geëist dat Iran de noodzakelijke vertrouwenwekkende maatregelen neemt met betrekking tot het zuiver vreedzame karakter van het programma. Helaas heeft het meest recente verslag van de IAEA, dat op 25 februari is uitgebracht, bevestigd dat Iran niet aan zijn internationale verplichtingen heeft voldaan.</p>
      <p sl="en">Als Europese Unie blijven we vastbesloten werken aan een diplomatieke oplossing op basis van onze dubbele benadering, waarin we druk combineren met dialoog. De doelstelling blijft Iran te stimuleren tot een gefaseerde aanpak van vertrouwenbevordering die leidt tot betekenisvolle onderhandelingen over het nucleaire programma.</p>
      <p sl="en">Tijdens de tweede bijeenkomst die ik namens de E3+3 – China, Duitsland, Frankrijk, Rusland, het Verenigd Koninkrijk en de Verenigde Staten – heb geleid in Istanbul, heb ik onze voorstellen voor concrete vertrouwenbevorderende maatregelen aan Iran gepresenteerd, waaronder een geactualiseerde regeling voor brandstoflevering voor de onderzoeksreactor van Teheran en andere transparantiemaatregelen.</p>
      <p sl="en">De geachte Parlementsleden weten dat deze voorstellen onmiddellijk voordelen zouden opleveren voor beide partijen en de weg zouden kunnen vrijmaken voor een proces om de zorgen aan te pakken en geleidelijk wederzijds vertrouwen op te bouwen. En vertrouwen opbouwen, daar zijn al onze inspanningen op gericht.</p>
      <p sl="en">De reactie van Iran was teleurstellend. Men was niet bereid om over onze voorstellen te praten, tenzij we eerst het 'recht om uranium te verrijken' van Iran zouden erkennen. Er werd gesproken over het opheffen van alle sancties.</p>
      <p sl="en">Ik begrijp dat Iran graag wil dat de sancties worden opgeheven. We willen allemaal dat onze besprekingen leiden tot een succesvolle afronding die – in overeenstemming met de resoluties van de Veiligheidsraad – zou betekenen dat de sancties worden opgeheven. Het opheffen van de sancties zou gebeuren in combinatie met het geleidelijk herstel van het vertrouwen. Dat was de weg die we probeerden te volgen.</p>
      <p sl="en">Als het gaat om het 'recht op verrijken', zijn de rechten en plichten in het non-proliferatieverdrag nauwkeurig afgewogen. Ik zie geen reden om deze op selectieve wijze te herschrijven of herinterpreteren. De eerste stap moet zijn dat Iran zijn plichten volledig nakomt.</p>
      <p sl="en">We zullen ons blijven inspannen om Iran over te halen, maar tegelijkertijd zullen we de druk opvoeren, allereerst door middel van het versterken van de tenuitvoerlegging van de bestaande sancties.</p>
      <p sl="en">Ik heb nadien de nieuwe minister van Buitenlandse Zaken van Iran, dr. Salehi, ontmoet in Genève en tijdens die ontmoeting had ik de kans om hem uit te leggen hoeveel inspanningen we in de besprekingen met Iran hebben gestopt en hoe graag we een reactie willen, voor ons aller veiligheid. Ik heb ook een brief geschreven aan dr. Jalili, die de besprekingen leidde namens Iran, om ons aanbod opnieuw te formuleren en hem uit te nodigen te reageren. Dr. Salehi heeft me verteld dat ze nadachten over hun reactie en ik heb hen met klem verzocht positief te reageren.</p>
      <p sl="en">Net als dit Parlement deel ik de mening van zo velen over de kwestie van de mensenrechten in Iran. De voortdurende en stelselmatige onderdrukking, arrestaties en intimidatie van advocaten, journalisten en anderen die hun rechten uitoefenen is volkomen onaanvaardbaar.</p>
      <p sl="en">We hebben zeer lange gevangenisstraffen gezien en beperkingen van het recht om te werken en te reizen van wel twintig jaar voor sommige van de veroordeelde mensen. Toen de Iraniërs op 14 februari vreedzaam wilden demonstreren om de situatie in Egypte en Tunesië te steunen, werden de demonstraties verboden. Bovendien zijn, zoals de heer Belder al zei, de heer Musavi en de heer Karoubi, de twee oppositieleiders die hun steun aan deze demonstraties hadden uitgesproken, onder huisarrest geplaatst en later blijkbaar vastgehouden.</p>
      <p sl="en">Ik heb de verklaring van de Socialisten en Democraten in het Parlement van 1 maart gezien en die steun ik volledig. Ik blijf me grote zorgen maken over de behandeling van de heer Karoubi en de heer Musavi en ik heb hierover op 4 maart een verklaring afgegeven. Ondanks onze inspanningen om aan controleerbare informatie te komen, blijft het onduidelijk of zij huisarrest hebben of op een andere wijze worden vastgehouden. Ik dring er bij de autoriteiten van Iran op aan hen eenvoudig de vrijheid van verkeer te geven waar ze recht op hebben.</p>
      <p sl="en">Het verslag onderstreept ook de ernst van de toename van het aantal executies in Iran. De informatie die wij hebben, suggereert dat er sinds het begin van dit jaar ongeveer honderd executies hebben plaatsgevonden. In overeenstemming met ons lang gevestigde en krachtige standpunt over de afschaffing van de doodstraf heb ik opgeroepen tot het stopzetten van alle doodstrafzaken die nog in behandeling zijn. Ik wil dat de doodstraf wordt afgeschaft, wat voor methode er ook wordt gebruikt. Steniging en openbare ophangingen zijn barbaars.</p>
      <p sl="en">Het is belangrijk om op te merken dat internationale inspanningen een verschil kunnen maken en dat ook doen. Ik zag dat in de zaak van mevrouw Ashtiani haar executie in elk geval tijdelijk is opgeschort, maar zoals uit het verslag blijkt, is Zahra Bahrami, een Nederlands-Iraanse staatsburger, op 29 januari in Iran terechtgesteld zonder voorafgaande kennisgeving. Zowel de executie als het proces dat eraan voorafging was schokkend. Ik heb dat publiekelijk duidelijk gemaakt door mijn afschuw uit te spreken over het gebrek aan transparantie in de zaak en het feit dat de Nederlandse autoriteiten geen consulaire toegang hebben gekregen.</p>
      <p sl="en">Ik wil mijn interventie afsluiten door te zeggen dat mijn diensten, samen met de lidstaten, bespreken hoe we effectiever kunnen optreden met betrekking tot de mensenrechtenkwesties in Iran, door gebruik te maken van openbare en privéboodschappen, bilateraal en via multilaterale organisaties te werken en met lidstaten en internationale partijen samen te werken, allemaal met één doel: ervoor zorgen dat de grondrechten van het Iraanse volk worden gerespecteerd, net als die van andere mensen.</p>
      <p sl="en">Ik kijk uit naar dit debat.</p>
    </intervention>
    <intervention id="3-489-000" speaker_id="2341" name="Michael Gahler" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, mevrouw Ashton, ik wil de heer Belder om te beginnen bedanken voor zijn uitvoerige verslag. Zodra dat verslag nu ter stemming wordt gebracht, zal het hier in de plenaire vergaderingen met een grote meerderheid worden aangenomen. Dat is belangrijk, want het regime in Teheran mag er niet ook in dit Parlement in slagen om bressen te slaan in een breed, gemeenschappelijk front. Wat de nucleaire ambities van de leiders van het regime betreft, treedt de internationale gemeenschap op het niveau van de Verenigde Naties op als één man. Niemand ter wereld wil de Iraanse bom. Iedereen wil volledige, transparante samenwerking met de Internationale Organisatie voor Atoomenergie. We hebben verregaande voorstellen gedaan die helaas niet op een positief antwoord konden rekenen.</p>
      <p sl="de">We zijn het er in dit Parlement niet helemaal over eens in hoeverre we met sancties de internationale eisen moeten afdwingen. Ik hoop echter dat we in onze globale visie op de situatie tot een gezamenlijk optreden zullen komen.</p>
      <p sl="de">Het tweede aspect dat ons zorgen baart, is de rol van Iran in de regio. De houding van Iran ten aanzien van Israël blijft onverdraaglijk en onaanvaardbaar. We kunnen niet aanvaarden dat Iran organisaties steunt die de regio destabiliseren. Grote delen van de regio zijn bang voor het Iraanse beleid. De interne politieke situatie is dramatisch wat mensenrechten en democratie betreft. Alleen daarom al hoop ik dat dit grote cultuurvolk zich liever vroeg dan laat van dit bewind ontdoet.</p>
      <p sl="de">Ik heb er het volste vertrouwen in dat we in Egypte geen tweede Iran zullen meemaken, maar in Iran een tweede Egypte. Dan zou het gedaan zijn met de instrumentalisering van religie voor zeer wereldse doeleinden. Dan zou het hopelijk gedaan zijn met de doodstraf in het algemeen en in het bijzonder voor minderjarigen en leden van minderheden. Dan zou het gedaan zijn met de vervolging van dissidenten, niet alleen van de heren Karoubi en Musavi, en hopelijk zouden de media dan vrij zijn en zou de weg openliggen voor vrije verkiezingen voor een beter Iran.</p>
      <p sl="de">Op de weg daarheen moeten we onder andere ons Europees instrument voor democratie en mensenrechten gebruiken om diegenen te steunen die in het maatschappelijk middenveld actief zijn. De doelgerichte sancties tegen vertegenwoordigers van het regime moeten ook worden uitgebreid. Laten we de mensen in Iran in het licht van de gebeurtenissen in Noord-Afrika moed geven voor een betere toekomst.</p>
    </intervention>
    <intervention id="3-490-000" speaker_id="96701" name="María Muñiz De Urquiza" is_mep="True" mode="spoken">
      <p sl="es">namens de S&amp;D-Fractie . – Mijnheer de Voorzitter, mevrouw Ashton, ik ben heel blij dat de hoge vertegenwoordiger blijk geeft van een tweesporenbenadering waarin op vrijwel gelijke voet gesproken wordt over de mensenrechten en over het nucleaire thema. Voor de wereld, en voor de omringende landen van Iran die op dit moment verwikkeld zijn in democratische hervormingsprocessen en geleid worden door de legitieme wensen van de bevolking, is Iran namelijk allesbehalve een rolmodel, omdat zij in dat land precies datgene zien wat zij voor zichzelf niet willen. Dat is wat wij aan de kaak stellen in het verslag dat mogelijk morgen zal worden goedgekeurd.</p>
      <p sl="es">In de eerste plaats zien we in dat land een theocratisch regime dat zijn bevolking onderdrukt en de mensenrechten schendt, met het toepassen van de doodstraf – ik noem in het bijzonder de zaak van Zahra Bahrami –, met het machteloos maken van vrouwen, met het vervolgen van homoseksuelen en met het onderdrukken van afwijkende meningen.</p>
      <p sl="es">Iran geeft ook het slechte voorbeeld als het gaat om politieke vrijheden. De onderdrukking van demonstranten, die op ditzelfde moment en eigenlijk al sinds 2009 plaatsvindt, is volstrekt onaanvaardbaar, evenals de hechtenis van de leiders van de democratische oppositiebeweging, om wier onmiddellijke vrijlating ik vraag uit naam van mijn fractie. Ook vraag ik om de vrijlating van de leiders Musavi en Karoubi en hun vrouwen, en van alle personen die in gevangenschap verkeren vanwege het vreedzaam uitoefenen van hun recht op de vrijheid van meningsuiting, de vrijheid van vereniging en de vrijheid van vergadering.</p>
      <p sl="es">Iran geeft ook het slechte voorbeeld in de rol van gesprekspartner van de internationale gemeenschap in nucleaire aangelegenheden.</p>
      <p sl="es">Iran zou een relevante gesprekspartner en medespeler kunnen zijn in het proces van stabilisatie in de regio, als het land blijk zou geven van een verantwoordelijke houding op nucleair gebied en op dat van de mensenrechten, van een andere focus in de regio ten opzichte van Hamas en Hezbollah, en een andere retoriek zou laten horen richting Israël. Ook dit is een van de zaken waar wij om vragen in het verslag.</p>
      <p sl="es">Het is van belang, mevrouw Ashton, in Teheran een delegatie van de Europese Unie te openen, niet alleen om op die manier een politieke dialoog te kunnen voeren met het Iranese regime, maar ook met het oog op maatschappelijke organisaties.</p>
      <p sl="es">Ten slotte wil ik de heer Belder bedanken voor zijn samenwerking met de schaduwrapporteurs, waardoor wij erin geslaagd zijn om een evenwichtig verslag te maken dat voor het gehele Europees Parlement aanvaardbaar is.</p>
    </intervention>
    <intervention id="3-491-000" speaker_id="96945" name="Marietje Schaake" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, is Ahmadinejad beter dan Khadafi? Terwijl de internationale gemeenschap zich terecht concentreert op Libië en manieren probeert te vinden om een einde te maken aan het geweld dat Khadafi en de zijnen de burgers aandoen, mogen we niet toestaan dat Iran wordt ondergesneeuwd op onze politieke agenda. Er vindt ook een bloedbad plaats in Iran, maar dat gebeurt in slow motion. Elke acht uur een executie sinds het begin van dit jaar en stelselmatige onderdrukking, foltering, verkrachting en censuur tieren welig sinds de stichting van de Islamitische Republiek en in het bijzonder sinds de verkiezingen in 2009.</p>
      <p sl="en">Ahmadinejad is geen haar beter dan Khadafi en we moeten even harde maatregelen nemen om de mensenrechten in Iran te beschermen. Sommigen zullen misschien zeggen dat er al sancties zijn opgelegd, maar die zijn alleen gericht op de nucleaire kwestie en leveren niet de gewenste resultaten op. Dit zou wel eens een nul-somspel kunnen worden als het gaat om de mensenrechten, want de straffeloosheid gaat gewoon door.</p>
      <p sl="en">Mevrouw de vicevoorzitter/hoge vertegenwoordiger, in dit verslag geeft het Europees Parlement u het mandaat om sancties op te leggen aan personen die verantwoordelijk zijn voor de ernstige schendingen van de mensenrechten die we zien en die aanbeveling hebben we al eerder gedaan. Er is een lijst met tachtig namen uitgelekt en toegeschreven aan uw bureau. Ik wil u vragen of dit een teken is van uw voornemen om verder te gaan met deze belangrijke maatregel.</p>
      <p sl="en">We moeten ook de burgers van technologieën voorzien waarmee ze vrij kunnen communiceren en toegang hebben tot informatie en de EU moet een toevluchtsoord zijn voor vrijdenkers. Vicevoorzitter/hoge vertegenwoordiger, laat de EU voorop lopen bij de inspanningen om personen die vrouwen verkrachten voor hun executie zodat absoluut zeker is dat ze niet als maagd in de hemel komen, mannen die ongewapende jongeren vanaf daken doodschieten als ze op straat lopen en rechters die mensenrechtenadvocaten veroordelen omdat ze jongeren en vrouwen hebben verdedigd, ter verantwoording te roepen. Laten we een systeem dat de facto gevangenneming van oppositieleiders toestaat, ter verantwoording roepen.</p>
      <p sl="en">Als we het vrijdag over Libië hebben, maakt u dan alstublieft van de gelegenheid gebruik om soortgelijke maatregelen te introduceren tegen de machthebbers in Iran, zodat er gerechtigheid kan komen voor de Iraanse burgers die in 2009 zijn begonnen met de massale jongerenopstanden die nu een hele generatie in het Midden-Oosten en Noord-Afrika inspireren.</p>
    </intervention>
    <intervention id="3-492-000" speaker_id="96728" name="Barbara Lochbihler" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, het onderhavige verslag, waar alle fracties intensief aan hebben meegewerkt, is een zeer goede basis om het beleid van de EU ten aanzien van Iran op op te bouwen. De verschillende kwesties waarover we met de Iraanse regering van mening verschillen, worden als een gezamenlijke uitdaging aangepakt: het atoomenergieprogramma en de betrekkingen tussen Iran en zijn buren, de rampzalige mensenrechtensituatie in het land en de moeilijke economische toestand. De werkloosheid is enorm toegenomen; een op de vier Iraniërs leeft onder de armoedegrens.</p>
      <p sl="de">Mevrouw Ashton, u moet nu consequenties trekken uit het verslag. Wij Europeanen mogen niet toezien hoe personen die kritiek uiten op het regime, vakbondsleden, verdedigers van vrouwenrechten en andersgelovigen worden gearresteerd, gefolterd en vermoord. We moeten ons duidelijk meer dan tot dusver inspannen om diegenen die verantwoordelijk zijn voor schendingen van de mensenrechten ook doelgericht door middel van sancties – bijvoorbeeld door een inreisverbod of door blokkering van hun rekeningen – onder druk proberen te zetten.</p>
      <p sl="de">De Europese Dienst voor extern optreden moet ook precies nagaan welke economische sancties daadwerkelijk effect sorteren en welke alleen de Iraanse bevolking treffen. Een beleid van volledig isolement is een doodlopend straatje en wordt ook door velen in de Iraanse bevolking niet gesteund.</p>
      <p sl="de">Met dit verslag heeft het Parlement op niet mis te verstane wijze duidelijk gemaakt dat een democratisch veranderingsproces niet van buitenaf met militaire middelen tot stand kan worden gebracht. We moeten blijven vasthouden aan een tweesporenstrategie en in dat kader een dialoog proberen aan te knopen en tezelfdertijd ondubbelzinnig de naleving van universele rechten en internationale overeenkomsten eisen. Het is ook in die context dat het verzoek moet worden gezien om in Teheran een EU-delegatie te openen nu de Europese Dienst voor extern optreden de verantwoordelijkheid voor de vertegenwoordiging van de Europese Unie in derde landen van het roulerend voorzitterschap heeft overgenomen.</p>
    </intervention>
    <intervention id="3-493-000" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, hoge vertegenwoordiger, Iran vertegenwoordigt voor mij de ernstigste bedreiging voor de veiligheid in de wereld. President Ahmadinejad is vastbesloten zijn land te bewapenen met kernwapens en het vooruitzicht van een nucleair bewapend Iran is zo angstaanjagend dat ik er niet aan wil denken en vormt een bedreiging voor het voortbestaan van Israël. Daarom moeten we alle mogelijkheden overwegen, ook militaire, om dat te voorkomen.</p>
      <p sl="en">Iran heeft de internationale gemeenschap keer op keer bedrogen en tegengewerkt. Helaas heeft de Europese Unie zich af en toe laten manipuleren door Ahmadinejad.</p>
      <p sl="en">Terwijl de Raad het barbaarse theocratische regime in Teheran regelmatig afkeurt, hebben de afzonderlijke lidstaten soms voor een minder harde aanpak gekozen. Het is nog maar een paar maanden geleden dat de EU-leiders hebben afgesproken exportkredietgaranties aan Iran te verbieden. Tot dan toe vormden die garanties een belangrijke economische verbindingslijn met het regime dat elk beetje legitimatie hard nodig heeft, niet in de laatste plaats vanwege Ahmadinejads minachting voor de mensenrechten, die is gebleken uit de regelmatige executie van homoseksuelen, politieke dissidenten en minderjarigen.</p>
      <a text="(Spreker wordt door de Voorzitter verzocht langzamer te spreken met het oog op de vertolking)"/>
    </intervention>
    <intervention id="3-495-000" speaker_id="96854" name="Sabine Lösing" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, het verslag van de heer Belder is dankzij de amendementen veel beter geworden en mijn fractie kan de inhoud grotendeels steunen. Het verslag bevat vooral beschrijvingen van de stand van zaken, die op zich absoluut correct zijn, maar het ontbreekt helaas aan een realistisch toekomstperspectief.</p>
      <p sl="de">De mensenrechtensituatie in Iran is onverdraaglijk. Sancties zijn echter niet geschikt om er de situatie blijvend mee te verbeteren. Om democratisering in Iran te steunen, moet alles op alles worden gezet om ontspanning te brengen in de internationale situatie. Een verscherping van de internationale betrekkingen brengt het gevaar met zich mee dat verdere interne antidemocratische maatregelen in het land worden genomen en dat de oppositie wordt verzwakt. Een detentebeleid zou ook een einde moeten maken aan elk bedreigingsscenario. Onderhandelingen en internationale betrekkingen kunnen slechts succesvol zijn als alle partners diplomatiek worden erkend. Alleen op die manier kunnen zinvolle compromissen worden bereikt in het dispuut over het atoomprogramma.</p>
      <p sl="de">Ik heb onze visie op een doeltreffende strategie ten aanzien van Iran in een alternatieve ontwerpresolutie neergeschreven en om de uitgelegde redenen zal ik ervoor pleiten om tegen het verslag van de heer Belder te stemmen.</p>
    </intervention>
    <intervention id="3-496-000" speaker_id="96994" name="Fiorello Provera" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, allereerst wil ik de heer Belder gelukwensen met zijn uitstekende werk.</p>
      <p sl="it">Terwijl de wereld getuige is van een opstand in de Arabische wereld gaat Iran gewoon door met de onderdrukking van dissidenten. De arrestatie van de twee oppositieleiders Musavi en Karoubi is daar een duidelijk bewijs van. De westerse wereld is in beweging gekomen tegen Khadafi maar aarzelt als het om Iran gaat, misschien omdat Khadafi reeds gevallen is terwijl Ahmadinejad nog steeds in het zadel zit.</p>
      <p sl="it">In Iran voltrekt zich de grootste rebellie sinds de opstand na de verkiezingen van 2009. Waar wachten wij op om alle tegoeden te bevriezen van Ahmadinejad, van de door de revolutionaire garde gecontroleerde ondernemingen en van alle bij de repressie betrokken regeringsvertegenwoordigers? Waar wachten wij op om reisbeperkingen op te leggen aan deze regeringsvertegenwoordigers?</p>
    </intervention>
    <intervention id="3-497-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, zoals u weet is het nog maar de vraag of Iran met zijn atoomprogramma echt vreedzame doelen nastreeft. Daarom is de samenwerking van Iran met het Internationaal Atoomenergieagentschap van bijzonder groot belang. Alleen via deze samenwerking kan Iran de internationale gemeenschap laten zien dat het civiel gebruik van kernenergie is gewaarborgd.</p>
      <p sl="de">Wat het Midden-Oostenbeleid betreft is het aan Ahmadinejad om eindelijk duidelijk te maken dat Iran geen bedreiging vormt voor Israël en ook het bestaansrecht van Israël binnen de internationale grenzen erkent. Ontwapening en de totstandbrenging van een kernwapenvrije zone moeten mijns inziens centrale doelstellingen van het Midden-Oostenbeleid zijn teneinde de vrede en de veiligheid in deze regio te waarborgen.</p>
      <p sl="de">Iran is in het Midden-Oosten natuurlijk een belangrijke factor. In dit licht ben ik verheugd dat uit het zeer uitvoerige verslag van de heer Belder kan worden opgemaakt dat er met betrekking tot de kwestie Afghanistan sprake is van constructieve samenwerking met de EU die gericht is op het verhogen van de stabiliteit in de regio. Alleen op die manier kan de radicale islam of het islamisme, dat steeds vaker ook in Europa de kop opsteekt, worden teruggedrongen.</p>
    </intervention>
    <intervention id="3-498-000" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Voorzitter, mevrouw Ashton, collega's, twee jaar geleden, nog vóór de demonstraties in Tunesië, Egypte en Libië, zijn de mensen in Teheran al de straat opgegaan. Ze deden dat met gevaar voor eigen leven. Ze gingen de straat op, omdat ze meer democratie wilden. Ze wilden ook protesteren tegen de haat en onderdrukking van een fout regime. Daarom ben ik blij dat in dit verslag de nadruk ligt bij de mensenrechten en ik feliciteer de heer Belder dan ook daarmee. De les die wij zouden moeten leren, is dat we alles moeten doen wat mogelijk is om de oppositie en allen die daar gedemonstreerd hebben, te helpen. Wij moeten hun de helpende hand reiken tegen dit regime.</p>
      <p sl="nl">Waarom moeten wij dat doen? Omdat het regime het geld en de olie heeft en degenen die onderdrukt worden, alleen maar iets kunnen bereiken, wanneer ook wij iets doen. Ik vind het fijn dat we in paragraaf 32 van jouw verslag, Bas, op dat punt heel helder zijn. Voorzitter, als ik kijk naar de onderdrukking dan zou ik ook van u willen weten wat we doen met oppositieleider Musavi. Besteden we nog aandacht aan het lot van de heer Karoubi? Welke concrete mogelijkheden hebben wij als Europese Unie om daar meer steun te geven?</p>
      <p sl="nl">Een bewijs van de dynamiek van de Iraanse samenleving zien we ook in de één-miljoen-handtekeningen-campagne. Eén miljoen handtekeningen die door vrouwen worden verzameld voor het tegengaan van discriminerende wetgeving. Ik heb alle hulde voor die moedige vrouwen. Ik wil van mevrouw Ashton weten waar zij consulaire bijstand kan geven, want die wordt niet altijd gegeven.</p>
    </intervention>
    <intervention id="3-499-000" speaker_id="96672" name="Marita Ulvskog" is_mep="True" mode="spoken">
      <p sl="sv">Mijnheer de Voorzitter, de mensenrechten worden in Iran op grote schaal geschonden en de schendingen lijken bovendien in aantal toe te nemen. Op de meeste gebieden heeft er een duidelijke achteruitgang plaatsgevonden, met name wat betreft het recht op vrije meningsuiting. De aandacht is gevestigd op een aantal doodstraffen die het bewind dreigt uit te voeren; intellectuelen, studenten en dissidenten worden vervolgd; mensen worden gemarteld; en vrouwen, en etnische en religieuze minderheden worden nog altijd gediscrimineerd. De lijst kan naar believen worden aangevuld.</p>
      <p sl="sv">Bij de verkiezingen van 2009 was dat al verontrustend duidelijk en dat is het nog steeds. Ieder van ons die bij verschillende gelegenheden Iraanse vertegenwoordigers ontmoet, stuit ook op meer onverzettelijkheid en hardheid. Tegen die achtergrond zou ik willen zeggen dat de prioriteiten die mevrouw Ashton heeft geschetst – met andere woorden, mensenrechten, sterke bestaande sancties en kernprogramma – juiste en duidelijke prioriteiten zijn.</p>
      <p sl="sv">De rigueur van de EU-reacties ten aanzien van Iran moet worden versterkt en verduidelijkt. Wij moeten ook onverbiddelijker zijn met betrekking tot misdrijven tegen de menselijkheid. Er komt een ogenblik waarop een beleefde omgangstoon feitelijk een vorm van verraad wordt en ik denk dat met betrekking tot Iran dat ogenblik vandaag voor ons is aangebroken.</p>
    </intervention>
    <intervention id="3-500-000" speaker_id="4270" name="Marit Paulsen" is_mep="True" mode="spoken">
      <p sl="sv">Mijnheer de Voorzitter, ik wil de heer Belder bedanken voor een zeer goed verslag. Ik ben lid van de delegatie van het Europees Parlement voor de betrekkingen met Iran en ik krijg brieven van het Iraanse regime waarin ik in Gods naam word aangesproken, wat ik bijzonder onaangenaam vind. Onder dat mom slagen ze erin om datgene te creëren wat op basis van het verslag van de heer Belder duidelijk kan worden omschreven als de hel op aarde. Het is ongelofelijk en nauwelijks voor te stellen.</p>
      <p sl="sv">Ik heb een ideetje en een droom die ik in dit verband aan mevrouw Ashton wil voorleggen. Zou u, als u een groot nieuw gebouw laat bouwen voor de Europese Dienst voor extern optreden, misschien plaats kunnen inruimen voor een klein kantoortje met een kleine groep mensen die informatie verzamelen over wie de folteraars, beulen en rechters zijn in die groteske samenlevingen rondom ons, zodat ze weten dat we hun doen en laten op de voet volgen?</p>
    </intervention>
    <intervention id="3-501-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, mevrouw Ashton, ik wil de heer Belder feliciteren met zijn uitstekende verslag. Ik heb de indruk dat de Europese Unie dubbele maatstaven hanteert. Wij oefenen ernstige kritiek uit op regimes als ze op het punt staan te vallen – Libië is hiervan een goed voorbeeld – maar ondertussen houden wij ons stil waar het regimes betreft die stevig in het zadel zitten. Maar al te vaak laten wij ons hierbij leiden door allerlei redenen, waaronder de economische belangen van bepaalde landen. Het gaat goed met het Iraanse regime, en de in het verslag geuite kritiek erop is volledig gerechtvaardigd. Wat zich al jarenlang in Iran afspeelt is volledig onaanvaardbaar. Het Europees Parlement moet zich hierover uitspreken. Wij moeten onze mening uitspreken over de doodstraf, over foltering en over het feit dat de hoop die – zoals wij niet mogen vergeten – gepaard ging met de val van sjah Reza Shah Pahlavi totaal niet bewaarheid is geworden. Integendeel – de situatie is er alleen maar slechter op geworden.</p>
    </intervention>
    <intervention id="3-502-000" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, ik wil in de eerste plaats rapporteur Bas Belder complimenteren met zijn uitstekende verslag. Bas Belder heeft een zeer scherp verslag geschreven, waarin een keiharde lijn tegen Iran wordt voorgesteld. Dat is de juiste lijn. Dictator Ahmadinejad gaat maar door met het doden van zijn eigen burgers en politieke tegenstanders worden gemarteld. De Nederlandse Zahra Bahrami zou ook doodgemarteld zijn volgens de geruchten en ik heb gevraagd dat uit te zoeken.</p>
      <p sl="nl">Ik wil de linkse socialisten en die vreselijke Groenen in dit Parlement vragen dit verslag niet te af te zwakken met allerlei amendementen. Het criminele regime van Ahmadinejad blijft Israël bedreigen en probeert zijn invloed uit te oefenen in Egypte. Iran ziet het liefst een islamitische republiek ontstaan inclusief politieke ayatollahs, sharia, steniging van vrouwen en ophanging van homo's. Ja, collega's, dat is waar volgens veel moslims de zuivere islam voor staat. Er zijn zelfs Iraanse oorlogsschepen door het Suezkanaal gevaren, een regelrechte provocatie tegen het westen en tegen Israël. Hierbij wil ik het laten.</p>
    </intervention>
    <intervention id="3-503-000" speaker_id="23746" name="Vytautas Landsbergis" is_mep="True" mode="spoken">
      <p sl="lt">Mijnheer de Voorzitter, de betrekkingen van de Europese Unie met Iran zijn op zijn zachtst gezegd ambivalent. We laten ons manipuleren. We hebben het over democratie, over de democratieclausule, maar overal ruiken we de doordringende geur van olie en gas. Als we de democratie niet in het hart dragen, kunnen we haar net zo goed met voeten laten treden, samen met de mensenrechten. Een paar jaar geleden verbaasde ik me over berichten in de pers over zware bouwmachines die door bedrijven in de Europese Unie werden geleverd aan Iran. Het ging ook om mijnbouwuitrusting voor de aanleg van ondergrondse fabrieken, waar hoogstwaarschijnlijk kernwapens worden geproduceerd. Teheran beschikt reeds over raketten waarmee bijna heel Europa kan worden bestreken, dus waarom helpen we hen niet meteen om al hun sinterklaaswensen te vervullen? Met behulp van Europese graafmachines wordt een gat gegraven voor de Iraanse natie, als Israël zich met het schrikbeeld van een tweede exodus voor ogen niet weet te bedwingen, en voor Europa en de hele wereld. Het lijkt er niet op dat Europa is voorbereid op een uitdaging van die orde van grootte, of op de hegemonie van kernmogendheid Iran in het Nabije Oosten en Noord-Afrika. Is er ook maar iemand die de huidige ontwikkelingen onder dit gezichtspunt analyseert?</p>
      <p sl="lt">De geëxporteerde uitrusting omvat ook zware bouwkranen uit Duitsland en Nederland, die door het regime in Teheran worden gebruikt voor openbare executies van zogenaamde criminelen en oppositieleden. Naar verluidt is ophanging met behulp van deze Europese kranen bijzonder wreed en sterven de slachtoffers een langzame dood. De terechtstellingen van zondaars gaan gewoon door, net als de leveringen van apparatuur uit Europa.</p>
      <p sl="lt">Hopelijk bestellen de Iraanse autoriteiten geen Mistral-vliegdekschepen in Saint-Nazaire, al kunnen zij die korte tijd later in Rusland op de kop tikken, waar ze in licentie worden gebouwd. Ze hebben de Mistrals hard nodig, opdat de landen aan de Perzische Golf het pistool tegen hun hoofd voelen. Niemand is geïnteresseerd in de gevoelens van de kleine landen rond de Oostzee en de Zwarte Zee. De Perzische Golf ligt Europa nader aan het hart. Het lijkt me goed om hier eens over na te denken.</p>
    </intervention>
    <intervention id="3-504-000" speaker_id="96727" name="Zoran Thaler" is_mep="True" mode="spoken">
      <p sl="sl">Mijnheer de Voorzitter, dames en heren, de tragedie van Iran is groot. Dertig jaar na de tegen de dictatuur van de sjah gerichte revolutie dringt zich een eenvoudige vraag op: kan Iran wel als een beschaafd land worden beschouwd? De barbaarsheid van het Iraanse regime blijkt uit zijn vele vormen van onderdrukking en uit zijn anachronismen. Vrouwen, dissidenten, eenieder met afwijkende ideeën, jonge mensen, mensen met een seksuele voorkeur voor het eigen geslacht, enzovoort, enzovoort, worden onderdrukt.</p>
      <p sl="sl">Wat kunnen we hieraan doen? Enerzijds heeft de Europese Unie een Iranbeleid nodig en moet ze sancties opleggen die door de voornaamste vertegenwoordigers van het regime worden gevoeld. Laten we hen verhinderen om te reizen en zaken te doen, de Revolutionaire Garde inbegrepen. Laten we anderzijds de helpende hand bieden aan jonge mensen en aan degenen die strijden voor mensenrechten en democratische verandering.</p>
      <p sl="sl">Essentieel is een vrije toegang tot informatie, vrijheid van pers, televisie, radio en vooral het internet. Facebook, twitter en YouTube zijn de sterkste wapens voor degenen die vernederd en woedend zijn, en dat zijn er velen in Iran. Het is onze verantwoordelijkheid om hen te beschermen.</p>
    </intervention>
    <intervention id="3-505-000" speaker_id="96825" name="Norica Nicolai" is_mep="True" mode="spoken">
      <p sl="ro">Mijnheer de Voorzitter, dit regime is in 2005 aan de macht gekomen met een boodschap van nationalisme en justitie. Tot nu toe zijn we er niet in geslaagd om van Iran een democratisch land te maken. Het enige dat we hebben kunnen doen is toekijken bij de ontwikkeling van het enige land dat een despotisch regime op grote schaal bevordert, dat doet denken aan de donkere middeleeuwen. Collega's, ik ben van mening dat Iran een van de brandende kwesties wordt in ons buitenlands beleid omdat we het risico lopen de enorme invloed van dat land – door middel van het financieren van de terroristische bewegingen Hamas en Hezbollah – in Noord-Afrika te veronachtzamen.</p>
      <p sl="ro">Tenzij de Europese Unie een duidelijke beoordeling maakt van de invloed van Iran in de regio, lopen we het risico dat het gebrek aan democratie in Iran chronisch wordt. Sterker nog, binnen Europa hebben we te maken met ernstige zwakte en risico's voor onze veiligheid. Ik ben van mening dat het tijd is voor oplossingen die niet meer het traditionele 'dans'-principe van Talleyrand volgen, maar die voorzien in een helder, krachtig besluit.</p>
    </intervention>
    <intervention id="3-506-000" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, het verslag van collega Belder is heel goed, want het is realistisch en pragmatisch. Wat mij betreft had het verslag op onderdelen nog veel scherper mogen zijn tegen dit verwerpelijke regime van Ahmadinejad. Deze schurk ontkent de holocaust en hij wil de staat Israël het liefst vandaag nog de zee inschuiven. Christenen hebben letterlijk geen leven onder Ahmadinejad. Bovendien onderdrukt hij zijn eigen mensen op een vreselijke manier. Nog nooit zijn er zoveel mensen geëxecuteerd als juist in het afgelopen jaar. De EU moet daarom de oppositionele krachten, die zich richten op democratie en mensenrechten, blijven steunen. Het regime van Ahmadinejad kan niet hard genoeg worden aangepakt. Ik denk aan sancties en het uitvoeren van gerichte acties tegen het Iraanse atoomprogramma, zoals met het Stuxnet-virus is gebeurd. Ik kijk uit naar de dag dat dit regime ten val komt. Liefst vandaag nog.</p>
    </intervention>
    <intervention id="3-507-000" speaker_id="96960" name="Nicole Sinclaire" is_mep="True" mode="spoken">
      <p sl="en">Mijnheer de Voorzitter, mensenrechtenverdedigers in Iran worden het slachtoffer van doodsbedreigingen, intimidatie, willekeurige arrestatie, gerechtelijke intimidatie, stigmatisering, gewelddadige aanvallen, slechte behandeling, foltering en moord. Vooral vrouwelijke mensenrechtenverdedigers lopen een groot risico in Iran. De vrijheid van meningsuiting, vereniging en vergadering is ernstig beperkt in Iran en is vaak gekoppeld aan zware straffen.</p>
      <p sl="en">De doodstraf wordt ook willekeurig toegepast, vooral als het gaat om minderjarigen. Wat ik echter zeer storend vind, is de manier waarop de Europese Unie omgaat met Iran. Alweer lijkt onze hoge vertegenwoordiger veel te praten maar weinig te doen. Ik heb haar al vaak, en dat herhaal ik nu nog maar eens, uitgenodigd in de Subcommissie mensenrechten om daadwerkelijk vragen te beantwoorden over haar activiteiten op het gebied van mensenrechten.</p>
      <p sl="en">Ze heeft ons vandaag verteld hoe belangrijk mensenrechten voor haar zijn, maar wanneer is ze dan ooit bij de Subcommissie mensenrechten geweest? Ze is bereid om haar ondergeschikten te sturen, maar ze is niet bereid tot een democratisch kruisverhoor door dit Parlement. Ze luistert naar wat wij te zeggen hebben, geeft een onsamenhangende, van te voren opgestelde verklaring en gaat weer naar huis. Dat is geen democratie, mevrouw Ashton.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-508-000" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, ik wil niet te veel tijd in beslag nemen. Ik wil alleen het volgende vragen aan mevrouw Sinclaire: als de hoge vertegenwoordiger naar een speciale plenaire zitting van het voltallige Parlement komt om het jaarlijkse mensenrechtenverslag te bespreken en dan wordt ondervraagd door EP-leden uit het hele Parlement, vindt zij dan niet dat dat een bevredigendere manier voor ons is om de hoge vertegenwoordiger verantwoording te laten afleggen over de stand van zaken op het gebied van de mensenrechten dan wanneer ze wordt gevraagd naar een subcommissie van het Parlement te komen, zelfs als dat een subcommissie is waaraan ik zeer veel waarde hecht?</p>
    </intervention>
    <intervention id="3-509-000" speaker_id="96960" name="Nicole Sinclaire" is_mep="True" mode="spoken">
      <p sl="en">Mijnheer de Voorzitter, alle respect voor mijn collega, maar dat is niet bevredigend, want zoals hij weet – of zou weten als hij net zoveel tijd in de Subcommissie mensenrechten had doorgebracht als ik – is het juist in de commissies dat we de kans krijgen om meer dan één ding te zeggen en langer dan een minuut te spreken en dan krijgen we ook rechtstreeks antwoord.</p>
      <p sl="en">Ik heb veel opmerkingen gemaakt over de kwestie van de mensenrechten en ik heb nog geen enkel antwoord gekregen van barones Ashton – niet één antwoord, wat vindt u daarvan? Ik herhaal dat het hier om democratie gaat. Ik vertegenwoordig vijf miljoen mensen. Ik ben hier gekozen. Barones Ashton heeft nog nooit in haar leven een stem gekregen.</p>
    </intervention>
    <intervention id="3-510-000" speaker_id="96777" name="Paweł Zalewski" is_mep="True" mode="spoken">
      <p sl="pl">Mijnheer de Voorzitter, mevrouw Ashton, ik wil de heer Belder feliciteren met zijn uitstekende verslag. Het doet mij ook genoegen dat het verslag gewijzigd is tijdens de onderhandelingen. Ik denk dat het dankzij de betreffende amendementen nu op de juiste wijze geformuleerd is. De volledige internationale gemeenschap, die veel belang hecht aan democratie en mensenrechten, maakt zich ernstig zorgen over wat er al vele jaren in Iran gebeurt, en wij proberen nu te beslissen over de maatregelen die genomen moeten worden. Deze maatregelen moeten natuurlijk van binnenuit Iran komen. Daarom spreekt het voor zich dat de Europese Unie de Iraanse oppositie steunt.</p>
      <p sl="pl">Ik denk dat er drie thema's zijn die we nu naar voren moeten brengen en die van invloed kunnen zijn op het beleid in Iran. De eerste kwestie betreft ons beleid van samenwerking met Turkije ten aanzien van Iran. Turkije is een belangrijke partner voor de Europese Unie. Het land wordt geregeerd door een partij waarvoor de islamitische traditie belangrijk is, maar het wordt ook geregeerd op een manier die de Europese normen veel dichter benadert. De tweede kwestie is samenwerking met Rusland. We moeten druk uitoefenen op Rusland om nog nauwer samen te werken met de Europese Unie en de Verenigde Staten, zodat samenwerking met Iran niet het beeld laat zien dat het nu laat zien. Ten derde de laatste en erg belangrijke kwestie, namelijk die van het antiraketschild. De Europese Unie moet met de NAVO en de Verenigde Staten samenwerken om ervoor te zorgen dat het schild in Europa gebouwd wordt.</p>
    </intervention>
    <intervention id="3-511-000" speaker_id="97228" name="Pino Arlacchi" is_mep="True" mode="spoken">
      <p sl="en">Mijnheer de Voorzitter, de aanvankelijke tekst van dit verslag werd bekritiseerd vanwege het agressieve taalgebruik, het feit dat het vooral gericht was op het nucleaire programma van Iran en voorbij ging aan de zorgen over de mensenrechten en het gebrek aan een positief perspectief voor toekomstige samenwerking. De talloze amendementen die zijn ingediend door mijn fractie en anderen hebben deze tekortkomingen rechtgezet en de huidige tekst is evenwichtig. Hij onderscheidt de twee voornaamste dossiers: mensenrechtenschendingen door de zittende regering en het Iraanse nucleaire programma.</p>
      <p sl="en">De twee dossiers zijn niet hetzelfde en het is onverantwoordelijk om Iran te dreigen met oorlog of internationale interventie, zoals ik vandaag in dit Parlement heb horen voorstellen. Als u Ahmadinejad sterker wilt maken, moet u dat vooral doen, want alle Iraniërs, ongeacht hun politieke standpunten, zullen zich tegen een buitenlandse interventie keren. Het huidige beleid dat de Europese Raad en de hoge vertegenwoordiger toepassen is het juiste, omdat het gebaseerd is op een zorgvuldige inschatting van de situatie ter plaatse.</p>
    </intervention>
    <intervention id="3-512-000" speaker_id="4513" name="Geoffrey Van Orden" is_mep="True" mode="spoken">
      <p sl="en">Mijnheer de Voorzitter, allereerst wil ik de heer Belder feliciteren met zijn uitstekende verslag. Iran heeft de potentiële invloed en rijkdom om een goede of kwade macht te zijn in het grotere Midden-Oosten. Helaas is het regime een kwade macht geworden die zich verschuilt achter een religieus masker. Het nucleaire programma van Iran is een reden tot enorme regionale en internationale bezorgdheid. Iran is een bron van extremistische doctrine geworden, het pleegt en steunt internationale terroristische acties, heeft een gevaarlijke invloed op groepen jonge sjiieten in de Golfstaten, in Irak en in Libanon en aarzelt niet om verbonden te sluiten met soennitische terroristische groeperingen in Gaza en daarbuiten. Het heeft geholpen met de training en bewapening van de terroristen die NAVO-doelen in Afghanistan hebben aangevallen en het schendt de mensenrechten. Het zou tragisch ironisch zijn als een tirannie als Iran het meest zou profiteren van de wens van meer vrijheid die we de afgelopen weken overal in de Arabische wereld zo dramatisch tot uiting hebben zien komen en met een misselijkmakende hypocrisie – ik ben bijna klaar, mijnheer de Voorzitter – heeft president Ahmadinejad de burgers van Egypte verteld dat ze het recht hebben om hun eigen mening over hun land te uiten.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-513-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mijnheer de Voorzitter, de internationale gemeenschap kijkt bijna hulpeloos toe terwijl de mensenrechtensituatie in Iran verslechtert. We moeten echter de tot onze beschikking staande instrumenten, waarmee we onze stem kunnen laten horen, niet over het hoofd zien. Het Verdrag van Lissabon biedt ons, via de positie van hoge vertegenwoordiger, een manier om de Iraanse regering ervan te overtuigen dat mensenrechten niet door onderdrukking moeten worden beperkt. Het gaat om een onvervreemdbaar recht van het individu, waar door geen enkel politiek regime aan getornd mag worden. Massaterechtstellingen, met name van minderjarigen, steniging, discriminatie van vrouwen en minderheden en marteling zijn helaas onderdelen van een veel langere lijst.</p>
      <p sl="ro">Democratische veranderingen kunnen niet van buitenaf worden opgelegd. De Europese Unie moet meer doen dan alleen steunverklaringen afleggen; zij moet continu haar steun verkondigen aan de mensen in dit land, die iedere dag hun leven wagen om tegen dit onrecht te protesteren.</p>
    </intervention>
    <intervention id="3-514-000" speaker_id="23712" name="Jan Zahradil" is_mep="True" mode="spoken">
      <p sl="cs">Mijnheer de Voorzitter, tegen de achtergrond van wat er nu allemaal plaatsvindt in de Arabische wereld, in Libië, Egypte, Tunesië en elders, steekt de rigiditeit en de onbuigzaamheid van het Iraanse regime des te schriller af. Het is een intolerant regime, een fundamentalistisch regime, een regime dat politieke tegenstanders uitmoordt en het dient dan ook onder internationale druk te worden gehouden. De Iraanse oppositie in ballingschap dient te worden gesteund. Deze is legaal, daar hebben we resoluties van het Europees Parlement over. We dienen onder meer de situatie in het vluchtelingenkamp Ashraf in Irak waar zich meer dan 3 000 vluchtelingen uit de oppositieorganisaties in ballingschap bevinden, nauwlettend te volgen. Er dreigt daar een humanitaire catastrofe en we moeten deze mensen beschermen. Ik zou dan ook graag van mevrouw Ashton een duidelijk standpunt in deze kwestie willen horen, ik zou duidelijk aangegeven willen zien op welke manier de Europese Unie onder haar leiding deze vluchtelingen in het kamp Ashraf zal helpen.</p>
    </intervention>
    <intervention id="3-515-000" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, nu de EU oproept tot een onmiddellijk einde aan de brute dictatuur van Khadafi en erop aandringt hem volledig te isoleren, geldt hetzelfde voor het brute en bloedige Iraanse regime. Hoop koesteren dat er vertrouwen kan worden opgebouwd is geen realistische optie meer, vooral niet sinds Teheran zijn geloofwaardigheid volledig teniet heeft gedaan als het gaat om het nucleaire programma.</p>
      <p sl="en">In plaats daarvan moeten we ons richten op het grote potentieel van door het volk geleide democratische veranderingen in Iran. Het is waar dat zo'n verandering niet van buitenaf kan worden opgelegd. Maar de prioriteit van de EU zou moeten zijn dat we onze duidelijke morele en politieke steun aan deze groepen geven. Ik denk in het bijzonder aan een zwarte lijst van Iraanse functionarissen (mevrouw Schaake had het over tachtig namen), ondersteuning van de start van Farsitalige uitzendingen van Euronews en erop aandringen dat parlementaire betrekkingen – als die er zijn – onder strikte voorwaardelijkheid worden uitgevoerd.</p>
    </intervention>
    <intervention id="3-516-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mijnheer de Voorzitter, het heersende dogma is dat Iran de grote winnaar zal zijn van de revoluties in Noord-Afrika en daarbuiten. Dat is mogelijk, maar niet zo waarschijnlijk.</p>
      <p sl="en">Ten eerste is het Iraanse model niet precies wat de jonge mensen die in deze landen in opstand komen zouden willen. Ten tweede heeft het regime geen binnenlandse vrede en kan het zich dus niet uitsluitend concentreren op het bevorderen van een assertiever buitenlandbeleid. Tot slot zijn andere landen zoals Turkije – of zelfs Egypte na, maar ook tijdens de overgang – sterke concurrenten voor de ambities van Iran.</p>
      <p sl="en">Natuurlijk kan Iran altijd indirect een bepaalde mate van invloed verwerven, maar dat zou waarschijnlijk niet bepalend zijn om zeggenschap te krijgen in die landen. Paradoxaal genoeg zou de enige manier om een voordeel te behalen, zijn dat de huidige ontwikkelingen worden gezien als een kans om te beginnen Iran weer een plaats te geven in de internationale gemeenschap. Dat zou een lange weg zijn, maar de enige verstandige keuze voor Iran.</p>
      <p sl="en">Ik feliciteer de heer Belder met zijn uitstekende verslag.</p>
    </intervention>
    <intervention id="3-517-000" speaker_id="34234" name="Antonyia Parvanova" is_mep="True" mode="spoken">
      <p sl="en">Mijnheer de Voorzitter, ik wil de heer Belder bedanken voor zijn uitstekende verslag. Slechts één dag nadat we de honderdste verjaardag van Internationale Vrouwendag hebben gevierd, wil ik in het bijzonder de aandacht vragen voor de situatie van vrouwen in Iran en ik wil deze toespraak niet alleen opdragen aan Sakineh Ashtiani en Zahra Bahrami, maar aan alle vrouwen die gevangen zijn gezet en die vermist worden als gevolg van de huidige onderdrukking in Iran.</p>
      <p sl="en">De EU moet rekening houden met het streven naar democratische verandering van de burgers van Iran en de onaanvaardbare situatie waarmee Iraanse vrouwen te maken hebben. We weten dat er discriminatie is, en zelfs politieke en sociale onderdrukking, die vrouwen in dat land treft en we moeten deze onacceptabele feiten in gedachten houden als we nadenken over onze benadering van Iran.</p>
      <p sl="en">Terwijl de situatie op dit moment verslechtert, zijn de vrouwenrechtenactivisten in het land het voortouw blijven nemen bij het verzet tegen de huidige onderdrukking en het ontzeggen van burgerlijke vrijheden en mensenrechten. Vrouwenrechten zouden geen optioneel onderhandelingspunt mogen zijn en ik hoop, mevrouw de vicevoorzitter/hoge vertegenwoordiger, dat de EU dit geweld onverminderd zal blijven aankaarten.</p>
    </intervention>
    <intervention id="3-518-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mijnheer de Voorzitter, de heer Belder heeft ons een nauwkeurig, evenwichtig en objectief verslag voorgelegd. Persoonlijk heb ik veel sympathie voor het Iraanse volk. Dit is een oud volk met een oude beschaving en belangrijke tradities. Iran is een belangrijk olieproducerend land en neemt in geopolitiek opzicht een zeer belangrijke positie in het Midden-Oosten in. De stelselmatige schending van de mensenrechten, waar in het verslag gewag van wordt gemaakt en waar ook alle sprekers naar verwezen, past helemaal niet bij een land met een dergelijke traditie en bij een dergelijk volk. Het is echter eerst en vooral aan de regering van Ahmadinejad om dit te beseffen en de noodzakelijke maatregelen te treffen. Door te volharden in een voor de wereldgemeenschap onaanvaardbaar kernprogramma heeft het land enorme spanning in de regio veroorzaakt en heel wat vragen doen rijzen. Het levert hoe dan ook geen bijdrage aan de geopolitieke stabiliteit van de regio.</p>
      <p sl="el">Mijnheer de Voorzitter, wij mogen de grote onrust in Noord-Afrika en het Midden-Oosten en het feit dat de moslimsamenlevingen zich richten tot de politieke islam niet uit het oog verliezen en miskennen.</p>
    </intervention>
    <intervention id="3-519-000" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, de groene revolutie en de recente demonstraties laten duidelijk zien dat de burgersamenleving in Iran een groot potentieel heeft. Dit potentieel moet worden ondersteund omdat alleen zo een democratische opening kan plaatsvinden.</p>
      <p sl="de">Helaas treffen sancties vaak juist deze jonge actieve burgersamenleving. Zo werden bijvoorbeeld geen TOEFL-tests (Test of English as a Foreign Language) meer gehouden. Deze test is echter een voorwaarde voor een studie aan de meeste Anglo-Amerikaanse universiteiten. Internationaal denkende studenten worden hiervan dus de dupe.</p>
      <p sl="de">In het verslag worden kritiekloos verdere sancties voorgesteld, zoals beperkingen op de uitvoer van technologie voor mobiele telefoon- en communicatienetwerken. Maar juist deze snelle communicatie- en informatietechnologieën zijn nodig voor de verspreiding van pluralistische ideeën. De lachende derden zijn uiteindelijk China, Rusland en India, die handel blijven drijven met Iran, zich van grondstoffen verzekeren en producten uitvoeren en zich helaas niet aan deze sancties houden.</p>
    </intervention>
    <intervention id="3-520-000" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, Iran sluit zich momenteel aan bij de Arabische staten die een weg zoeken naar democratie. De situatie in het land wordt gedetailleerd beschreven in het verslag van de heer Belder. Het regime in Teheran keert zich krachtig tegen veranderingen, door het onderdrukken van demonstraties en het arresteren van de leiders van de beweging. Ik wil deze positie, die al vele jaren dominant is in Iran, sterk veroordelen. De mensen vragen om hun recht op vrije meningsuiting en de regering zou daaraan gehoor moeten geven.</p>
      <p sl="ro">Bovendien hebben de Iraanse autoriteiten het schenden van mensenrechten tot gewoonte verheven. Ik wil hier de naam noemen van Neda, de 'engel van Iran'. Zij keuren het gebruik van de doodstraf goed, naast steniging en terechtstelling van minderjarige misdadigers, waarbij de internationale verplichtingen worden genegeerd. De nucleaire ambities van Iran zijn ook een bedreiging voor de bevolking. De activiteiten in de nieuwste kerncentrale moesten onlangs worden gestaakt vanwege besmettingsgevaar.</p>
    </intervention>
    <intervention id="3-521-000" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, barones Ashton, dit verslag is vooral welkom, omdat de Europese Unie een duidelijke en consequente strategie voor landen als Iran moet hebben. Alleen al in de jaren 2008 en 2009, in anderhalf jaar tijd, heeft het Parlement een standpunt ingenomen ten behoeve van de rechtszekerheid van 36 Iraniërs in verband met afzonderlijke mensenrechtenschendingen. Dit is meer dan in verband met welk ander land dan ook. Elk van deze personen verdient het om hier ook nu apart te worden genoemd en herdacht.</p>
      <p sl="fi">Met betrekking tot Iran mogen mensenrechten niet op de tweede plaats komen na handelspreferenties. Dat is in moreel opzicht onjuist en een schande voor de Europese Unie. Daarom moeten de Europese Unie en het Parlement ook in de toekomst de ontwikkelingen van de mensenrechtensituatie in Iran nauwgezet volgen.</p>
    </intervention>
    <intervention id="3-522-000" speaker_id="28170" name="Peter Šťastný" is_mep="True" mode="spoken">
      <p sl="en">Mijnheer de Voorzitter, ik wil mij aansluiten bij mijn collega's die oproepen tot ondersteuning van de Iraanse oppositie en betere bescherming van de vluchtelingen in Kamp Ashraf. Deze arme mensen en hun families zijn voortdurend het doelwit van het brute en wrede Iraanse regime. Hun lot wordt verergerd door de dagelijkse intimidatie en de vijandige houding van de Iraakse troepen die hen zouden moeten beschermen.</p>
      <p sl="en">Mevrouw de hoge vertegenwoordiger, laten we deze zwaar op de proef gestelde mensen niet vergeten. Samen moeten we ervoor zorgen dat de EU een belangrijke rol speelt bij de overgang van een vervolgde oppositie naar een democratische regering. Het is tenslotte in ieders belang als er – hopelijk snel – een stabiel en democratisch Iran komt waar de burgers dezelfde vrijheden en rechten genieten als wij hier in de EU.</p>
    </intervention>
    <intervention id="3-523-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik vind dat dit een interessant debat is geweest en ik wil nog even ingaan op de twee specifieke kwesties die in zekere zin buiten het debat om ter sprake zijn gebracht voordat we de zaak afronden.</p>
      <p sl="en">Mevrouw Paulsen vroeg me of we ruimte kunnen vinden in het – volgens mij was het woord 'glinsterende' – nieuwe gebouw om daar mensen te laten werken aan de zorgwekkende kwesties van de mensenrechten. Ik wil graag zeggen dat ik heel blij was dat mevrouw Hautala, de voorzitter van de Subcommissie mensenrechten, me heeft geschreven om te zeggen dat ze blij was met de nieuwe plannen voor het aanpakken van de mensenrechten in de nieuwe organisatie. Ik verplaats echter alleen mensen naar één gebouw zodat ze niet meer in acht verschillende gebouwen zitten die verspreid zijn door heel Brussel, omdat ik van mening ben dat we effectiever zullen zijn als we mensen de mogelijkheid geven om samen te werken. We zullen hen erin moeten proppen, want ik probeer tegelijkertijd ook geld te besparen. Daarom hoop ik, als u ziet wat we doen, dat het woord 'glinsterend' een aardig woord is en niet, zoals ik vrees, een woord dat suggereert dat ik iets probeer te doen wat ik zeker niet doe.</p>
      <p sl="en">In antwoord op mevrouw Sinclaire: de manier waarop mij gevraagd is te reageren op vragen van het Parlement met betrekking tot mensenrechten, bij besluit van deze Vergadering, was het regelmatig bijwonen van de Commissie buitenlandse zaken (AFET), waarbij de subcommissies – waaronder de Subcommissie mensenrechten – zouden worden uitgenodigd en waar men vragen aan mij zou kunnen stellen. Dat heb ik gedaan en ik wil met alle plezier praten met mevrouw Hautala, wat ik ook doe, en reageren op vragen van haar, en ook de plenaire debatten in dit Parlement bijwonen. Ik wil heel graag proberen meer te doen; ik vraag u alleen te erkennen dat het aantal uren dat ik per dag tot mijn beschikking heb beperkt is en dat ik niet alles kan doen. Maar dat is niet omdat ik geen respect heb voor de commissie of voor u persoonlijk; helemaal niet. Ik hoop dat u weet dat u contact kunt opnemen met mijn bureau over zaken waarover u zich zorgen maakt en dat u de vergaderingen kunt bijwonen waar ik wel kan komen spreken.</p>
      <p sl="en">Ik ben mij zeer goed bewust van mijn eigen achtergrond als het gaat om het feit dat ik een leider ben van een parlement en dat ik niet gekozen ben, maar het was een groot voorrecht dat ik gekozen ben door dit Parlement en natuurlijk dat ik voor deze functie ben uitgenodigd door 27 staatshoofden en de voorzitter van de Commissie. Wat dat betreft ben ik mij zeer bewust van mijn verantwoordelijkheden.</p>
      <p sl="en">Met betrekking tot het debat zelf en de mensenrechtenkwesties die in zekere zin ons debat hebben gedomineerd: ik probeer te kijken wat ik nog meer kan doen. Ik zal het niet hebben over wat er op dit moment specifiek wordt behandeld, want dat wil ik presenteren als we het werk hebben afgerond, maar we praten met mensenrechtenactivisten en organisaties en we overwegen in de 27 lidstaten wat een effectievere manier zou zijn om deze kwestie aan te pakken en hoe we zo veel mogelijk druk kunnen uitoefenen.</p>
      <p sl="en">Met betrekking tot de heer Karoubi en de heer Musavi is het, zoals ik al zei, zelfs moeilijk om precies vast te stellen of ze in de gevangenis zitten of huisarrest hebben. Ik probeer daarover duidelijkheid te krijgen. Natuurlijk steunen we de resolutie in Genève voor een speciale rapporteur voor Iran. We brengen deze kwesties ook rechtstreeks ter sprake; het is heel belangrijk dat we ons eensgezind inzetten voor de mensenrechten in Iran. Veel van de geachte Parlementsleden hebben specifieke zaken ter sprake gebracht en gewezen op de vreselijke stand van zaken in dit land en we moeten zo veel mogelijk doen en dat gaat naar mijn mening het beste als we het samen doen.</p>
      <p sl="en">Tot slot, met betrekking tot de nucleaire kwestie: ik heb vier en een halve dag rechtstreeks met de Iraanse onderhandelaars gesproken en ik ben heel duidelijk in wat ik probeer te doen, namelijk een kans bieden voor dit land, voor Iran, om zijn woorden waar te maken, om aan te tonen dat het werkt in de richting van civiele kernenergie en niet in de richting van kernwapens. Zoals ik tegen hen heb gezegd, is het niet moeilijk: wat ze moeten doen is open en transparant zijn, de inspecteurs toestaan het werk te doen dat ze moeten doen en vertrouwen op te bouwen, zoals we hen al vaak uitgebreid hebben uitgelegd. De keuze is aan hen. Ik ben ook absoluut duidelijk dat vanuit de Veiligheidsraad en mijn rol bij de E3+3 druk uitgeoefend zal blijven worden om te proberen dit voor elkaar te krijgen. Wat echt bemoedigend is, is dat ik de onderhandelingen weliswaar leid, maar met de E3+3 naast me. Dat laat Iran heel duidelijk zien dat we volledig verenigd zijn in onze aanpak en ik wil mijn waardering uitspreken voor iedereen die met me samenwerkt. Ze moeten de politieke wil tonen om te doen wat nodig is; en als ze dat niet doen, geachte Parlementsleden, moeten we de druk verder opvoeren.</p>
    </intervention>
    <intervention id="3-525-000" speaker_id="4507" name="Bastiaan Belder" is_mep="True" mode="spoken" role="rapporteur">
      <p sl="nl">Voorzitter, allereerst waarde collega's, mag ik u allerhartelijkst danken voor uw waardevolle bijdragen aan dit debat. Ik heb daar zeer nauwgezet naar geluisterd. Uw bijdrage maakt duidelijk wat mijn intentie is met dit verslag, namelijk aan te geven dat onze grondrechten, onze mensenrechten die zo fundamenteel zijn en de basis van ons bestaan vormen, ook de rechten van de Iraniërs zijn. Dat is identiek voor mij. Met andere woorden, de aandacht die we hebben voor de grondrechten en de naleving ervan is essentieel. Die naleving, daarvan ben ik van overtuigd, schept ook een toekomstperspectief voor Iran, en met name de Iraanse jongeren. Het trof me tijdens het debat dat collega Lösing - ze is helaas niet meer aanwezig - het had over het toekomstperspectief. Dat gaat me zeker ter harte.</p>
      <p sl="nl">Als we eens even kijken naar de feiten: al jaren achtereen verlaten meer dan 150.000 jonge, hoogopgeleide Iraniërs de islamitische republiek juist vanwege het gebrek aan toekomstperspectief. Niet alleen vanwege de repressie, maar ook vanwege de drukkende sociaaleconomische situatie en het klimaat van onvrijheid. Dat komt neer - en dat heeft een insider , een econoom, mij verteld - op een verlies van alleen al 40 miljard per jaar, nog afgezien van de braindrain. Met mijn verslag wil ik juist aangeven dat onze aandacht en ons stimuleren van meer ruimte en de naleving van de mensenrechten aldaar werkelijk een toekomstperspectief geven. Dit zal ook de regio ten goede komen wat betreft de algemene veiligheid.</p>
      <p sl="nl">Ten slotte, mevrouw de hoge de vertegenwoordiger, was ik erg benieuwd - ik wist het niet, maar collega's hebben het aangesneden - naar het feit dat een paar weken geleden in de Amerikaanse pers het bericht heeft gecirculeerd dat er daadwerkelijk een lijst gaat komen van ernstige schendingen van de mensenrechten in de Islamitische Republiek Iran en van degenen die daarvoor verantwoordelijk zijn, van hoog tot laag, tot zelfs de cipiers in gevangenissen. Ik zou het buitengewoon op prijs stellen indien u het Amerikaanse voorbeeld van zo'n lijst gaat volgen, want dan zijn we niet alleen nucleair bezig met de mensen die prolifereren en dus de wereldwijde veiligheid in gevaar brengen, maar ook met het slechte klimaat dat in Iran heerst. Tegelijkertijd is dat een signaal voor de Iraniërs dat wij kijken naar het gehele scenario in Iran, niet alleen naar het nucleaire gevaar dat er op ons afkomt, en dat wij evengoed vinden dat Iran een normale civiele samenleving hoort te zijn, conform de hoge beschaving die het land in zijn historische traditie kent.</p>
      <p sl="nl">Ten slotte moet u het mij als protestant niet euvel duiden dat de vrijheid van godsdienst voor mij buitengewoon belangrijk is. Laat ik duidelijk zijn: voor de soennieten - de minderheid -, voor baha'is, voor christenen en joden - ook zo'n ontzettend pijnlijk punt - is mijn verslag helaas al achterhaald dat geef ik onmiddellijk toe. Een golf van repressie heeft immers met name de soennieten, de baha'is en de christenen in de afgelopen maanden getroffen en ik bied excuses aan de collega's aan dat ik niet up to date ben. Het is voor mij een stimulans om - ik ga uit van een open door -politiek - verder te gaan met Iran, en ik hoop vaak met u daarover in contact te komen om werkelijk een bijdrage te leveren aan een Iran met een toekomst voor de gehele bevolking.</p>
    </intervention>
    <intervention id="3-526-000" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt op donderdagmiddag 10 maart plaats.</p>
    </intervention>
  </section>
  <section id="creitem23" title="15. Zestiende zitting van de Mensenrechtenraad (Genève, 28 februari - 25 maart 2011) (debat)">
    <intervention id="3-528-000" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid: Zestiende zitting van de Mensenrechtenraad (Genève, 28 februari - 25 maart 2011).</p>
    </intervention>
    <intervention id="3-529-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, het verheugt mij dat we vanmiddag ook de kans hebben om over het werk van de Mensenrechtenraad van de Verenigde Naties te debatteren en in zekere zin te kijken hoe we het algehele effect van deze raad kunnen vergroten.</p>
      <p sl="en">Zoals de geachte afgevaardigden wellicht weten, heb ik de Mensenrechtenraad vorige week toegesproken, samen met een groot aantal ministers van Buitenlandse Zaken vanuit de hele wereld. Om voor de hand liggende redenen stond de situatie in Libië bij die gelegenheid centraal in onze discussies.</p>
      <p sl="en">Het doet mij genoegen dat de internationale gemeenschap een krachtig, ondubbelzinnig politiek signaal met betrekking tot de aanhoudende schendingen van de mensenrechten in Libië heeft afgegeven. Al voor de bijeenkomst op hoog niveau had de raad om een onderzoek gevraagd en aanbevolen om het lidmaatschap van Libië op te schorten – wat, zoals u weet, later door de Algemene Vergadering met eenparigheid van stemmen is bekrachtigd.</p>
      <p sl="en">Dat is allemaal bewijs dat multilaterale instellingen in staat zijn hun mandaat te vervullen en kunnen handelen in wat wij realtime noemen. Zoals ik ook daar heb benadrukt, heeft de VN-Mensenrechtenraad een verantwoordelijkheid om ervoor te zorgen dat verklaarde intenties worden vertaald in echte acties en echte vooruitgang. Ik denk dat mevrouw Pillay, de Hoge Commissaris voor de mensenrechten van de VN, die ik in Genève heb ontmoet, politiek gezien precies de goede richting aangeeft om daadwerkelijk een verschil te maken. Uiteindelijk gaat het niet om het aantal resoluties dat we aannemen, maar om resultaten in de echte wereld die een verschil maken voor mensen in nood.</p>
      <p sl="en">Ook heb ik benadrukt dat de mensenrechten universeel zijn. Ik heb erop gewezen dat wij in Europa de beschuldiging dat de EU op een of andere manier zogeheten Europese waarden naar andere landen probeert te 'exporteren' ver van ons werpen. Het recht op vrije meningsuiting, het recht van vergadering en het recht op rechtvaardigheid en gelijkheid zijn geen Europese rechten: dat zijn universele rechten. We mogen nooit in de val trappen om te denken dat mensen in andere delen van de wereld – of dat nu Afrika, Azië of Latijns-Amerika is – minder gepassioneerd zijn over hun rechten. Daarom spreken we ons uit en treden we op tegen mensenrechtenschendingen, ongeacht waar ze plaatsvinden.</p>
      <p sl="en">We erkennen ook dat de weg die Europa zelf naar bescherming van de mensenrechten heeft gevolgd geen rechte lijn is geweest en dat ook binnen Europa voortdurende inspanningen nodig zijn. We zijn bereid om in de Mensenrechtenraad over onze eigen uitdagingen te discussiëren, ervaringen te delen en overal ter wereld ondersteuning te geven aan iedereen die werkt aan een betere eerbiediging van mensenrechten.</p>
      <p sl="en">We hebben diverse prioriteiten voor de zestiende zitting van de Mensenrechtenraad en die hebben we actief besproken met onze partners.</p>
      <p sl="en">De EU zal een initiatief voor de vrijheid van godsdienst of overtuiging presenteren. We zijn de afgelopen maanden geconfronteerd met een groeiend aantal gevallen van discriminatie om religieuze redenen en geweld in verschillende delen van de wereld, en daarom moeten we een krachtig, collectief signaal afgeven tegen religieuze intolerantie en vóór de vrijheid van godsdienst of overtuiging, voor alle mensen, overal.</p>
      <p sl="en">Ook zullen we resoluties over Birma/Myanmar en de Democratische Volksrepubliek Korea indienen. We zijn van mening dat in beide gevallen de ernst van en het aantal mensenrechtenschendingen het rechtvaardigen dat de mandaten van de respectieve speciale rapporteurs van de VN worden verlengd.</p>
      <p sl="en">De EU steunt ook het initiatief om een speciale rapporteur in te stellen voor de mensenrechtensituatie in Iran, zoals verschillende landen en regio's hebben voorgesteld. We maken ons ernstig zorgen over de verslechtering van de mensenrechtensituatie in Iran. Hier is ook op gewezen door de Hoge Commissaris voor de mensenrechten van de VN, mevrouw Pillay. Een grote zorg is de dramatische toename van het aantal gevallen dat de doodstraf wordt voltrokken – tot dusver al meer dan honderd keer dit jaar – en de onderdrukking van personen die hun recht op vrijheid van meningsuiting en van vergadering uitoefenen.</p>
      <p sl="en">We zijn van mening dat de Mensenrechtenraad de situatie in Egypte op een passende manier tegemoet moet treden, rekening houdend met de snelle ontwikkelingen in dat land. De EU verwelkomt de uitnodiging van Egypte aan mevrouw Pillay om leden van haar bureau naar het land te sturen. We hopen dat deze missie onverwijld zal worden uitgezonden.</p>
      <p sl="en">De EU is ook in gesprek met de Tunesische autoriteiten over het indienen van een gezamenlijke ontwerpresolutie over het opvoeren van de technische bijstand van de VN op het gebied van mensenrechten in de context van de lopende transitie.</p>
      <p sl="en">Andere belangrijke situaties die tijdens deze zitting van de Mensenrechtenraad aandacht verdienen zijn die in Wit-Rusland, waar het aantal politieke gevangenen ons grote zorgen baart, de Democratische Republiek Congo – waar verontrustende meldingen van aanhoudende mensenrechtenschendingen vandaan komen, met name van wijdverspreid seksueel geweld – en Ivoorkust.</p>
      <p sl="en">Ik wil afsluiten door nogmaals het belang van de Mensenrechtenraad voor de EU te benadrukken: de debatten, de resoluties en de rapporteurs. Maar uiteindelijk is dat slechts input. Wat werkelijk telt is de output. De echte test is of we in de praktijk een verschil kunnen maken. Daarom zal de EU hard werken aan de versterking van de Mensenrechtenraad, en in het bijzonder aan het vermogen van de raad om snel actie te ondernemen in noodsituaties. Dit is een essentiële doelstelling van het lopende herzieningsproces. We zullen ons blijven inzetten voor een ambitieus resultaat.</p>
    </intervention>
    <intervention id="3-530-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">namens de PPE-Fractie . Mijnheer de Voorzitter, ik wil van deze gelegenheid gebruikmaken om te verklaren dat ik het besluit van de Algemene Vergadering van de VN van 1 maart om het Libische lidmaatschap van de Mensenrechtenraad van de Verenigde Naties op te schorten volledig steun. Ik denk dat dit een krachtig signaal is, niet alleen aan kolonel Khadafi en zijn regime, maar ook aan alle landen in de wereld waar mensenrechtenschendingen aan de orde van de dag en wijdverspreid zijn.</p>
      <p sl="en">In mijn verslag over de VN-Mensenrechtenraad en de rol van de EU daarin dat dit Huis in februari 2009 heeft aangenomen, heb ik sterk gepleit voor de invoering van criteria voor het lidmaatschap van dit belangrijke VN-orgaan.</p>
      <p sl="en">In het geval van Libië heeft de Algemene Vergadering van de VN in overeenstemming met de resolutie van het Europees Parlement gehandeld en tijdig een correct besluit genomen.</p>
      <p sl="en">Met betrekking tot de zestiende zitting wil ik speciale aandacht vragen voor de herziening van de raad. Het is belangrijk dat de EU-lidstaten en de Europese Dienst voor extern optreden zich actief inzetten in het herzieningsproces dat voor 2011 gepland staat om de raad beter in staat te stellen om zijn mandaat te vervullen.</p>
      <p sl="en">De Mensenrechtenraad moet meer een mechanisme voor vroegtijdige waarschuwing en preventie worden. Daarnaast is er behoefte aan een transparant en alomvattend herzieningsproces, waarbij ook ngo's, het maatschappelijk middenveld en relevante belanghebbende partijen worden betrokken.</p>
      <p sl="en">Niet in de laatste plaats wil ik de oprichting van het directoraat voor mensenrechten en democratie binnen de Europese Dienst voor extern optreden verwelkomen. De oprichting van de Europese Dienst voor externe actie geeft ons ook een unieke kans om onze acties in het kader van de bescherming van de mensenrechten in de Mensenrechtenraad te stroomlijnen.</p>
      <p sl="en">Ik wil de hoge vertegenwoordiger aanmoedigen ervoor te zorgen dat de Europese inspanningen in de Mensenrechtenraad goed worden gecoördineerd en dat de EU-lidstaten die lid van dit orgaan zijn verenigder en effectiever optreden dan ooit tevoren.</p>
    </intervention>
    <intervention id="3-531-000" speaker_id="2073" name="Richard Howitt" is_mep="True" mode="spoken">
      <p sl="en">namens de S&amp;D-Fractie . Mijnheer de Voorzitter, ik zal beginnen met het verwelkomen van de benoeming gisteren van Mariangela Zappia tot hoofd van de delegatie in Genève. Haar benoeming draagt bij aan de gendergelijkheid binnen de Europese Dienst voor extern optreden. We zien ernaar uit om met haar samen te werken.</p>
      <p sl="en">Ons Parlement zal aanwezig zijn op een cruciaal moment voor de herziening van de Mensenrechtenraad, als het mondiale steunpunt voor de eerbiediging van de mensenrechten, voor de universele periodieke evaluatie van alle VN-leden, voor de onafhankelijkheid van hun deskundigen en de zogeheten speciale procedures, en voor de versterkte rol van het maatschappelijk middenveld. Dat zijn essentiële kenmerken van de raad die we ten koste van alles moeten beschermen.</p>
      <p sl="en">Ik betreur dat in het slotdocument van de werkgroep voor de herziening geen enkele onafhankelijke aanleiding voor het bijeenroepen van bijzondere zittingen wordt genoemd, dat de lidstaten verzuim om op aanbevelingen te reageren niet verplicht hoeven te rechtvaardigen en dat er geen enkele bepaling is opgenomen om specifieke situaties van landen aan te pakken. Het is ironisch dat tijdens deze zitting zeven individuele situaties van landen zullen worden besproken. Zoals ze dat ook doet ten aanzien van Libië en Ivoorkust, moet de EU blijven zoeken naar creatieve manieren binnen de bestaande regels om ervoor te zorgen dat schenders van mensenrechten nooit aan het afleggen van verantwoording kunnen ontsnappen.</p>
      <p sl="en">Mag ik, om in dit debat te laten zien dat de hoge vertegenwoordiger antwoord geeft op vragen, drie vragen stellen? Ten eerste: gegeven wat ze zojuist zei over de Democratische Republiek Congo, zullen de Europeanen de benoeming van een speciale mandaathouder voor dat land steunen? Ten tweede: aanvaardt zij dat op een zeker moment een oordeel zal moeten worden geveld over de vraag of de Palestijnse en Israëlische onderzoeken in verband met het rapport-Goldstone aan de internationale normen voldoen, waarbij misschien moet worden overwogen om de zaak naar het Internationaal Strafhof te verwijzen als dat niet het geval blijkt? Ten derde: zal de EU bezwaar aantekenen tegen het voorbehoud van Pakistan tegen artikel 40 – de verplichting om te rapporteren – van het Internationaal Verdrag inzake burgerrechten en politieke rechten?</p>
      <p sl="en">Concluderend ben ik van mening dat de opschorting van het lidmaatschap van de Mensenrechtenraad van Libië een historisch precedent schept voor de eerbiediging van de mensenrechten in het VN-systeem, dat in deze donkere tijden een streepje licht laat schijnen.</p>
    </intervention>
    <intervention id="3-532-000" speaker_id="96945" name="Marietje Schaake" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, de Mensenrechtenraad van de VN heeft het potentieel om de steeds uitgebreidere en dringender om actie vragende mensenrechtenschendingen in landen overal ter wereld – Iran, Wit-Rusland, Birma, Tunesië, Libië, enzovoort, het zijn er te veel om op te noemen – aan te pakken, maar ook horizontale thema's als de rechten van homo-, bi- en transseksuelen, vrije meningsuiting, verkrachting als oorlogsmisdaad en de rol van verdedigers van de mensenrechten.</p>
      <p sl="en">In een bepaald opzicht bevindt de VN-Mensenrechtenraad zich in een positie vergelijkbaar met die van de EU. De raad moet als een mondiale speler optreden. Maar beide organen lijden aan dezelfde kwaal – een gebrek aan geloofwaardigheid. Ze meten soms met twee maten en ze kunnen niet snel genoeg handelen. De EU is tot nu toe niet bereid geweest om haar eigen prestaties op het gebied van de mensenrechten voldoende te onderzoeken, bijvoorbeeld haar deelname aan de illegale CIA-vluchten en het gebrek aan persvrijheid in enkele van onze lidstaten.</p>
      <p sl="en">Tot vorige week was Libië lid van de VN-Mensenrechtenraad. Het is daar terecht uit verwijderd. Dit is een zeer belangrijk precedent.</p>
    </intervention>
    <intervention id="3-533-000" speaker_id="2054" name="Heidi Hautala" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, met hun doortastende en tijdige optreden tegen Libië hebben de EU en de Mensenrechtenraad laten zien dat ze actie kunnen ondernemen wanneer dat nodig is. Ze blijken daartoe in staat. Ze hebben laten zien dat verschillende regionale groepen samen kunnen optreden en ze hebben laten zien dat de raad niet verdeeld hoeft te zijn.</p>
      <p sl="en">Er is nu geen enkele reden meer waarom Iran, Noord-Korea, de Democratische Republiek Congo, Birma en Soedan niet de volgende landen kunnen zijn waartegen de raad actie onderneemt.</p>
      <p sl="en">Deze keer is de actie ook belangrijk om een andere reden. Een eerste alomvattende herziening van de werkmethoden van de raad is nu voltooid, en net als mijn collega's vind ik het feit dat de raad het belang van de herziening niet heeft erkend teleurstellend.</p>
      <p sl="en">De EU heeft zich goed voorbereid, maar is er niet in geslaagd om de steun van anderen te verwerven. Maar de onafhankelijkheid van de Hoge Commissaris voor de mensenrechten en van de speciale procedure is in elk geval niet aangetast, en dat is in de huidige omstandigheden al een resultaat.</p>
      <p sl="en">In toekomstige discussies over het werk van de raad moet de Europese Unie allianties vormen met en de hand uitsteken naar andere partners. Ook moet de EU bereid zijn te luisteren en compromissen te sluiten. De bijdrage van de hoge vertegenwoordiger in de vergadering van een paar weken geleden was wat mij betreft bijzonder welkom. Hoge vertegenwoordiger, ik dank u voor het zetten van deze stap en voor de bijzonder indrukwekkende presentatie die u hier hebt gegeven.</p>
      <p sl="en">Mijn laatste punt betreft het functioneren van de EU. Na de oprichting van een directoraat voor de mensenrechten en democratie binnen de Europese Dienst voor extern optreden zal de EU-delegatie in Genève een centrale rol in het mensenrechtenbeleid van de EU in de wereld krijgen. Daarvoor moeten meer middelen worden uitgetrokken, en het werk van de delegatie moet worden geïntegreerd in alle terreinen van het buitenlands beleid van de EU.</p>
      <p sl="en">Het is voor mij een grote eer om volgende week, in deze cruciale tijd, tijdens de zestiende zitting van de Mensenrechtenraad de delegatie van het Parlement te leiden.</p>
    </intervention>
    <intervention id="3-534-000" speaker_id="28407" name="Willy Meyer" is_mep="True" mode="spoken">
      <p sl="es">namens de GUE/NGL-Fractie. – Mijnheer de Voorzitter, mevrouw Ashton, u begon uw werk in een ontregelde wereld, een wereld die in een financiële, voedsel-, en energiecrisis verkeert als gevolg van pogingen om de markt te reguleren. De waarheid is dat u nu een groot probleem heeft juist vanwege deze onderliggende benadering waarin een ongereguleerde vrije markt ons leven structureert. Dit heeft geleid tot een ernstig probleem voor de mensenrechten, zowel in de ontwikkelde als in de ontwikkelingslanden. Dat is nu ons probleem, een probleem dat we nog niet opgelost hebben, en er zijn nog geen tekenen van een heroverweging van het economisch beleid, dat de gehele mensheid naar een doodlopende weg leidt.</p>
      <p sl="es">Ik denk dat we dit probleem moeten oplossen en dat dit voorrang heeft, gevolgd door het probleem van de instrumentalisering van de mensenrechten door de Europese Unie, en het probleem van ons buitenlands en nabuurschapsbeleid dat in het licht van opstanden in het noorden van Afrika een grondige heroverweging waard is.</p>
      <p sl="es">We hebben de indruk gewekt – in het buitenlands beleid dat u geërfd heeft – dat we ons meer bekommeren om de vrije handel dan om de mensenrechten. Wij hebben nooit artikel 2 toegepast van de verenigingsovereenkomsten, noch met betrekking tot Tunesië, noch tot Egypte, noch in de verenigingsovereenkomst die we wilden sluiten met kolonel Khadafi, premier Netanyahu of koning Mohammed VI. Dat artikel is nooit nageleefd. Het lijkt wel alsof de verplichting tot de strikte naleving van de mensenrechten die in de verenigingsovereenkomsten is vastgelegd, ons niet interesseert. Deze kwestie moet nog steeds opgelost worden en ik hoop dat we in het Parlement en in de Europese Unie daar ooit een keer in slagen.</p>
    </intervention>
    <intervention id="3-535-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">namens de EFD-Fractie. – Mijnheer de Voorzitter, commissaris Ashton, ik wil niet zeggen dat wij, mensen, hypocriet zijn, maar we zijn wel tegenstrijdig. Heel de wereldfilosofie, heel de literatuur, alle geleerden en wij allen hier in deze zaal erkennen de mensenrechten, en zoals u ook zei, worden deze mensenrechten in de helft van de ledenlanden van de VN geschonden. Veel geschreeuw maar weinig wol! Wij weten dat de grootste misdaden in de geschiedenis van de mensheid zijn gepleegd in naam van grote ideeën.</p>
      <p sl="el">Daarom verwelkom ik de zestiende zitting van de Mensenrechtenraad van de Verenigde Naties in Genève en hoop dat, gelet op het tijdstip waarop deze plaatsvindt en de lessen die wij dankzij onze ervaringen hebben geleerd, er substantiële beslissingen zullen worden genomen. Ik heb in mijn veertig jaar ervaring als advocaat kunnen vaststellen dat eerbiediging van de mensenrechten voortkomt uit een levenshouding – en ik geloof daar in – en niet zo maar kan worden afgedwongen. Daarom vraag ik u om een effectiever beleid te voeren ten aanzien van dit vraagstuk.</p>
    </intervention>
    <intervention id="3-536-000" speaker_id="28617" name="Inese Vaidere" is_mep="True" mode="spoken">
      <p sl="lv">Mijnheer de Voorzitter, de Mensenrechtenraad van de Verenigde Naties is een uniek internationaal podium, dat is opgericht om de mensenrechten en de democratie in de wereld te propageren. Zijn werkprogramma is moeilijk en buitengewoon belangrijk. Er zijn vele goede dingen bereikt, waaronder het sturen van een speciale missie naar Egypte en het besluit over Libië. Maar de raad kan vaak van een gebrek aan politieke gestrengheid, proactieve maatregelen en een snelle reactie worden beschuldigd. Het is juist om deze reden zeer belangrijk dat er om te beginnen een objectieve en transparante evaluatie wordt gehouden van het werk van de raad. De raad moet zijn werkwijze verbeteren om zo effectief aan langetermijnproblemen te kunnen werken, zoals die welke we zien in Iran, Wit-Rusland en elders, en ook om snel te kunnen reageren op buitengewone situaties, zoals …</p>
      <a text="(Spreekster wordt door de Voorzitter onderbroken)"/>
      <p sl="lv">… een actieve dialoog tussen de leden van de raad zou ook tussen de zittingen moeten worden nagestreefd. De politiek van landenblokken, die het werken van de raad begint te overheersen, moet worden uitgebannen, omdat het tot een selectief onderzoeken van kwesties leidt en zijn gezag en politieke betrouwbaarheid ondermijnt. Ten tweede moet de raad een actievere dialoog voeren met het maatschappelijk middenveld en niet-gouvernementele organisaties. Ten derde zou ik de noodzaak van een actievere rol van de Europese Unie in de Mensenrechtenraad willen benadrukken, waarin wij een gemeenschappelijk standpunt zouden moeten innemen. Dat is precies de reden waarom ik een beroep doe op de hoge vertegenwoordiger om ervoor te zorgen dat wij een duidelijke en machtige vertegenwoordiging hebben en ons werk in de raad onderling afstemmen. De Europese Dienst voor extern optreden moet op zijn beurt regelmatig verslagen presenteren over, en een evaluatie geven van het werk van de raad aan het Parlement, met inbegrip van de Subcommissie mensenrechten. Een grote uitdaging waarvoor de Mensenrechtenraad momenteel staat is het stimuleren van een vreedzaam proces van democratische verandering in het Midden-Oosten. De raad moet proberen te voorkomen dat het radicalisme zich verspreidt, hetgeen de mensenrechtensituatie in die regio nog slechter zou maken en een bedreiging van de internationale veiligheid en ook van het bestaansrecht van Israël is. Daarom moet de Egyptemissie worden gevolgd door nieuwe missies naar andere landen in het Midden-Oosten, waar de protesten nog feller zijn geweest en de politieke situatie nog ingewikkelder is.</p>
      <p sl="lv">Dank u.</p>
    </intervention>
    <intervention id="3-537-000" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, barones Ashton, dames en heren, mensenrechten, vrijheid en gelijkheid zijn voor ons te belangrijk om toe te laten dat ermee gesold wordt, dat zij worden afgewogen tegen politieke belangen of dat handelsbelangen meer tellen dan deze belangrijke waarden. We moeten ons volledig voor deze waarden inzetten en het is van essentieel belang dat de internationale gemeenschap snel, doelgericht en doeltreffend te hulp schiet als het om mensenrechtenkwesties gaat.</p>
      <p sl="de">De Mensenrechtenraad is in dezen op de goede weg. We hebben gezien dat de missie in Tunesië zinvol was, evenals die in Egypte. Het feit dat Libië zijn zetel in de Mensenrechtenraad heeft verloren, was een goed en belangrijk signaal waarmee duidelijk werd gemaakt dat er grenzen zijn. Maar het is ook zo dat missies, resoluties en andere dingen die in dit verband worden besloten, in het veld moeten aankomen. U heeft gelijk, mevrouw de hoge vertegenwoordiger, het volstaat niet om besluiten te nemen, we moeten er ook voor zorgen dat die besluiten ten uitvoer worden gebracht. De Europese Unie zou hiertoe nog een grotere bijdrage kunnen leveren.</p>
      <p sl="de">De Verenigde Naties moeten echter ook aanvaarden dat de situatie in de Europese Unie sinds de inwerkingtreding van het Verdrag van Lissabon is gewijzigd. Ik wil u verzoeken, mevrouw de hoge vertegenwoordiger, om ervoor te zorgen dat met name diegenen die altijd hebben beweerd onze vrienden te zijn, en met wie wij – vooral ook op het gebied van het handelsbeleid – in grote mate rekening houden, in de toekomst bedenken dat zij onze vrienden zijn en de Europese Unie niet zoals bij de stemming in september in de steek laten.</p>
    </intervention>
    <intervention id="3-538-000" speaker_id="840" name="Charles Goerens" is_mep="True" mode="spoken">
      <p sl="fr">Mijnheer de Voorzitter, in dit debat zullen we wederom benadrukken hoe belangrijk het is om …</p>
      <a text="(Spreker wordt door de Voorzitter onderbroken)"/>
      <p sl="fr">sociale, culturele, constitutionele en politieke rechten op gelijke voet te behandelen. Prima. Het is in de praktijk helaas niet zo eenvoudig om volledig aan deze eis te voldoen – hoe legitiem deze ook moge zijn. Waarom zijn we niet in staat om tweede generatie mensenrechten even bindend te maken als eerste generatie mensenrechten? Omdat traditionele mensenrechten – die zijn voortgebracht door de Franse revolutie – inmiddels naar behoren zijn gecodificeerd, wat helaas niet het geval is voor sociale rechten, om maar een voorbeeld te noemen. We moeten echter niet bij de pakken neer gaan zitten. Met haar instrumentarium kan de Europese Unie al haar gewicht in de schaal leggen, met name bij de Verenigde Naties, om teksten met betrekking tot rechten die nog niet naar behoren zijn gecodificeerd, en in het bijzonder sociale rechten, bij te schaven. Ik wil daaraan toevoegen dat door toedoen van ontwikkelingssamenwerking en humanitaire hulp, deze eis iets minder illusoir wordt.</p>
    </intervention>
    <intervention id="3-539-000" speaker_id="96800" name="Marek Henryk Migalski" is_mep="True" mode="spoken">
      <p sl="pl">Mijnheer de Voorzitter, mevrouw Ashton, ik moet bekennen dat ik er geen groot voorstander van was dat u de vooraanstaande positie zou krijgen die u vandaag de dag bekleedt, maar ik moet toegeven dat ik vandaag blij verrast ben met ten minste drie dingen die u in uw toespraak genoemd hebt. Ik wil dit benadrukken en u hiervoor prijzen. Ten eerste benadrukte u de universaliteit van mensenrechten. Ik ben het er helemaal mee eens dat, ongeacht waar wij ons bevinden – in Straatsburg, Libië, Rusland of Iran – deze universaliteit volledig gerespecteerd moet worden. Het doet mij veel plezier dat wij op dezelfde golflengte zitten. Het tweede is dat u religieuze onverdraagzaamheid, of beter nog de strijd daartegen, benadrukte. In de resolutie van het Europees Parlement worden de vertegenwoordigers van de lidstaten inderdaad verzocht hieraan aandacht te besteden. Het doet mij veel deugd dat u dit benadrukt hebt. De derde kwestie waarmee ik blij ben als lid van de delegatie voor de betrekkingen met Wit-Rusland is dat u de mogelijkheid benadrukte van interventie in zaken met betrekking tot Wit-Rusland, waar fundamentele mensenrechten geschonden worden. Er is een kans dat er een regionale raad zal worden ingesteld. Het doet mij veel genoegen dat u dit steunt omdat het iets is wat wij echt moeten doen. Dank u wel.</p>
    </intervention>
    <intervention id="3-540-000" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, ik verwelkom deze kans om aan het debat deel te nemen en ik kan meteen al zeggen dat ik waardering heb voor het feit dat de hoge vertegenwoordiger gisteren een briefing over Libië heeft georganiseerd.</p>
      <p sl="en">Tijdens de Tweede Wereldoorlog zijn hier in Europa zes miljoen joden vermoord. Tussen de twee wereldoorlogen in – de eerste Wereldoorlog en de Tweede Wereldoorlog – zijn zestig miljoen Europeanen vermoord, en dan hebben we het nog niet eens over alle mensen uit andere delen van de wereld die zijn omgekomen.</p>
      <p sl="en">Volgens een recente uitgave van The Economist is er een tekort van honderd miljoen vrouwen als gevolg van het aantal abortussen van meisjes. Dat is niet omdat het leven van de vrouwen in gevaar was, of omdat ze ergens in een achterafstraatje abortus moesten laten plegen, maar omdat het om meisjes ging.</p>
      <p sl="en">Gisteren was het Internationale Vrouwendag. Dat is hier niet ter sprake gebracht. Wanneer gooien we die politieke correctheid eens overboord, zodat we hier respectvolle debatten kunnen houden, zodat we niet een andere kant op hoeven te kijken, zoals in de eerste helft van de vorige eeuw gebeurde, zodat we deze problemen hier aan de orde kunnen stellen, zodat we kunnen vragen waarom dit gebeurt?</p>
      <p sl="en">Dit Huis heeft zichzelf te schande gemaakt. Het heeft een amendement om infanticide niet te financieren, om gedwongen abortussen niet te financieren, weggestemd. Hoe is het in godsnaam mogelijk dat we dit hebben weggestemd? Ik verafschuw die politieke correctheid, die een respectvol debat over belangrijke kwesties in dit Huis, waarbij verschillende visies uiteengezet worden, onmogelijk maakt.</p>
      <p sl="en">Ik wil van de hoge vertegenwoordiger weten of ze dit bij de VN aan de orde gaat stellen.</p>
      <p sl="en">Tot slot wil ik zeggen dat ik de houding en sommige besluiten van het Europees Hof voor de rechten van de mens hier in Straatsburg, dat geen instelling van de Europese Unie is, absoluut opmerkelijk vind.</p>
      <p sl="en">Wanneer zullen we hierover kunnen debatteren? Waarom waren er gisteren geen vrouwen die vragen stelden over de ontbrekende honderd miljoen vrouwen, van wie het leven is beëindigd omdat ze meisjes waren? Het is verkeerd, en over deze kwestie zou het Huis niet verdeeld moeten zijn.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-541-000" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, dames en heren, tijdens de dag van de vrouw is het u wellicht ontgaan dat in het verslag van uw fractielid, mevrouw Nedelcheva, het abortusvraagstuk geen taboe was. Het is aan de orde gesteld, en er is democratisch over gedebatteerd en gestemd. Het is geen taboe; dit is een democratie.</p>
    </intervention>
    <intervention id="3-542-000" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, ik ken het standpunt van mevrouw De Keyser hierover en ik heb respect voor dat standpunt, wat meer is dan ik van haar heb gekregen met betrekking tot mijn standpunt.</p>
      <p sl="en">We moeten in dit Huis een respectvol debat kunnen voeren, waarbij mensen naar elkaars opvatting luisteren en we vervolgens conclusies trekken. Ik heb niemand van de socialisten of liberalen in dit Huis het probleem van de gendergerelateerde abortussen horen aankaarten. En niet alleen hebben ze het niet aangekaart, maar ze hebben zelfs een aan dit Huis voorgelegde resolutie weggestemd waarin werd gevraagd om geen infanticide of gedwongen abortus te financieren. Dit is een schandelijke actie, die in de handelingen van dit Huis terechtkomt, van degenen die daarvoor verantwoordelijk zijn.</p>
      <p sl="en">Laten we alstublieft respectvol met elkaar debatteren in dit Huis. Dat is wat de Europese Unie behoort te zijn – in verscheidenheid verenigd.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-543-000" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="en">Mijnheer de Voorzitter, natuurlijk heb ik respect voor de opvattingen van de heer Mitchell. Zoals de meeste, zo niet alle leden van dit Parlement betreur ik het feit dat in een aantal samenlevingen in de wereld vrouwelijke foetussen worden geaborteerd, hetzij met instemming van de moeder, hetzij gedwongen.</p>
      <p sl="en">Ik vrees echter dat de heer Mitchell, door dit te verwarren met reproductieve vrijheid, het zicht op deze kwestie belemmert. Als dit onderwerp zou kunnen worden beperkt tot het feit dat vrouwelijke foetussen worden geaborteerd, zou het wellicht gemakkelijker worden om tot overeenstemming komen.</p>
    </intervention>
    <intervention id="3-544-000" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, ik wil de geachte afgevaardigde bedanken voor deze opmerking. Als we iets meer respect tonen voor elkaars standpunt en zouden proberen te zoeken naar waar we het over eens zijn, zouden we ontdekken dat er veel is wat we kunnen doen om deze agenda terug te dringen, maar mogen we alstublieft allemaal zeggen wat we vinden?</p>
      <p sl="en">Ik heb er echt moeite mee dat het Parlement een amendement verwerpt waarin gevraagd wordt om gedwongen abortus niet te financieren, om infanticide niet te financieren. Laten we deze discussie voeren en kijken wat we kunnen doen om deze gendergerelateerde abortussen te stoppen. Dan kunnen we het op andere gebieden oneens met elkaar zijn.</p>
      <p sl="en">Ik persoonlijk heb geen problemen met steun voor reproductieve gezondheid. Het is met abortussen dat ik problemen heb, om heel goede redenen, en ik ben graag bereid om daarover in debat te gaan. Ik ben geen boeman; ik ben niet iemand uit het verleden. Ik heb hier goed over nagedacht en ik wil hierover graag met iedereen in debat gaan. Ik dank de leden voor wat ze hebben gezegd.</p>
    </intervention>
    <intervention id="3-545-000" speaker_id="39319" name="Maria Eleni Koppa" is_mep="True" mode="spoken">
      <p sl="el">Mijnheer de Voorzitter, barones Ashton, de zitting van de Mensenrechtenraad wordt dit jaar overschaduwd door de gebeurtenissen in Noord-Afrika en meer algemeen de Arabische wereld. Die gebeurtenissen kunnen ons heel veel leren. Als Europa mogen wij het niet laten afweten. Dit is dan ook een goede gelegenheid om een echte evaluatie te maken van de Mensenrechtenraad, na te gaan hoe zijn werkmethoden kunnen worden verbeterd en duidelijk te maken dat wij zijn onafhankelijkheid en zijn rol als verdediger van de mensenrechten in de wereld steunen.</p>
      <p sl="el">In deze tijd van historische veranderingen in onze buurlanden is de boodschap dat de mensenrechten universeel zijn, actueler dan ooit. Daarnaast moeten wij echter, evenals alle internationale spelers, ophouden met twee maten te meten als wij oproepen tot eerbiediging van de mensenrechten. Wij moeten consequent en rechtvaardig zijn. Net zoals wij de recente aanneming van de resolutie inzake de veroordeling van de schendingen van de mensenrechten in Libië toejuichen, moeten wij een harde houding aannemen ten aanzien van de bouw van illegale nederzettingen in de bezette Palestijnse gebieden, die alsmaar door gaat.</p>
    </intervention>
    <intervention id="3-546-000" speaker_id="96682" name="Sari Essayah" is_mep="True" mode="spoken">
      <p sl="fi">Mijnheer de Voorzitter, ik wil mijn waardering uitspreken voor de interventie van de heer Mitchell, want natuurlijk is het eerste recht van elk meisje en elke jongen het recht om op deze wereld te worden geboren.</p>
      <p sl="fi">De Mensenrechtenraad is het belangrijkste orgaan van de VN dat verantwoordelijk is voor de mensenrechten, en nu moeten wij zijn positie en beleid eindelijk eens kritisch durven beoordelen. Deze raad kan heel goed een beslissende rol spelen als promotor van mensenrechten en democratie. Helaas wordt zijn werk gekenmerkt door een dubbele moraal, selectiviteit, politisering en de vorming van blokken bij mensenrechtenkwesties.</p>
      <p sl="fi">Het is typerend dat de raad bijna een resolutie had aangenomen over de verbetering van de mensenrechtensituatie in Libië. Verbetering nota bene! De landen die Libië hierin steunden waren onder andere Iran, Noord-Korea, Egypte, Soedan en Pakistan. Hebben verklaringen van deze landen enig gewicht? Zouden deze landen niet de volgende moeten zijn die uit de Mensenrechtenraad worden gezet? Alleen al het feit dat zo'n resolutie werd overwogen, toont aan hoe onwetend de internationale gemeenschap is of wil zijn met betrekking tot de situatie in Libië.</p>
      <p sl="fi">De afgelopen decennia had echter ongeveer twee derde van de veroordelende resoluties van de Mensenrechtenraad betrekking op Israël, dat toch de enige democratie in het Midden-Oosten is. Tegelijkertijd heeft hij de slechte staat van de rechten van vrouwen en minderheden in alle omliggende Arabische landen genegeerd. Het werk van de Mensenrechtenraad is niet geloofwaardig tenzij hij zijn werk en zijn manier van werken verandert.</p>
    </intervention>
    <intervention id="3-547-000" speaker_id="4328" name="Raimon Obiols" is_mep="True" mode="spoken">
      <p sl="es">Mijnheer de Voorzitter, ik wil geen belangrijke punten herhalen die door mijn collega's al naar voren gebracht zijn, en daarom wil ik alleen opmerken dat ik verheugd was over de deelname van mevrouw Ashton aan de zitting van de Mensenrechtenraad die op een dergelijk belangrijk moment plaatsvond.</p>
      <p sl="es">Laten we hopen dat dit een stap voorwaarts is die leidt tot een toename in de samenhang en de zichtbaarheid van EU-optreden, tot het innemen van gemeenschappelijke standpunten over alle relevante vraagstukken op het gebied van de mensenrechten, en tot het vormen, door middel van de Mensenrechtenraad, van coalities met landen en maatschappelijke en internationale organisaties die noodzakelijk zijn om concrete vorderingen te maken op het gebied van de mensenrechten, zoals mevrouw Ashton in haar toespraak opmerkte. Ook hopen wij dat de Europese Unie in staat zal zijn om het universele karakter van de mensenrechten te handhaven tegenover relativerende argumenten en dat zij eindelijk iets tot stand zal brengen dat binnen het bereik van onze generatie ligt; iets dat vergelijkbaar is met de wereldwijde afschaffing van de slavernij in het verleden, namelijk de wereldwijde afschaffing van de doodstraf.</p>
    </intervention>
    <intervention id="3-548-000" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, dames en heren, het lijdt geen twijfel dat de onschendbaarheid van de mensenrechten de ware essentie is van elke samenleving en dat democratische rechten een voedingsbodem daarvoor zijn. Daarom moet de zitting van de Mensenrechtenraad in Genève nauwkeurige en actuele prioriteiten hebben. Daaronder valt zeker ook de bestrijding van elke vorm van discriminatie – discriminatie op grond van ras, geslacht, godsdienst, politieke overtuigingen – evenals de bescherming van minderheden en de bescherming van kwetsbare groepen.</p>
      <p sl="it">De context waarbinnen de Mensenrechtenraad plaatsvindt, is bijzonder delicaat. Iedereen weet wat er in Noord-Afrika en vooral in Libië aan de hand is. Vandaag hebben wij een lang debat gevoerd en geluisterd naar de opmerkingen van barones Ashton, waar wij over het geheel genomen achter kunnen staan. Er is echter een Midden-Oostenprobleem en tegelijkertijd is er een Verdrag van Lissabon dat ons ertoe aanzet een nog krachtigere en standvastigere houding aan te nemen ten gunste van de Europese Unie.</p>
      <p sl="it">Wij moeten blijk geven van vastberadenheid en solidariteit: dat moet de leidraad zijn in ons concreet en besluitvaardig optreden. De Libiërs, Tunesiërs en Marokkanen willen immers blijven waar ze nu zijn, en om dat mogelijk te maken moeten wij snel in actie komen.</p>
      <p sl="it">Tot slot wil ik nog een opmerking maken die tevens een vraag is aan het adres van barones Ashton. Wij hebben geluisterd naar hetgeen u zei, en zoals ik zojuist al duidelijk maakte, kunnen wij daar algemeen gesproken achter staan. Een erge vorm van discriminatie is bijvoorbeeld discriminatie op grond van godsdienst. Waarom hebt u, gelet op het feit dat juist christenen het slachtoffer waren van het ergste geweld en bloedvergieten van de afgelopen tijd, in uw toespraak geen gewag gemaakt van de christenfobie?</p>
    </intervention>
    <intervention id="3-549-000" speaker_id="96825" name="Norica Nicolai" is_mep="True" mode="spoken">
      <p sl="ro">Mijnheer de Voorzitter, ik weet niet of de zitting die nu gaande is zal eindigen in succes of in mislukking. Wat ik wel weet, is dat het zinvol was geweest dit debat veel eerder te houden. De Europese Unie had dan een samenhangende, welsprekende en doeltreffende stem bij deze zitting gehad. Deze herziening die nu loopt, deels in New York en deels in Genève, geeft een zeer complex signaal af aan de wereld, die in verandering is en een groot probleem heeft met de mislukking van een bepaalde vorm van mensenrechtenbeleid.</p>
      <p sl="ro">Collega's, ik ben van mening dat we het door de VN opgezette institutionele mechanisme zeer serieus moeten bespreken, uiteraard zonder aan bepaalde rechten enige voorrang te geven. We moeten het echter hebben over de doeltreffendheid en met name nadenken over de vraag of een van de mondiale agentschappen zich niet bezig kan houden met onmiddellijke preventie. Ik denk namelijk niet dat we ons moeten beperken tot het simpelweg waarnemen van wat er tot nu toe is gebeurd, maar het ook proberen te voorkomen. In mijn overtuiging is een nieuwe manier van omgang met de mensenrechtenkwestie aanstaande.</p>
    </intervention>
    <intervention id="3-550-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, het feit dat Libië lid van de VN-Mensenrechtenraad was, vertelt ons alles wat we over deze in diskrediet geraakte en gepolitiseerde organisatie moeten weten. Tijdens het 42-jarige bewind van Khadafi is elk spoortje van respect voor de mensenrechten in dit land uitgewist, en we zien nu de gevolgen van de cultuur van geweld waarop zijn schrikbewind was gebaseerd.</p>
      <p sl="en">Het zou echter oneerlijk zijn om alleen Libië te noemen. Andere schenders van mensenrechten zijn ook lid van de raad, zoals China, Cuba, Saudi-Arabië, Pakistan en Oeganda, waar homoseksuelen worden vervolgd. Bizar genoeg is op een bepaald moment zelfs gesuggereerd dat Iran aan het hoofd zou moeten komen te staan van de commissie voor gendergelijkheid. De VN-Mensenrechtenraad besteedt ook veel tijd aan het in een kwaad daglicht stellen van onze democratische bondgenoot Israël.</p>
      <p sl="en">Maar bij nader inzien is deze raad alles wat we op het niveau van de VN hebben op het gebied van de mensenrechten, dus we zullen het ermee moeten doen, zij het in het volledige besef dat het in innerlijke tegenspraak met elkaar is dat wrede niet-democratische regimes lid zijn van de VN-Mensenrechtenraad.</p>
    </intervention>
    <intervention id="3-551-000" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, ik wil tegen barones Ashton zeggen dat ze geen antwoord heeft gegeven op de vraag die mijn collega Jan Zahradil tijdens het vorige debat over Iran heeft gesteld over kamp Ashraf. De 3 400 mensen die daar verblijven worden psychologisch gemarteld. Daarmee worden hun mensenrechten geschonden. We geven 1,2 miljard euro uit voor de wederopbouw van Irak, maar elke keer dat we in dit Huis een resolutie aannemen en elke keer dat we met grote meerderheid een schriftelijke verklaring aannemen, worden we door de Iraakse regering en diens Iraanse handlangers simpelweg genegeerd.</p>
      <p sl="en">Ze martelen de mensen in kamp Ashraf psychologisch door uit 210 luidsprekers zeer luid propaganda en bedreigingen te laten schallen, wat het afgelopen jaar dag en nacht is doorgegaan. Ze verbieden de toegang tot geneesmiddelen en het ziekenhuis aan gewonden en mensen die aan kanker sterven.</p>
      <p sl="en">Waarom zegt u niet: 'Stop daarmee, of u krijgt geen hulp en geen geld meer van dit Huis'?</p>
    </intervention>
    <intervention id="3-552-000" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, in het licht van alle gebeurtenissen die zich op dit moment in Libië afspelen en de grote verontwaardiging die we terecht tentoonspreiden over de mensenrechtenschendingen in Libië, wil ik de hoge vertegenwoordiger vragen of ze steun zal geven aan de zaak van de ingezetenen van het Verenigd Koninkrijk van wie familie, vrienden en geliefden in Libië zijn opgeblazen met semtex of zijn doodgeschoten met door kolonel Khadafi en zijn moorddadige regime ter beschikking gestelde geweren? Zal ze hun zaak bepleiten bij het regime dat uit het conflict in Libië tevoorschijn zal komen?</p>
    </intervention>
    <intervention id="3-553-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, in de context van dit debat over de mensenrechtensituatie en in relatie met het laatste verslag waarover gedebatteerd is, zou ik u, mevrouw Ashton, de volgende vraag willen stellen:</p>
      <p sl="es">Vindt u dat dit een goed moment is om een delegatie van de Europese Unie in Iran te openen, gezien de huidige omstandigheden waarin sommige landen in het noorden van Afrika op dit moment verkeren?</p>
    </intervention>
    <intervention id="3-554-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, opnieuw was dit een zeer interessant en breed debat, waarin een aantal punten naar voren is gebracht waar de afgevaardigden zich sterk bij betrokken voelen.</p>
      <p sl="en">In de eerste plaats wil ik alle afgevaardigden bedanken voor de energie en de passie die ze in dit debat hebben gestoken. Ik moet nu denken aan het feit dat het twee jaar geleden is dat het verslag van mevrouw Andrikienė over de ontwikkeling van de VN-Mensenrechtenraad werd gepubliceerd, waarin ook op de rol van de EU werd ingegaan, en aan de resoluties die sinds de publicatie van dat verslag zijn aangenomen. Ik wil haar bedanken voor haar opmerkingen over het werk dat we in de Europese Dienst voor extern optreden verrichten en over het begin van onze nieuwe werkzaamheden op het gebied van de mensenrechten.</p>
      <p sl="en">Het doet me ook veel genoegen dat mevrouw Hautala naar de zitting van de Mensenrechtenraad zal gaan. Ik denk dat het buitengewoon belangrijk is dat zij, met haar kennis en deskundigheid, aan die zitting kan deelnemen. Ik hoop dat ze onze inspanningen om het werk van de raad te verbeteren en te laten toenemen zal steunen. Ik hoor de kritiek die op de raad wordt gegeven. Ik denk dat we allemaal hard hebben gewerkt om er een zo goed mogelijke herziening van te maken. De raad is zeker nog niet de raad zoals we die graag zouden willen zien, maar nu we de verplaatsing naar New York van bepaalde discussies hebben gezien, kunnen we ook daaraan blijven werken. Dit is echt een terrein waar parlementariërs die met ons samenwerken een belangrijk verschil kunnen maken. Ik heb het volste vertrouwen in de kracht van mevrouw Hautala om daar vooruitgang te boeken.</p>
      <p sl="en">Dan wil ik nu ingaan op enkele specifieke vragen die mij zijn gesteld. Ik zal beginnen met de vraag van de heer Howitt, omdat hij zei dat het er in feite drie waren. Wat betreft de Democratische Republiek Congo zijn we voor een duurzame oplossing, en we hebben ook gezegd dat er een specifiek mandaat voor deze situatie moet worden vastgesteld. Met betrekking tot het rapport-Goldstone proberen we consensus te bereiken. Daar zijn we nu mee bezig. In Pakistan hebben we besloten tot een demarche op 5 maart in verband met artikel 40, het punt waarover het gaat.</p>
      <p sl="en">Tegen de geachte afgevaardigden die specifiek de vrijheid van godsdienst of overtuiging hebben genoemd, wil ik in de eerste plaats zeggen dat ik de verschrikkelijke tragedies voor christelijke gemeenschappen overal ter wereld waar die tragedies gebeuren aan de orde stel. Mijn algemene punt is dat we in het recht op vrijheid van godsdienst of overtuiging geloven, om welke religie of overtuiging het ook gaat. Het is belangrijk dat we dat zo duidelijk mogelijk blijven zeggen wanneer we terrorisme of aanvallen op religies zien, waaronder op het christendom.</p>
      <p sl="en">Mijn team is recentelijk bijeengekomen met een groep afgevaardigden om verder te praten over wat we nog meer zouden kunnen doen. Ik heb al gezegd dat we van plan zijn om tijdens deze zitting van de Mensenrechtenraad iets op dit specifieke gebied te doen, juist omdat het zo belangrijk is.</p>
      <p sl="en">Ik verontschuldig me voor het feit dat ik niet heb geantwoord op de vraag over kamp Ashraf. Ik was van plan om dat wel te doen, maar ik heb het papier te snel omgedraaid. Ik denk dat er in totaal 3 000 mensen – of 3 400, de cijfers lopen uiteen – in het kamp verblijven en we hebben wekelijks contact met de VN, die, zoals u weet, bezoeken aan het kamp brengt. Zij hebben mij verzekerd dat de basisbehoeften worden vervuld. Als we kijken naar wat we met betrekking tot kamp Ashraf kunnen doen, spelen er verschillende zaken – dat weet de geachte afgevaardigden heel goed. Ik ben mij er zeer van bewust dat over dit onderwerp verschillende opvattingen bestaan. De geachte afgevaardigde heeft echter volkomen gelijk als hij zegt dat het belangrijkste is dat de rechten van deze mensen niet worden geschonden en dat we ervoor moeten zorgen dat er humanitaire hulp wordt gegeven. Dat doen we ook, vandaar dat ik die wekelijkse rapporten ken. Dat is geen toeval, maar dat is omdat we daarmee bezig zijn en omdat we in gesprek zijn met de regering daar om te proberen dat op de best mogelijke manier te doen.</p>
      <p sl="en">Ik ben het ook eens met de opvatting dat het nu belangrijk is om een sterke delegatie naar Genève te sturen. Het was opnieuw mevrouw Hautala die specifiek heeft gewezen op het feit dat we net een nieuw delegatiehoofd hebben benoemd. Toen ik in Genève was, heb ik met het team gesproken. We hebben de delegatie in tweeën opgesplitst, zodat één deel zich vooral kan concentreren op de Wereldhandelsorganisatie en het andere deel veel meer op de VN-agentschappen.</p>
      <p sl="en">In mijn gesprekken hierover ben ik ook duidelijk over de noodzaak om beter en creatiever na te denken over de manier waarop we in Genève te werk zullen gaan. We moeten allianties voor de mensenrechten smeden en we hebben de kans om met partners van over de hele wereld te spreken, met wie we in een aantal van de belangrijkste dossiers gezamenlijk kunnen optrekken. Ik hoop dat we op dit gebied de komende weken en maanden vooruitgang kunnen boeken.</p>
      <p sl="en">Tot slot was ik onder de indruk van de opmerking van de heer Salavrakos dat mensenrechten een manier van leven vormen. Ik dat hij waarschijnlijk gelijk heeft. Ik zeg altijd dat het heel eenvoudig is: mensenrechten zijn op jou van toepassing als je er als mens bent. Er zijn geen andere criteria van toepassing. Ik denk dat in alles wat we doen, het van groot belang is dat we dit heel eenvoudige basisprincipe niet vergeten.</p>
      <p sl="en">Geachte afgevaardigden, er zullen veel onderwerpen zijn waarover we van mening verschillen, en veel onderwerpen die – zoals ik heb gezien – echte passie en echte zorgen opwekken, maar het vermogen om over die onderwerpen te debatteren, en het vermogen om onze gevoelens over de mensenrechten tot de kern van onze opvattingen te maken, is absoluut essentieel.</p>
      <p sl="en">Ik heb nog geen besluit genomen over het openen van een delegatie in Iran. Dat is deels een kwestie van geld, maar ik zal de geachte afgevaardigden uiteraard op de hoogte houden van de ontwikkelingen.</p>
      <p sl="en">Ondertussen wil ik iedereen bedanken voor dit debat en de geachte afgevaardigden verzekeren dat ik alles in het werk zal stellen om de Mensenrechtenraad zo effectief mogelijk te maken en – nog belangrijker – om het Europees Parlement en de Europese Unie in mensenrechtenkwesties zo goed mogelijk te vertegenwoordigen.</p>
    </intervention>
    <intervention id="3-555-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, ik heb het antwoord van mevrouw Ashton niet helemaal goed begrepen. Ik weet niet of zij mij geantwoord heeft, of dat zij gezegd heeft dat zij op een later moment antwoord geeft op mijn vraag of dit het juiste moment is, in de context van het respect voor de mensenrechten, om een delegatie van de Europese Unie in Iran te openen, of dat zij mij inderdaad niet geantwoord heeft. Omdat ik het antwoord niet begrepen heb, zou ik mijn vraag graag willen herhalen.</p>
    </intervention>
    <intervention id="3-556-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, in antwoord op de vraag van de heer Salafranca Sánchez-Neyra probeerde ik te zeggen dat er twee dingen spelen. In de eerste plaats zijn dat de financiële middelen. Dat is onvermijdelijk. Het tweede is dat er een besluit moet worden genomen en voorstellen moeten worden gedaan, door mij, uiteraard aan de Commissie, over het openen van een delegatie. In de Raad Buitenlandse Zaken zal hierover worden gesproken en ook het Parlement zal hierover een opvatting formuleren. Ik heb hier met nog niemand discussies over gevoerd. Zoals u weet, hebben mijn gesprekken met Iran op dit moment vooral betrekking op nucleaire kwesties en op de mensenrechten.</p>
    </intervention>
    <intervention id="3-557-000" speaker_id="4308" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt op donderdagmiddag 10 maart plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-558-000" speaker_id="28424" name="Tunne Kelam" is_mep="True" mode="written">
      <p sl="en">In het licht van de huidige situatie in Noord-Afrika, en rekening houdend met het feit dat de mensenrechten meer dan ooit worden geschonden in een groot aantal landen in de wereld, moet de VN-Mensenrechtenraad worden hervormd. De Mensenrechtenraad moet tijdig en efficiënt reageren op de nieuwe uitdagingen. Helaas is dit niet de realiteit. Het probleem kan gedeeltelijk worden opgelost als er naast de huidige zittingen extra vergaderingen worden gehouden. Verder moet de Mensenrechtenraad de criteria voor het lidmaatschap serieus herzien om te waarborgen dat de leden aan bepaalde minimumcriteria voldoen. Het is een schande dat dictaturen als Libië zo gemakkelijk een zetel kunnen krijgen in een orgaan dat is bedoeld om de mensenrechten te waarborgen. Meer dan ooit staat de geloofwaardigheid van de Mensenrechtenraad onder druk als gevolg van politiek gemotiveerd gedrag. Door gebruik te maken van de Europese Economische Ruimte (EER) heeft de EU nu een kans om met één stem te spreken en om als een mondiale speler te functioneren. De vicevoorzitter/hoge vertegenwoordiger moet ervoor zorgen dat de acties coherent zijn en dat de vertegenwoordigingen in Genève en New York efficiënt worden gecoördineerd. Er is geen praktisch alternatief voor een op EU-waarden gebaseerd buitenlands beleid.</p>
    </intervention>
    <intervention id="3-559-000" speaker_id="96999" name="Alexander Mirsky" is_mep="True" mode="written">
      <p sl="en">Er kan geen overtuigende en doelmatige resolutie worden aangenomen zolang de mensenrechten in de Europese Unie ernstig worden geschonden. Alle luidkeelse verklaringen en woorden gaan cynisch klinken en ondergraven het fundament van de strijd tegen onrechtvaardigheid en leugens in andere delen van de wereld. De Europese Unie zou geen adviezen aan derde landen moeten geven terwijl op haar eigen grondgebied, namelijk in Letland, de regering geringschattend doet over en de spot drijft met de resolutie van 11 maart 2004 van het Parlement. Het is niet aanvaardbaar dat de EU andere landen eisen stelt die ze niet aan de Republiek Letland kan stellen. Hoe kan de EU 'verenigd' worden genoemd als de regels niet voor elke lidstaat gelden? Totdat de resolutie over 335 000 Letse niet-onderdanen wordt uitgevoerd, is het onzinnig om aan derde landen te vragen om de mensenrechtensituatie te veranderen. Dat is een vorm van minachting van de democratie en de mensenrechten.</p>
    </intervention>
    <intervention id="3-560-000" speaker_id="96789" name="Joanna Senyszyn" is_mep="True" mode="written">
      <p sl="pl">Het is toe te juichen dat op de agenda van de zestiende zitting van de Mensenrechtenraad van de Verenigde Naties (UNHRC) niet alleen het algemene vraagstuk staat van de eerbiediging van de mensenrechten, maar ook verslagen en panels over de rechten van het kind, geweld tegen vrouwen, de rechten van personen die tot nationale of etnische, godsdienstige en taalminderheden behoren en de strijd tegen het terrorisme. Tijdens de zitting zal ook een transregionale verklaring over LHBT-rechten worden voorgesteld. De UNHRC heeft behoefte aan nieuwe juridische instrumenten om voortdurend toezicht te kunnen uitoefenen op constante schendingen van mensenrechten en om snel te kunnen reageren op urgente situaties die zich voordoen vanwege de politieke situatie in de wereld (Tunesië, Egypte, Iran, Wit-Rusland). Daarom onderschrijf ik het in de resolutie voorgestelde idee om gebruik te maken van onafhankelijke 'triggers' om snel te kunnen reageren op mensenrechtencrises. Ik ben ingenomen met de instelling van het nieuwe directoraat voor mensenrechten en democratie en de oprichting van een in Brussel te vestigen EU-werkgroep van de Raad voor de mensenrechten, omdat dit betere coördinatie van en toezicht op EU-beleid ten aanzien van mensenrechten mogelijk maakt. De speciale EU-vertegenwoordiger voor mensenrechten op hoog niveau moet een belangrijke rol gaan spelen. Niet alleen tijdens de zittingen maar ook daartussenin moet gebruik worden gemaakt van UNHRC-panels en de zittingen op zich moeten ook in andere regio's worden georganiseerd, waaronder plekken waar zich op dat moment conflicten voordoen. Ten slotte roep ik de EU-lidstaten op de mensenrechten te respecteren in hun eigen binnenlands beleid, want als dit wordt nagelaten verzwakt de positie van de Unie binnen de UNHRC.</p>
    </intervention>
  </section>
  <section id="creitem24" title="16. Stand van zaken bij het vredesproces in het Midden-Oosten (debat)">
    <intervention id="3-563-000" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde is de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid: Stand van zaken bij het vredesproces in het Midden-Oosten.</p>
    </intervention>
    <intervention id="3-564-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik ben dankbaar voor deze kans om vandaag te debatteren over het vredesproces in het Midden-Oosten en ik ben buitengewoon benieuwd naar wat de geachte afgevaardigden over dit onderwerp te zeggen hebben. In mijn ogen moet er dringend vooruitgang in het vredesproces worden geboekt.</p>
      <p sl="en">Zoals we eerder vandaag in dit Huis hebben besproken, veranderen onze buren in het zuiden en in het bredere Midden-Oosten in hoog tempo. We zijn getuige geweest van historische gebeurtenissen in Tunesië en Egypte en van het nog voortdurende geweld in Libië en we weten ook van de aanhoudende protesten in Jemen, Bahrein en elders. Er zijn mensen die vinden dat het nu niet de tijd is, met deze aardverschuivingen in de regio, om ons te concentreren op het vastgelopen Israëlisch-Palestijnse vredesproces, maar ik denk dat het tegenovergestelde waar is. Op dit moment is het nog belangrijker om een eind te maken aan het conflict, als belangrijke bijdrage aan het tot stand brengen van een vreedzame en stabiele regio.</p>
      <p sl="en">Dit is de boodschap die ik tijdens mijn bezoeken aan de regio in januari en februari en in mijn gesprekken met president Abbas en premier Netanyahu heb overgebracht: voor een grotere veiligheid van beide volken is het nodig dat een overeenkomst wordt gesloten. In mijn visie moet de Europese Unie een belangrijke rol spelen in dit proces. De Raad Buitenlandse Zaken heeft hierover in de conclusies van onze Raad van december een heel duidelijk standpunt ingenomen.</p>
      <p sl="en">De enige levensvatbare keuze is een onderhandelde overeenkomst over alle punten met betrekking tot de definitieve status. Om echte vrede te bereiken moet er een oplossing komen voor de status van Jeruzalem als de toekomstige hoofdstad van twee staten, waarbij de staat Israël en een onafhankelijke, democratische, aangrenzende en levensvatbare staat Palestina in vrede en veiligheid naast elkaar leven. Het standpunt van de EU over de nederzettingen is duidelijk: de nederzettingen zijn illegaal, ze vormen een obstakel voor vrede en ze dreigen een tweestatenoplossing onmogelijk te maken.</p>
      <p sl="en">Op 5 februari heb ik de bijeenkomst van het Kwartet in München voorgezeten. De EU is deze bijeenkomst ingegaan om het Kwartet te versterken en ik denk dat we daarin zijn geslaagd. Samen met onze partners, de Verenigde Naties, de Verenigde Staten en Rusland hebben we overeenstemming bereikt over een ambitieus schema. Vorige week zijn afgezanten van het Kwartet onder het voorzitterschap van mevrouw Schmid, de politiek directeur en adjunct-secretaris-generaal van de Europese Dienst voor extern optreden, bijeengekomen, voor het eerst, met de Palestijnse onderhandelaars. Morgen zullen de afgezanten van het Kwartet voor het eerst met Israëlische onderhandelaars bijeenkomen.</p>
      <p sl="en">De afgezanten zijn nu bezig met de voorbereidingen voor de volgende belangrijke bijeenkomsten, waar ik opnieuw besprekingen zal voeren met de secretaris-generaal van de VN Ban Ki-moon, de Russische minister van Buitenlandse Zaken Lavrov en de Amerikaanse minister van Buitenlandse Zaken Clinton. Maar als er een tweestatenoplossing moet komen, moeten beide staten levensvatbaar zijn. Om die reden is het belangrijk dat de EU de grootste donor van de Palestijnen is. We blijven gecommitteerd aan het voortzetten van zowel de politieke als de financiële steun voor hun plan voor het opbouwen van een staat en voor de uitvoering van dat plan.</p>
      <p sl="en">In dit verband hebben we onze goedkeuring al gehecht aan een eerste pakket van honderd miljoen euro, van de driehonderd miljoen euro die zijn gereserveerd voor 2011. Om de capaciteit van de Palestijnen op weg naar onafhankelijkheid te vergroten, zijn de beschikbare middelen voor institutionele opbouw verhoogd. Institutionele opbouw is cruciaal voor de vestiging van een toekomstige Palestijnse staat en voor het vinden van een route naar een tweestatenoplossing.</p>
      <p sl="en">Zoals de geachte afgevaardigden weten, heb ik tweemaal een bezoek gebracht aan Gaza, en na bijeenkomsten met ondernemers, met het maatschappelijk middenveld en vooral met kinderen hebben we een voorstel gedaan voor een uitgebreid steunpakket dat zich concentreert op infrastructuur, apparatuur en opleidingen voor de grensovergang bij Kerem Shalom. Dit pakket is specifiek bedoeld om het goederenverkeer te stimuleren, om er zo voor te zorgen dat de export het economisch herstel bevordert. Tijdens beide bezoeken aan Gaza heb ik erop gewezen dat de mensen daar meer kansen moeten krijgen om de economie te ontwikkelen en banen en een toekomst voor hun kinderen te scheppen. Ook heb ik gevraagd – en dat zal ik blijven doen – om de vrijlating van Gilad Shalit.</p>
      <p sl="en">Op 13 april zal ik als gastvrouw optreden voor de ad-hocverbindingscomité onder leiding van Noorwegen; we zijn in gesprek over de mogelijkheden voor een donorconferentie in juni. De geachte afgevaardigden zullen weten dat er op 22 februari in de Associatieraad een nuttige en productieve gedachtewisseling met Israël heeft plaatsgevonden over het vredesproces in het Midden-Oosten en over andere regionale vraagstukken, en met name natuurlijk over de veranderingen die zich in de regio voltrekken. Er is ook gesproken over onze bilaterale betrekkingen en over hoe we beter kunnen samenwerken in het huidige actieplan en in de context van een gedeelde wens om een oplossing te vinden.</p>
      <p sl="en">Ook verwelkom ik de bereidheid van de Israëli's om morgen de afgezanten van het Kwartet te ontmoeten, maar ik dring er bij Israël op aan om nu positieve stappen te zetten om een oplossing te vinden en om stappen op weg naar directe besprekingen te bevorderen en te steunen. Zoals ik heb gezegd, denk ik dat dit in het belang van beide volken in die regio is en ik denk dat premier Netanyahu een cruciale rol heeft bij het weer vlot trekken van de besprekingen.</p>
      <p sl="en">Geachte afgevaardigden, ik zie uit naar uw opvattingen, dus ik zal nu afronden. Ik denk dat we allemaal hier in dit Huis de wens delen dat dit conflict eindelijk wordt opgelost en dat beide partijen een oplossing vinden voor de stabiliteit voor de bevolking van Israël en voor de bevolking van Palestina, wat ook ten goede zal komen aan de stabiliteit en de veiligheid van de regio. Ik dring erop aan en ik hoop dat dit snel zal gebeuren.</p>
    </intervention>
    <intervention id="3-565-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">namens de PPE-Fractie . – Mijnheer de Voorzitter, barones Ashton, dames en heren, u zei terecht, mevrouw Ashton, dat de situatie in het zuidelijke Middellandse Zeegebied op dit moment de aandacht afleidt van het conflict in het Midden-Oosten en van het vredesproces, dat nu al bijna dertig jaar gaande is en dat tot stilstand lijkt te zijn gekomen.</p>
      <p sl="es">Zoals uw bezoek heeft laten zien, hebben de huidige gebeurtenissen en de algemene situatie in het gebied het proces beïnvloed. Naar aanleiding van uw bezoek zou ik graag naar uw mening vragen over een aantal kwesties.</p>
      <p sl="es">Vanochtend hebben we gedebatteerd over de moeilijkheden die de Veiligheidsraad ondervindt om tot een verdergaande resolutie te komen omtrent het instellen van een no-fly-zone in Libië. Kunt u inschatten in welke mate het vredesproces en de geloofwaardigheid van een sleutelfiguur in dat proces zijn aangetast door het veto dat recent is uitgesproken over het veroordelen van de nederzettingen in Palestijns gebied? Op welke manier beïnvloedt het uitblijven van een beslissing door de Veiligheidsraad de geloofwaardigheid van de regering-Obama bij het voortzetten van het vredesproces?</p>
      <p sl="es">In de tweede plaats, hoe kijkt u aan tegen de beslissing van de Palestijnse Autoriteit om voor september parlements- en presidentsverkiezingen te houden en de weigering van Hamas om aan deze verkiezingen deel te nemen?</p>
      <p sl="es">Ten slotte, mevrouw Ashton, hoe denkt u over het terugtreden van de Palestijnse onderhandelingsleider na het lekken van documenten naar Wikileaks, over de wijziging in de samenstelling van de Palestijnse Autoriteit, en over de gevolgen die de gelekte documenten hebben gehad voor de Palestijnse zaak, voor de Israëlische regering, of voor beide partijen als geheel?</p>
    </intervention>
    <intervention id="3-566-000" speaker_id="22097" name="Véronique De Keyser" is_mep="True" mode="spoken">
      <p sl="fr">namens de S&amp;D-Fractie . Mijnheer de Voorzitter, barones Ashton, we hebben er de hele dag over gesproken: de geweldige hoop die is ontstaan na de omwentelingen in de Arabische wereld laat ons zien dat we allemaal streven naar democratie, en dat er niets exclusiefs aan is. Het recht om in vrijheid te leven is iets dat universeel moet worden erkend.</p>
      <p sl="fr">Dit geldt ook voor de Palestijnen; met name in Gaza hebben jonge Palestijnen – en daar zijn er een heleboel van – geen vooruitzichten, geen toekomst, geen mogelijkheid om zich vrij te bewegen, geen toegang tot scholing, soms geen medische zorg en soms hebben ze zelfs niets eens iets te eten. Dit is uiteraard onaanvaardbaar. Wij delen deze gevoelens; ik denk dat ze door zo'n beetje iedereen worden gedeeld.</p>
      <p sl="fr">Ik vraag mezelf echter af en ik begrijp niet – laat ik dat duidelijk stellen – wat de Europese Unie wil bereiken met haar associatieovereenkomst. U sprak hierover. Ik heb de tekst van de associatieovereenkomst meerdere malen gelezen. Hoewel de Europese Unie de schending van het internationaal recht in velerlei opzicht aan de kaak heeft gesteld, zoals u zojuist al zei, bieden we zonder garantie en zonder tegenprestatie een reeks positieve stimulansen – u noemt ze positieve stimulansen – op het gebied van landbouw, visserij, het milieu, rechtshandhaving, justitiële samenwerking, vervoer en samenwerking in de ruimte, intensievere wetenschappelijke samenwerking, en in een ACCA-overeenkomst.</p>
      <p sl="fr">U had de Israëli's uitgenodigd voor uw Kwartetbijeenkomst, maar ze kwamen niet. Ik wil u dan ook niet bekritiseren, barones Ashton. Ik weet hoeveel inspanningen u zich getroost; u steekt een heleboel energie in deze kwestie. Ik wil u niets eens zeggen dat deze positieve stimulansen niet werken. Wat ik u wil vragen is of we het ons nog kunnen veroorloven andere pressiemiddelen dan sancties onbenut te laten. Hebben we het recht om economische en commerciële stimulansen te bieden wanneer zoveel mensenrechten en zoveel aspecten van het internationaal recht voortdurend worden geschonden? Ik denk van niet, en bovendien denk ik dat dit een politieke fout is in het licht van de omwentelingen die vandaag de dag plaatsvinden in de Arabische wereld.</p>
    </intervention>
    <intervention id="3-567-000" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="en">namens de ALDE-Fractie . Mijnheer de Voorzitter, mevrouw de hoge vertegenwoordiger, namens mijn fractie wil ik om te beginnen zeggen dat we het volkomen eens zijn met uw inleiding, met de doelen die hebt genoemd en met de inspanningen die u verricht om wat u zelf het 'vastgelopen' vredesproces noemt vlot te trekken.</p>
      <p sl="en">Ook ik denk dat het is vastgelopen en dat het moet worden vlotgetrokken, zodat we weer vooruitgang kunnen zien. Vorige week had het Parlement de eer om te worden toegesproken door de Israëlische staatssecretaris van Buitenlandse Zaken, die zijn zaak bij ons kwam bepleiten. Hij drong er bij ons op aan om niet voortdurend te focussen op wat er in de bezette gebieden gebeurt, maar ons meer te richten op wat we samen zouden kunnen doen, Israël en de Europese Unie.</p>
      <p sl="en">Dat zou voor ons gemakkelijker zijn als we over serieuze aanwijzingen zouden beschikken dat Israël bereid is om het vredesproces nieuw leven in te blazen.</p>
      <p sl="en">Ik kan me niet aan de indruk onttrekken dat Israël vindt dat het door de turbulentie in een aantal Arabische landen een adempauze krijgt. Net als mevrouw De Keyser ben ik bang dat dit weleens een grote politieke fout kan blijken te zijn. Israël moet juist gebruikmaken van wat er momenteel gebeurt om het proces te versnellen en zo spoedig mogelijk een vredesovereenkomst te sluiten.</p>
    </intervention>
    <intervention id="3-568-000" speaker_id="28161" name="Margrete Auken" is_mep="True" mode="spoken">
      <p sl="da">namens de Verts/ALE-Fractie . – Mijnheer de Voorzitter, ik dank barones Ashton voor haar toespraak, waar ik een beetje teleurgesteld over ben. Ik ben het helemaal met barones Ashton eens dat juist op dit moment, in deze historische situatie, er aandacht moet worden besteed aan de kwestie Israël-Palestina. Echter, waarom is er met geen woord gesproken over de erkenning van Palestina in september?</p>
      <p sl="da">We weten allemaal heel goed dat de tijd nu aan het opraken is. We weten allemaal heel goed dat deze kwestie dringend opgelost moet worden en we hebben er sterk behoefte aan juist van de voornaamste vertegenwoordiger van de EU te horen dat we aan dit probleem werken. Velen van ons waren trots en rechtten de rug, toen we onlangs een gezamenlijke EU-zetel in de Veiligheidsraad kregen. Dat was fantastisch en daarvoor wil ik mijn dank uitspreken. Het had ook een gunstig effect. Er werden vele mooie verklaringen op hoog niveau afgegeven; in de opperste regionen gebeurt een hoop. Het is daarom vreselijk om te zien dat we, wanneer we vanaf onze verheven positie neerdalen naar de grond, naar de werkelijkheid, met omvangrijke problemen geconfronteerd worden.</p>
      <p sl="da">Zoals mevrouw De Keyser ook opmerkte, zagen we dat de EU een verdere intensifiëring van de betrekkingen met Israël accepteerde. Dit werd een technische aanpassing genoemd om conflicten met het Parlement te vermijden, maar wat veel erger is, is dat de Israëlische nederzettingen worden uitgebreid als nooit tevoren. De belegering van Gaza is helemaal niet voorbij en helaas noemt barones Ashton nu uitsluitend Kerem Shalom in plaats van te spreken over openheid ten opzichte van alle partijen. Dit is in feite een zeer ernstige zaak. Waarom wordt er over niets anders dan geld gesproken? We hebben betaald en betaald en dat is belangrijk. We hebben betaald aan Salam Fayyad, maar als we hem geen kans geven om zijn staat op te bouwen, is het natuurlijk allemaal tevergeefs.</p>
      <p sl="da">Ik zou willen afsluiten met te zeggen dat de geloofwaardigheid van de EU in deze historische situatie werkelijk op het spel staat. Waar blijft onze geloofwaardigheid ten opzichte van de rest van de Noord-Afrikaanse en Arabische landen, als we werkelijk niet begrijpen dat we nu de mooie woorden in daden moeten omzetten? Iedere keer lijkt het erop dat we, als het er werkelijk op aan komt, in het beste geval geld geven, maar in geen geval overgaan tot politieke actie.</p>
    </intervention>
    <intervention id="3-569-000" speaker_id="4546" name="Struan Stevenson" is_mep="True" mode="spoken">
      <p sl="en">namens de ECR-Fractie . Mijnheer de Voorzitter, mevrouw Ashton, ik maak me grote zorgen over de situatie in Irak. De recente opstand daar – waarbij de bevolking de straat op ging, met name jongeren die geen baan kunnen vinden en die de zieltogende economie, het aanhoudende gebrek aan veiligheid en de sektarische moordpartijen zien – is met bruut geweld neergeslagen. Daarbij werden 29 mensen gedood en raakten honderden mensen gewond. Er zijn nu aanwijzingen dat Ayad Allawi, wiens al-Iraqiya-partij vorig jaar maart de verkiezingen won, uit de coalitie wil stappen omdat premier Nouri al-Maliki de vele beloften die hij in de coalitieonderhandelingen aan al-Iraqiya heeft gedaan niet heeft ingelost.</p>
      <p sl="en">Als dat gebeurt zijn we terug bij af, met een sektarische regering die in opdracht van Iran door zowel al-Hakim als Muqtada al-Sadr wordt gesteund, en zullen we een gedestabiliseerde situatie hebben waarin de partij die de verkiezingen heeft gewonnen niet langer deel uitmaakt van de regering. Dat lijkt me met het oog op de toekomst van het Midden-Oosten onaanvaardbaar.</p>
    </intervention>
    <intervention id="3-570-000" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">namens de GUE/NGL-Fractie . – Mijnheer de Voorzitter, dankzij de hier gehouden toespraken krijg ik de gelegenheid om iets te zeggen over de houding van de Europese Unie ten aanzien van de gebeurtenissen om ons heen in de Arabische wereld. In haar houding verwart de Europese Unie stagnatie met stabiliteit, en daarom is haar houding laakbaar. Zij laat immers na te luisteren naar de eisen van de volkeren in het gebied die vrijheid en sociale rechtvaardigheid willen. De Europese Unie had zich echter anders kunnen gedragen; ze had zich correct kunnen gedragen. Dat heeft zij ook laten zien in het geval van Palestina, tenminste wat betreft de zogenaamde staatsopbouw. Ofschoon de Europese Unie in het Arabische conflict opnieuw geen duidelijke politieke taal spreekt heeft zij de afgelopen twee drie jaar de regering van president Abbas en premier Fayyad gesteund, en wel dusdanig dat de noodzakelijke instellingen zijn opgebouwd en premier Fayyad in september van dit jaar in staat zal zijn om de VN te vragen om erkenning van een onafhankelijke Palestijnse staat. Ik hoop dan ook van harte dat de Europese Unie daarop positief zal reageren.</p>
      <p sl="el">De Europese Unie zou een soortgelijke rol kunnen spelen in het geval van andere landen in het gebied. Ik hoop van ganser harte dat de Europese Unie – en ik roep haar daartoe op – onderhandelingen zal gaan voeren over de sluiting van overeenkomsten met elk van de landen waarvan de volkeren vragen om verandering en dat zij samen met de vertegenwoordigers van deze volkeren zal bepalen op welke gebieden de Europese Unie kan helpen, met economische steun maar ook met de uitwisseling van deskundigen en de opstelling van gemeenschappelijke programma´s voor de sociale en economische ontwikkeling van het gebied. Op die manier zal de Europese Unie ook kunnen streven naar de doelstellingen die zij zelf in haar nabuurschapsbeleid heeft vastgesteld.</p>
    </intervention>
    <intervention id="3-571-000" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – Voorzitter, hoge vertegenwoordiger, ik wil u graag op twee punten van uw inleiding bijvallen. U sprak over rechtstreekse onderhandelingen. Vorige week had ik het voorrecht om uitvoerig te spreken met de vertegenwoordigers van de Israëlische regering en ook van het Israëlische parlement, de Knesset. Je moet je gesprekspartners vertrouwen en geloven. Zij zeggen dat ze haken naar rechtstreekse onderhandelingen met de Palestijnse Autoriteit. Ik zou u dan ook graag willen verzoeken om al uw diplomatieke inventiviteit aan te wenden om die rechtstreekse onderhandelingen tot stand te brengen, want voor vredesluiting moet je uiteindelijk toch beide partijen in het conflict direct aan tafel hebben. En tegen de achtergrond van de gebeurtenissen waarin Arabische massa's vragen om verantwoordelijke regeringen, kunnen we concluderen dat nu het momentum daar is om een doorbraak te bewerkstelligen.</p>
      <p sl="nl">Het tweede punt: het deed me erg goed dat u refereerde aan het treurige lot van Gilad Shalit, die nu al bijna vijf jaar gevangen zit. Een week gelegen precies heb ik nog met zijn vader gesproken in hartje Jeruzalem, en hij vroeg zich af of Europa zich nog wel bekommerde om zijn zoon. U hebt mij het antwoord gegeven. Ik hoop dat u vasthoudend ernaar blijft streven vader en zoon zo spoedig mogelijk te verenigen.</p>
    </intervention>
    <intervention id="3-572-000" speaker_id="1253" name="Hans-Gert Pöttering" is_mep="True" mode="spoken">
      <p sl="de">Mijnheer de Voorzitter, barones Ashton, dames en heren, de Arabische wereld maakt een diepgaand veranderingsproces door. De mensen gaan op de barricades voor hun waardigheid, ze willen in vrijheid, in een democratie en in een rechtsorde leven, net als wij. We hebben de politieke en morele plicht om de mensen in de Arabische wereld hierbij geëngageerd en ruimhartig te ondersteunen.</p>
      <p sl="de">Ik was vorig weekend in Caïro, waar ik op het Tahirplein tal van jonge mensen heb ontmoet. De openheid, het vertrouwen en het optimisme van de jonge mensen in Caïro hebben op mij een diepe indruk gemaakt. Egypte en andere landen van de Arabische wereld hebben nu kans op een democratische ontwikkeling.</p>
      <p sl="de">Dit is ook een kans voor Israël, dat nu misschien, naast Libanon, niet de enige democratie in het Nabije Oosten blijft. Het veranderingsproces in de Arabische wereld moet worden aangegrepen als kans voor vrede tussen Israël en Palestina. Er mag niets worden ondernomen wat een dergelijke vrede in gevaar brengt. Dat betekent dat de bouw van nederzettingen door Israël een provocatie is voor de Palestijnen en dat Hamas-raketten een provocatie zijn voor de Israëli's. Aan beide provocaties moet een eind worden gemaakt. Vrede tussen Israël en Palestina is mogelijk – met twee staten binnen veilige grenzen, die als goede buren vreedzaam naast elkaar bestaan.</p>
      <p sl="de">Voor kleinmoedigheid en afwachtendheid is nu geen plaats, we moeten nu moedig, vastbesloten en met staatsmanschap optreden, het is nu tijd voor vrede in het Nabije Oosten, het is nu tijd voor democratie in de Arabische landen.</p>
    </intervention>
    <intervention id="3-573-000" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, laten we eerlijk zijn, de niet-oorlog – van vrede kunnen we in het Nabije Oosten immers niet spreken – berustte uiteindelijk op het feit dat dictatoren en autoritaire regimes hun eigen mensen onder de duim hebben gehouden en een niet-aanvalspact met Israël hebben gesloten, waarop ook Israël steunde. Zoals we inmiddels hebben gezien zijn dit soort pijlers nogal wankel en kunnen ze plotseling omvallen. Nu zijn ze omgevallen.</p>
      <p sl="de">Ik ben blij dat Israël zich niet met de interne Arabische ontwikkelingen heeft bemoeid. Het volstaat echter niet, zich er niet mee te bemoeien. We moeten, zoals collega Pöttering al heeft gezegd, de kans aangrijpen, en Israël moet de kans aangrijpen, om nu een duurzame vrede te sluiten met democratieën – een vrede die niet alleen op de schouders van een handjevol dictatoren rust, maar werkelijk gebaseerd is op de wil van de bevolking om vrede te sluiten. De ontwikkeling van nederzettingen is in dit verband niet alleen nog steeds een doorn in het oog, maar vormt ook een hinderpaal. En als de reeds aangehaalde viceminister van Buitenlandse Zaken in ons gesprek in Brussel zegt dat Israël toch helemaal geen nieuwe gebieden van de Palestijnen afpakt, dan is dat haarkloverij en ook cynisch. De ontwikkeling van nederzettingen moet namelijk worden beëindigd. En ik ben erg bedroefd dat de Amerikanen op dit punt een veto hebben uitgesproken, omdat ze op die manier hebben bewezen dat ze niet echt geïnteresseerd zijn in het vredesproces.</p>
      <p sl="de">Een korte opmerking over de verkiezingen, waarover reeds een vraag werd gesteld: ik hoop dat wij de verkiezingen zullen erkennen. De verkiezingen en de verkiezingsuitslag moeten we als democratische stap erkennen. Dat betekent niet dat we elk beleid moeten billijken dat na de verkiezingen ten uitvoer wordt gelegd. We mogen evenwel niet in de oude fout vervallen te willen beslissen wie een goede en wie een slechte verkiezingsoverwinnaar is, maar moeten de democratische ontwikkeling respecteren.</p>
      <p sl="de">Tot slot nog een punt waar wij allen achter staan: ik hoop dat u uw inspanningen voor de bevrijding van mijnheer Shalit opvoert, zodat dit probleem eindelijk wordt opgelost. Want niet alleen de ontwikkeling van nederzettingen is een hinderpaal voor echt serieuze gesprekken, ook de ontvoering van de heer Shalit vormt een hinderpaal. Ik hoop dat beide problemen worden opgelost, zodat er in het Nabije Oosten eindelijk redelijke en constructieve vredesgesprekken kunnen beginnen.</p>
    </intervention>
    <intervention id="3-574-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mijnheer de Voorzitter, de tegenstelling valt niet te ontkennen. De revolutie, het veranderingsproces in de Arabische wereld fascineert ons allemaal. We proberen te helpen. Vandaag hebben we over Libië gedebatteerd, de afgelopen dagen en weken over Egypte en Tunesië. En tegelijkertijd is er sprake van stilstand in het vredesproces. Tegen deze achtergrond moet duidelijk worden gezegd, beste barones Ashton, dat het uw verdienste is dat u het kwartet tot een nieuwe bijeenkomst heeft weten te bewegen. Het was een hele prestatie om in deze fase van grote onzekerheid in de regio en grote onzekerheid in Israël schot in de onderhandelingen te krijgen. Ik moet u uitdrukkelijk mijn lof uitspreken. U krijgt in dit Huis ook af en toe kritiek te verduren, zodat lof misschien ook eens op zijn plaats is.</p>
      <p sl="de">Wat de inhoud betreft, moet ik u duidelijk zeggen dat ik niet geloof dat Israël sceptisch staat tegenover de democratisering van de Arabische landen. Alleen is dit transformatieproces nog niet afgerond. Maar als en wanneer de democratieën gedaante aannemen, dan bestaat ook duidelijk een gerede kans dat het vredesproces in het Nabije Oosten eindelijk weer op gang kan worden gebracht – wat dit betreft ben ik het volledig eens met mijnheer Pöttering en ook met u, mijnheer Swoboda. Aan de bouw van nederzettingen – en aan de spitsvondige rechtvaardiging ervan – moet een eind worden gemaakt, dat is eveneens duidelijk, hierover bestaat door alle fracties heen consensus.</p>
      <p sl="de">In de context van de revolte in de Arabische wereld zijn we ook getuige geworden van protesten tegen het regime van Hamas in de Gazastrook. De situatie in de Palestijnse gebieden is allesbehalve eenvoudig. Ook hier is democratisering nodig! Op de Westelijke Jordaanoever hebben we momenteel gelukkig te maken met een gematigde en conservatieve partner, maar in de Gazastrook is dit absoluut niet het geval.</p>
    </intervention>
    <intervention id="3-575-000" speaker_id="96737" name="Nicole Kiil-Nielsen" is_mep="True" mode="spoken">
      <p sl="fr">Mijnheer de Voorzitter, barones Ashton, ik constateer een merkwaardige tendens binnen de Europese Unie: ondanks verklaringen waarin de mensenrechtenschendingen door Israël worden bekritiseerd, werken de lidstaten en de Commissie onverdroten aan het verbeteren van de politieke en economische betrekkingen met Israël, zonder hier voorwaarden aan te verbinden.</p>
      <p sl="fr">Op 22 februari heeft de Unie haar associatieovereenkomst met Israël feitelijk uitgebreid door toe te zeggen intensiever samen te werken in het kader van verscheidene zogenoemde technische overeenkomsten, die betrekking hebben op diverse terreinen: mededinging, toegang tot overheidsopdrachten, de opneming van Israël in de Europese onderzoeksruimte en in Europese agentschappen, waaronder Europol en het Europees Ruimtevaartagentschap.</p>
      <p sl="fr">Op 31 januari gaf de Commissie toestemming voor de overdracht van persoonsgegevens van EU-burgers aan Israël, een land dat ervan verdacht wordt paspoorten van EU-burgers te hebben gebruikt om vorig jaar een buitengerechtelijke liquidatie in Dubai uit te voeren.</p>
      <p sl="fr">Israël, dat reeds betrokken is bij meer dan achthonderd samenwerkingsprojecten met Europese universiteiten en bedrijven, zal in 2013 ruim 500 miljoen euro aan subsidies ontvangen. Tot de begunstigden behoren de wapenfabrikanten Elbit en Israel Aerospace Industries , die de drones en vliegtuigen produceren die worden ingezet tegen de bevolking van Gaza.</p>
      <p sl="fr">Tijdens de Associatieraad juichte de Europese Unie de nieuwe maatregelen toe die door de heer Netanyahu werden aangekondigd voor Gaza en de Westoever.</p>
      <p sl="fr">Barones Ashton, kunt u aangeven om wat voor een faciliteringsmaatregel het gaat, nu honderden vrachtwagenchauffeurs in Gaza protesteren tegen de sluiting van de grenspost Karni? Hoe wil de heer Netanyahu de razendsnelle kolonisatie van Jeruzalem en de Westoever een halt toeroepen?</p>
      <p sl="fr">Ik zou u erkentelijk zijn, mevrouw Ashton, als u alle vrouwen die gisteren in Palestina de straat opgingen en die veel verwachten van de Europese Unie, een hart onder de riem zou steken.</p>
    </intervention>
    <intervention id="3-576-000" speaker_id="96735" name="Patrick Le Hyaric" is_mep="True" mode="spoken">
      <p sl="fr">Mijnheer de Voorzitter, barones Ashton, de omwentelingen in de Arabische wereld houden gelijke tred met de aspiraties van het Palestijnse volk. Er is echter één verschil: de Palestijnen vechten niet tegen hun leider maar tegen een vreemde mogendheid die hen onderdrukt, vernedert, plundert, koloniseert, gevangenzet, hun land en hun huizen afpakt, muren opricht en de toegang tot Gaza verspert, waardoor één miljoen van hun mensen in vluchtelingenkampen verblijven, in strijd met het internationaal recht.</p>
      <p sl="fr">Barones Ashton, ik heb uw uiteenzettingen aandachtig beluisterd, maar de Europese Unie moet kordater en actiever zijn. De Arabische bevolking heeft haar blik op ons gericht. Ingrijpende veranderingen vinden plaats in het Midden-Oosten. Ingrijpende veranderingen zijn teven vereist binnen het Israëlische bestuur, dat de bij wet vastgelegde universele waarden moet eerbiedigen. Gebruik alle middelen die u tot uw beschikking heeft, en daartoe behoort ook het heroverwegen van de associatieovereenkomsten. Ik ben het eens met wat u zei over Gilad Shalit, maar ik heb al eerder gevraagd hoe u de vrijlating denkt te gaan bewerkstelligen van Salah Hamouri, een jongeman van Frans-Palestijnse komaf die zonder enige reden wegkwijnt in een Israëlische cel.</p>
      <p sl="fr">Tot slot, barones Ashton, stel een krachtige politieke daad, een politieke daad van primordiaal belang: zorg ervoor dat de Europese Unie de Palestijnse Staat officieel erkent, zonder verder uitstel, op basis van de grenzen van 1967 en met Oost-Jeruzalem als hoofdstad.</p>
    </intervention>
    <intervention id="3-577-000" speaker_id="96994" name="Fiorello Provera" is_mep="True" mode="spoken">
      <p sl="it">Mijnheer de Voorzitter, geachte collega´s, de Europese Unie is met bijna één miljard euro per jaar de belangrijkste geldschieter van de Palestijnse Autoriteit. Toch blijft zij in het vredesproces een marginale rol spelen.</p>
      <p sl="it">Deze grote financiële hulp geeft ons het gezag om de Palestijnse Nationale Autoriteit (PNA) te vragen terug te keren naar de onderhandelingstafel. Wij moeten wat de erkenning van Palestina betreft duidelijk zijn. Het probleem van een vreedzame samenleving met Israël zal niet worden opgelost met eenzijdige erkenning van de Palestijnse staat, die zichzelf overigens nog moet uitroepen.</p>
      <p sl="it">De PNA moet opnieuw een actieve rol gaan vervullen, aan de onderhandelingstafel gaan zitten en de openstaande conflicten oplossen, met name als het gaat om veilige grenzen, om de status van Jeruzalem en het vluchtelingenvraagstuk. Zelfs met een gedeeltelijke overeenkomst zouden de gematigde krachten aan beide zijden worden versterkt en zou de invloed van het extremisme worden verminderd.</p>
    </intervention>
    <intervention id="3-578-000" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, de wind van verandering die door het Midden-Oosten waait beloofde democratisering, en een echte democraat kan niet ontkennen dat de bevolkingen van Egypte, Tunesië en nu Libië vrijheid en democratie verdienen.</p>
      <p sl="en">Ik kan me ook volledig aansluiten bij het standpunt van de hoge vertegenwoordiger dat deze gebeurtenissen onze aandacht niet van het vredesproces mogen afleiden, maar er juist om vragen dat we ons daar met nieuwe energie op concentreren. Tijdens recente bezoeken aan het gebied trof ik een begrijpelijkerwijs nerveuze Israëlische bevolking aan. Ervaringen uit het verleden hebben laten zien dat Hamas en Hezbollah politieke vacuüms plegen op te vullen.</p>
      <p sl="en">In deze situatie moeten we nadenken over hoe we het best kunnen helpen, zowel in het vredesproces als met het oog op de stabiliteit van de regio.</p>
      <p sl="en">Erkenning van de behoefte van Israël aan veiligheid en de geldigheid van de overeenkomsten met buurlanden zijn belangrijke hoekstenen. Ook moeten we toegeven dat het nabuurschapsbeleid is mislukt. Op dit moment besteden we 1,5 miljard euro aan dit beleid. We moeten de tastbare voordelen van dit beleid beoordelen. Als we naar Egypte kijken, waar elk jaar tienduizenden mensen zonder een economische toekomst en zonder hoop de arbeidsmarkt betreden, moeten we misschien realistisch zijn en vaststellen dat het zaad van nieuwe revoluties al is gezaaid.</p>
    </intervention>
    <intervention id="3-579-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Mijnheer de Voorzitter, zoals het Kwartet voor het Midden-Oosten in München heeft verklaard, zouden wij het allemaal op prijs stellen als in september 2011 de onderhandelingen tussen de Israëliërs en de Palestijnen beëindigd kunnen worden met een oplossing die vrede en veiligheid brengt voor de twee staten. Helaas zijn de vooruitzichten niet rooskleurig. Er zijn nog maar zes maanden te gaan, en de onderhandelingen zijn stil komen te liggen omdat deze geblokkeerd worden door het probleem van de nederzettingen.</p>
      <p sl="es">Dames en heren, ik denk dat dit verlies van kostbare tijd noch voor Israël, noch voor het bereiken van een oplossing, een gunstige uitwerking heeft. Aan de ene kant vrees ik dat het steeds moeilijker wordt om in Palestina gematigde leiders te vinden die over voldoende politieke steun beschikken om overeenkomsten met Israël te sluiten – wat toch al niet gemakkelijk zal zijn. Aan de andere kant, als de nederzettingen blijven bestaan, zal het steeds moeilijker worden om tot een werkelijke levensvatbare Palestijnse staat te komen.</p>
      <p sl="es">Mevrouw Ashton, ik ben het met u eens dat het vredesproces niet moet stagneren vanwege de politieke veranderingen die in het gebied plaatsvinden. Als die uitmonden in democratische regimes, zoals wij allen hopen, regimes die open staan voor de wensen van het volk, zal het klimaat in de regio voor Israël nog minder gunstig worden. Mogelijk raakt Israël dan nog meer geïsoleerd en komt het onder nog grotere druk te staan van sommige van zijn Arabische buurlanden.</p>
      <p sl="es">Kortom, voor iedereen, ook voor Israël, is het wenselijk dat er zo snel mogelijk een oplossing komt. Ik wil er daarom op aandringen dat de Europese Unie een actieve bijdrage levert aan de hervatting van het vredesproces, in nauwe samenwerking met de Verenigde Staten en de overige leden van het Kwartet.</p>
      <p sl="es">Mevrouw Ashton, ik hoop dat er in deze maand een bijeenkomst/vergadering op hoog niveau van het Kwartet plaatsvindt, in overeenstemming met de Verklaring van München. Kunt u bevestigen dat dit het geval zal zijn?</p>
    </intervention>
    <intervention id="3-580-000" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, de huidige situatie in de regio is vol risico's en vol hoop. Voor mij is de opkomst van democratische bewegingen in enkele buurlanden van Israël een heugelijk feit. We moeten de racistische stereotyperingen van deze volken verwerpen als een bedreiging.</p>
      <p sl="en">In december 2010 stond ik aan het hoofd van de parlementaire delegatie naar Gaza en de Westelijke Jordaanoever. Het meest hartverscheurende verhaal dat we hebben gehoord was dat van een jongetje dat elke dag zijn speelgoed mee naar school nam omdat hij niet zeker wist of zijn huis en zijn familie er na school nog wel zouden zijn.</p>
      <p sl="en">De ouders van dat kind willen vrede. Alle leden van de Palestijnse Wetgevende Raad die we hebben ontmoet, zowel op de westelijke Jordaanoever als in Gaza, willen veilige grenzen tussen Israël en de Palestijnse gebieden op basis van de grenzen van 1967. Ook willen ze dat de bouw van nederzettingen stopt. Het is onbegrijpelijk dat premier Netanyahu niet heeft geluisterd naar de oproepen van al zijn bondgenoten om de bouw van nederzettingen stop te zetten. Om daarmee te stoppen. Niet om ze te ontmantelen. Gewoon om te stoppen met het bouwen van nieuwe nederzettingen.</p>
      <p sl="en">Er moeten serieuze onderhandelingen worden gestart om de bouw van nieuwe nederzettingen te stoppen. Ik wil een beroep op mevrouw Ashton doen om ervoor te zorgen dat er opnieuw een oproep aan de Israëlische autoriteiten wordt gedaan: stop alstublieft met de bouw van nederzettingen en begin met de besprekingen.</p>
      <p sl="en">We moeten de inspanningen van president Abbas en premier Fayyad om het Palestijnse volk vreedzaam naar een Palestijnse staat te leiden steunen. We weten niet wat de consequenties zullen zijn als we dat niet spoedig doen.</p>
    </intervention>
    <intervention id="3-581-000" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, in de Europese Unie kan geen grotere vriend van Israël bestaan dan Duitsland, dus het is nogal opmerkelijk dat kanselier Merkel tegen premier Netanyahu heeft geschreeuwd: "U hebt niets gedaan om de vrede te bevorderen, geef me iets!" Heel bijzonder!</p>
      <p sl="en">Ze heeft natuurlijk gelijk. Israël heeft tijd proberen te winnen. Israël voert graag besprekingen over het houden van besprekingen, omdat het al die tijd de feiten op de grond kan veranderen en het bereiken van een tweestatenoplossing veel moeilijker kan maken.</p>
      <p sl="en">Hoge vertegenwoordiger, u kunt een verschil maken. Hier is de verklaring van de Europese Unie van vorige maand over de associatieovereenkomst: zes bladzijden aan veroordelingen van mensenrechtenschendingen en illegaliteit en inbreuken door Israël – en toch een samenvatting waarin we zeggen dat we nauwer met Israël willen samenwerken.</p>
      <p sl="en">Wat is dat toch? Is het verrassend dat de Palestijnen vinden dat de Europese Unie met twee maten meet? U hebt uw vertrouwen gesteld in een plezierige dialoog. Maar Israël denkt alleen maar: wat zijn ze zwak, zwak, zwak. En tot u uw macht gaat gebruiken, tot u opstaat en een woord tegen Israël uitspreekt dat ze niet gewend zijn om te horen, zal er niets veranderen. Dat woord is 'nee'.</p>
    </intervention>
    <intervention id="3-582-000" speaker_id="96912" name="David Campbell Bannerman" is_mep="True" mode="spoken">
      <p sl="en">Mijnheer de Voorzitter, terwijl goede Libische mensen door de heer Khadafi worden gebombardeerd en geterroriseerd, betaalt de EU voor projecten in Libië als 'Vergroten van het respect voor het internationaal humanitair recht'. Het is duidelijk dat dat niet heeft gewerkt. Ondertussen vraagt mevrouw Ashton hier om nog meer geld, bovenop de bijna drie miljard euro die de Europese Dienst voor extern optreden nu al zal krijgen. In plaats van nog meer geld te steken in deze opgepompte, dubbel werk verrichtende en onverzadigbare buitenlanddienst van de EU, dit Europees Defensieagentschap, zou Groot-Brittannië de 48 miljoen euro per dag die we voor het EU-lidmaatschap betalen moeten uitgeven aan de behartiging van onze eigen nationale defensiebelangen.</p>
      <p sl="en">De crisis in Libië heeft laten zien hoe waardevol het is om vliegdekschepen met snelle jachtvliegtuigen in de buurt van crisisgebieden te hebben. Ik doe een beroep op David Cameron om tot bezinning te komen en zowel het vliegdekschip de HMS Ark Royal als een minimumaantal Harriers respijt te geven. Tijdens de Falklandcrisis heeft mevrouw Thatcher met succes de HMS Invincible, het zusterschip van de Ark, langer in de vaart gehouden. Datzelfde moeten we nu doen met de Ark Royal.</p>
    </intervention>
    <intervention id="3-583-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Mijnheer de Voorzitter, ten eerste wil ik graag melding maken van de zeer sceptische, pessimistische stemmen die onlangs het gezichtspunt ten gehore hebben gebracht, sinds de opstand in het Middellandse Zeegebied, dat het vredesproces in het Midden-Oosten het gevaar loopt een soort van bijkomend slachtoffer te worden. In deze interpretatie zou het proces zelfs nog meer dan nu in een patstelling geraken, met verdere verstoring tot gevolg. Ik denk niet dat we zo pessimistisch over de zaken moeten denken.</p>
      <p sl="ro">Ik ben van mening dat de recente gebeurtenissen ons juist laten zien dat er behoefte is aan significante vooruitgang in het vredesproces. Hiervoor is Europees leiderschap nodig, voornamelijk met het oog op het halen van de uiterste termijn voor een akkoord van september 2011. Vanuit dat standpunt wil ik de hoge vertegenwoordiger gelukwensen met de toewijding die zij heeft laten zien en met de in de afgelopen maanden geboekte vooruitgang.</p>
      <p sl="ro">Voor het uitvoeren van de tweestatenoplossing en het bevorderen van de zaak van algemene vrede tussen Israël en de Arabische wereld, ben ik van mening dat we beide partijen weer aan de onderhandelingstafel moeten brengen. Wat dat betreft is het initiatief van het kwartet om gescheiden te spreken met de Israëlische en de Palestijnse onderhandelaars een eerste stap. Ik geloof dat het klimaat van revolutie in het Middellandse Zeegebied een stimulans kan zijn voor het vredesproces. We moeten er echter voor zorgen dat de veranderingen die plaatsvinden niet leiden tot herziening van de al gedane toezeggingen door een aantal landen in de regio ten opzichte van Israël.</p>
    </intervention>
    <intervention id="3-584-000" speaker_id="96864" name="David-Maria Sassoli" is_mep="True" mode="spoken">
      <p sl="it">Mijnheer de Voorzitter, geachte collega´s, het Middellandse Zeegebied heeft zich opnieuw opgedrongen aan de politieke agenda van de wereld, en Europa heeft ontdekt dat het heel zwak is.</p>
      <p sl="it">Wij hebben niet geïnvesteerd in een nabuurschapsbeleid met het Midden-Oosten en de Maghreb; wij hebben ons niet ingezet voor een vrijhandelszone, noch voor een gemeenschappelijk immigratiebeleid, en wat nu in Noord-Afrika gebeurt, heeft een weerslag op het Midden-Oosten, waar het vredesproces tot stilstand is gekomen. Barones Ashton, Europa moet Israël en de Palestijnen helpen om de onderhandelingen opnieuw op gang te brengen, en wel op grond van de voorstellen die nu zowel door de Raad als het Europees Parlement worden gesteund.</p>
      <p sl="it">De huidige veranderingen betreffen ook Israël. Als wij investeren in verandering kunnen wij veiligheid en vrede met elkaar verbinden. Europa moet bij Israël aandringen op een verlichting van de druk op de bezette gebieden en op een stopzetting van het nederzettingsbeleid. Dat is namelijk een absolute voorwaarde voor de hervatting van de onderhandelingen. Zoals wij deze dagen hebben kunnen zien, kan niemand zich beschut wanen als een wind van vrijheid opsteekt.</p>
      <p sl="it">Elk verder uitstel van een oplossing van het conflict zou de hoop van de Israëlische en Palestijnse burgers op een billijke oplossing de bodem in kunnen slaan en de vooruitzichten van een zo delicate regio van het Middellandse Zeegebied en het Midden-Oosten in gevaar kunnen brengen.</p>
    </intervention>
    <intervention id="3-585-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, iedereen kan zien dat de situatie in het Midden-Oosten aan het veranderen is met deze democratiseringsgolf die, via Egypte, overslaat naar de Maghreb en de Machrak.</p>
      <p sl="fr">Deze historische opstand in de Arabische landen moet door Israël en door de Palestijnse leiders worden gezien als een kans, niet als een risico. De sterke opkomst van democratische bewegingen aan de grenzen met Israël en de Palestijnse gebieden is een kans die door beide partijen moet worden aangegrepen.</p>
      <p sl="fr">Israëli's en Palestijnen moeten de realiteit nu onder ogen zien: de wereld om hen heen is aan het veranderen, en het is tijd dat ook zij veranderen. De tijd is dan ook rijp voor Europa om een dialoog af te dwingen, om echte onderhandelingen te starten en om een echt vredesproces op gang te brengen teneinde een duurzame oplossing te vinden waarbij de twee volken vreedzaam naast elkaar leven.</p>
      <p sl="fr">Op dit uiterst cruciale moment zou het echter onbegrijpelijk en ongepast zijn wanneer de Unie geen speciale gezant voor het Midden-Oosten meer zou hebben. Ik zou barones Ashton dan ook willen vragen ons opheldering te verschaffen over deze kwestie.</p>
    </intervention>
    <intervention id="3-586-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Mijnheer de Voorzitter, als lid van het Europees Parlement ben ik in de gelegenheid geweest de afgelopen maanden een aantal landen in het Midden-Oosten te bezoeken, waaronder Syrië, de Palestijnse Autoriteit en Israël. Een van de regionale leiders zei tegen mij: 'Zeg alstublieft tegen de Europese leiders dat ze hun betrokkenheid moeten versterken, want als deze betrokkenheid succes oplevert, is het een politiek succes van de soort waarvoor de Nobelprijs voor de vrede wordt verleend'. Ik draag deze woorden op aan mevrouw Ashton. Maar in alle ernst, alle leiders zeiden hetzelfde tegen mij: de Europese Unie moet sterker betrokken raken bij het proces in het Midden-Oosten. De Verenigde Staten bijvoorbeeld heeft te kampen met bepaalde politieke beperkingen, terwijl onze betrokkenheid daarentegen samenwerking moet omvatten met een partner zoals de Verenigde Staten, al was het alleen maar vanwege de strategische betrekkingen tussen de Verenigde Staten en Israël. Ten tweede moeten wij allemaal, ook mevrouw Ashton, gebruikmaken van alle mogelijkheden die de Europese Unie ter beschikking staan. Vorige week bijvoorbeeld vond er een gezamenlijke bijeenkomst van de regeringen van Polen en Israël plaats in de vorm van een intergouvernementeel overleg, een unicum in de geschiedenis. Premier Tusk en de minister van buitenlandse zaken, de heer Sikorski, waren in Israël. Wij moeten dit soort kansen optimaal benutten.</p>
    </intervention>
    <intervention id="3-587-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mijnheer de Voorzitter, het Midden-Oostenvraagstuk, dat al ingewikkeld was, is de laatste tijd nog ingewikkelder geworden. Natuurlijk zou het voor iedereen de veiligste strategie zijn om af te wachten en te zien wat er gaat gebeuren.</p>
      <p sl="en">Aan de Palestijnse kant is het de vraag wie de balans in zijn voordeel zal doen doorslaan: Hamas, gesteund door Iran, dat terrein wint op de Westelijke Jordaanoever – dat is het meest waarschijnlijk – of Fatah, dat zich weer laat gelden in Gaza – dat is minder waarschijnlijk. Dan is er Jordanië, een cruciaal land waar grote onrust heerst, die het hele vredesproces zou kunnen opblazen. Wat betreft Israël zijn er kennelijk twee denkrichtingen: hervatting van de huidige onderhandelingen door middel van voorstellen die een doorbraak kunnen betekenen, of datzelfde beleid van afwachten en zien wat er gebeurt.</p>
      <p sl="en">Met visie en de vastberadenheid om op elke kruising de juiste richting in te slaan is er echter een kans om de huidige impasse te doorbreken, hoe ver weg dat op dit moment ook lijkt.</p>
    </intervention>
    <intervention id="3-588-000" speaker_id="1431" name="Marietta Giannakou" is_mep="True" mode="spoken">
      <p sl="el">Mijnheer de Voorzitter, ik ben het eens met de opmerking van de hoge vertegenwoordiger dat dit het juiste moment is om te proberen echte onderhandelingen op gang te brengen in het Midden-Oosten. Ten eerste weet niemand welke ontwikkelingen zich zullen voordoen in de Noord-Afrikaanse landen, en ten tweede is wel duidelijk dat de situatie tussen Israël en Palestina als alibi wordt gebruikt om in heel de wereld terreur te zaaien, spanning te veroorzaken en vooral in de moslimwereld de spanning hoog te doen oplopen.</p>
      <p sl="el">Daarom vereist het vredesproces onmiddellijk optreden. U moet in actie komen, Lady Ashton, en datzelfde geldt voor een speciale afgezant. Dat zal ook voor Europa een verandering betekenen, waaruit zal moeten blijken of Europa inderdaad in actie kan komen en de rol aankan die ooit door de Verenigde Staten werd gespeeld, met andere resultaten.</p>
      <p sl="el">Financiële steun is natuurlijk noodzakelijk maar er is dan wel behoefte aan een speciale regeling en speciaal toezicht. Wij weten immers wat er in het verleden met de financiële hulp is gebeurd. Daarnaast is er natuurlijk ook het enorme vraagstuk van de democratische opbouw, want zonder democratische en maatschappelijke opbouw zal het vredesproces ongetwijfeld veel moeilijker verlopen. Daarom zou waardevol werk verricht kunnen worden door een speciale onderhandelaar en een specifiek team, dat zich onder andere ook moet inzetten voor een echte democratische opbouw en de totstandbrenging van een constitutionele orde. Lady Ashton, uit hetgeen u heeft gezegd meen ik te mogen opmaken dat u daartoe een poging zult doen.</p>
    </intervention>
    <intervention id="3-589-000" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Mijnheer de Voorzitter, mevrouw Ashton, toen ik met politici in het Midden-Oosten sprak hoorde ik ze vaak zeggen dat de Europese Unie wel betaalt, maar niet meespeelt – it's a payer not a player . Men zei ook dat de Unie juist wel zou moeten meespelen in plaats van alleen maar te betalen, omdat de Europese Unie de enige instantie in het Kwartet is waarin iedereen vertrouwen heeft. Sommigen vertrouwen Rusland, terwijl de andere partij in het conflict meer openstaat voor de Verenigde Staten. De Europese Unie is voorbestemd voor deze rol. Er werd gezegd dat de Unie geen gemeenschappelijk beleid heeft, omdat de lidstaten zeer verschillende houdingen hebben ten aanzien van de partijen in het conflict en de manieren waarop deze problemen moeten worden opgelost. We hebben nu een uitzonderlijke kans, omdat mevrouw Ashton er is, we de Dienst voor extern optreden hebben en we gemeenschappelijk beleid kunnen formuleren over het conflict.</p>
      <p sl="pl">Deze week heeft de Commissie een nieuw document gepubliceerd over steun voor de landen in het Middellandse Zeegebied met als titel 'Een partnerschap voor democratie en gedeelde welvaart met het zuidelijke Middellandse Zeegebied'. Ik doe een beroep op eenieder om ons beleid inzake het Midden-Oosten en Oost-Europa te bestuderen en lering te trekken uit de ervaringen die we vervolgens kunnen gebruiken om het nieuwe beleid gericht op de landen in het Middellandse Zeegebied op te bouwen. De Europese Unie heeft hulp verleend aan instellingen in Polen en tien andere lidstaten. De Unie heeft het maatschappelijk middenveld in het Midden-Oosten geholpen. Laten wij dan van deze ervaring gebruikmaken bij het opbouwen van het nieuwe beleid.</p>
    </intervention>
    <intervention id="3-590-000" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, barones Ashton, dames en heren, vrede betekent dat alle betrokkenen verplichtingen op zich moeten nemen. Om te beginnen moeten zij Israël volledig erkennen – wat een aantal landen nog steeds niet heeft gedaan – en daarom moeten alle landen van het gebied niet alleen zorgen voor vrede maar ook minimumgaranties bieden voor de totstandbrenging van op wederzijds respect gegrondveste betrekkingen.</p>
      <p sl="it">Als vandaag de dag het handelsbeleid een nieuwe vorm van buitenlands beleid is geworden, dan moeten oplossingen worden voorgesteld niet alleen langs democratische weg maar ook via de sluiting van handelsovereenkomsten. Het is ondenkbaar geworden dat de Unie doorgaat met het financieren van projecten die noch het met de verstrekte middelen beoogde resultaat opleveren, noch uitmonden in een democratisch proces en vredesproces, hoe langzaam ook.</p>
      <p sl="it">Israël mag niet alleen gelaten worden en het Palestijnse volk heeft recht op een staat; maar er moet ook iets op economisch vlak worden gedaan en er moeten waarnemers komen die toezicht kunnen uitoefenen op de inzet van onze hulp.</p>
      <p sl="it">De nieuwe situatie van de afgelopen maanden breidt zich uit tot een steeds groter geografisch gebied en dwingt Europa om eindelijk een krachtig en vastberaden politiek initiatief te ontplooien. Europa moet aantonen dat het jongeren kan bewegen tot meer betrokkenheid en tot het leveren van een bijdrage aan de opbouw van een veilige en democratische samenleving. Die samenleving hebben wij de nieuwe generaties namelijk nog steeds niet kunnen geven.</p>
    </intervention>
    <intervention id="3-591-000" speaker_id="97228" name="Pino Arlacchi" is_mep="True" mode="spoken">
      <p sl="en">Mijnheer de Voorzitter, na beluistering van de verklaring van mevrouw Ashton wil ik twee vragen stellen over haar evaluatie van het effect van de gebeurtenissen in Noord-Afrika op het vredesproces in het Midden-Oosten.</p>
      <p sl="en">Mevrouw Ashton, denkt u niet dat we een nieuwe kans hebben, omdat het mondiale platform voor de mensenrechten nu veel groter is en de drempel in het Midden-Oosten voor het tolereren van duidelijke schendingen van het internationaal recht, zoals in Gaza en met de nederzettingen, veel lager is geworden?</p>
      <p sl="en">Mijn tweede vraag is deze: denkt u ook niet dat de psychologie van het belegerde fort, die in het verleden de drijvende kracht achter het buitenlands beleid van Israël was, nu veel minder goed gefundeerd is, omdat de dreiging vanuit wat nu democratische regimes aan het worden zijn veel minder groot is geworden en ook omdat democratieën geen oorlog tegen elkaar beginnen? Dragen al deze factoren niet krachtig bij aan een mogelijke vermindering van de spanning in het Midden-Oosten?</p>
    </intervention>
    <intervention id="3-592-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, de EU maakt deel uit van het Kwartet, maar helaas wordt er momenteel weinig vooruitgang geboekt in het vredesproces tussen Israël en de Palestijnen. De patstelling zal waarschijnlijk voortduren zolang er in de Arabische wereld zo veel onrust en onzekerheid blijft bestaan. Zeker vanuit het perspectief van Israël – en ik verklaar hierbij dat ik vicevoorzitter van de Europese vrienden van Israël ben – leidt de onvoorspelbare situatie in Egypte de aandacht af van het vredesproces.</p>
      <p sl="en">Ik verwelkom de belofte van de militaire regering van Egypte om het vredesverdrag met Israël van 1979 te respecteren. Laten we hopen dat het Moslimbroederschap het in Caïro niet voor het zeggen krijgt. Wat er ook zal gebeuren, we moeten ervoor zorgen dat de toekomstige EU-hulp aan Egypte afhankelijk wordt gesteld van de handhaving van het vredesverdrag met Israël. Het feit dat een deel van de vermoedelijke toekomstige Palestijnse staat wordt geregeerd door Hamas, dat als doel heeft om Israël te vernietigen, is zonder meer het grootste obstakel voor vrede.</p>
      <p sl="en">Ook Iran vormt een bedreiging voor het bestaan van Israël. Vrede in de regio zal nooit mogelijk zijn zolang Teheran de fanatici van Hezbollah in Libanon blijft financieren en bewapenen. Ik begrijp daarom de bezorgdheid in Israël over het feit dat twee Iraanse oorlogsschepen door het Suezkanaal zijn gevaren, op weg naar Syrië, wat sinds 1979 niet meer was gebeurd. Het is alarmerend dat Egypte toenadering tot Iran zoekt. Ik wens de hoge vertegenwoordiger daarom alle succes in dit diplomatieke mijnenveld dat voor ons ligt.</p>
    </intervention>
    <intervention id="3-593-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mijnheer de Voorzitter, het vredesproces in het Midden-Oosten wordt momenteel aan een vuurproef onderworpen. De Arabische wereld verandert en vrijwel niemand kan inschatten welke regeringen of regimes de macht zullen grijpen in de Arabische landen.</p>
      <p sl="sk">De situatie wordt er nog ingewikkelder op doordat de Israëlische regering onlangs opnieuw de Arabische wereld heeft geprovoceerd door nieuwe nederzettingen te bouwen op Palestijns grondgebied. In deze situatie hebben we mijns inziens maar één mogelijkheid: sterke betrokkenheid tonen aan beide fronten.</p>
      <p sl="sk">We moeten onze Israëlische vrienden ervan overtuigen geen activiteiten te ondernemen die onnodig woede van de Arabische bevolking uitlokken. Tegelijkertijd moeten we echter voorzichtig proberen nauwe betrekkingen te onderhouden met de Arabische wereld, vooral in de landen waar nu wordt besloten over de toekomstige oriëntatie, om beschaafde democratische politieke machten te steunen die eventuele geschillen rustig, zakelijk, onbevooroordeeld en vredelievend zullen kunnen oplossen.</p>
      <p sl="sk">Ik weet dat de weg naar versterking van de vrede in het Midden-Oosten geen makkelijke zal zijn, maar ik hoop dat de Israëlische regering inmiddels doorheeft dat zich nu één van de laatste mogelijkheden voordoet om de betrekkingen met Palestina vreedzaam en pragmatisch op te lossen.</p>
    </intervention>
    <intervention id="3-594-000" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, de heer Tannock had het over de Iraanse schepen die door het Suezkanaal zijn gevaren. Mijn vraag aan Catherine Ashton, de hoge vertegenwoordiger, luidt: staat vast dat Egypte – ook al had het dat gewild – volgens het internationaal recht absoluut geen mogelijkheid had om de doorvaart van de schepen te weigeren? Ik wilde alleen vragen of het internationaal recht hier de doorslag heeft gegeven of dat er sprake is van een politieke achtergrond.</p>
    </intervention>
    <intervention id="3-595-000" speaker_id="photo_generic" name="Catherine Ashton" is_mep="True" mode="spoken">
      <p sl="en">vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik zal proberen om op zo veel mogelijk punten in te gaan, maar zoals altijd als we over het vredesproces in het Midden-Oosten debatteren, leeft er in dit Huis een sterk gevoel dat er haast moet worden gemaakt en dat er vooruitgang moet worden geboekt. Ik wil u vertellen dat dit tot uiting komt in alle aspecten van het werk dat ik probeer te doen om te kijken wat we als Europese Unie kunnen bereiken.</p>
      <p sl="en">Ik wil die uitdrukking "payer, nog a player" nooit meer horen. Daar heb ik mijn buik van vol. Ik heb dat wel genoeg gehoord. Niet dat ik afgevaardigden die dat zeggen wil bekritiseren, maar het is een karikatuur van de rol die de Europese Unie speelt. Ik denk dat dit beeld weerspiegelt hoe de buitenwereld in het verleden soms tegen ons aan heeft gekeken. Ik heb er in de loop van het jaar heel hard aan gewerkt om dat te veranderen, vooral door praktisch te handelen. Daar zal ik straks verder op ingaan.</p>
      <p sl="en">Ik wil beginnen met u, mijnheer Salafranca, omdat u me enkele heel specifieke vragen hebt gesteld. Het eerste punt had betrekking op het veto dat de Verenigde Staten in de Veiligheidsraad hebben uitgesproken – de stemmingsuitslag was veertien tegen één – over de resolutie van Libanon met betrekking tot de nederzettingen – Libanon is lid van de Veiligheidsraad – wat, zoals u weet, heel veel wat we ruis mogen noemen in het systeem en daarbuiten heeft veroorzaakt. Ik was in het Midden-Oosten, bij de Palestijnen, in die laatste dagen voor de stemming. Alle EU-landen die lid van de Veiligheidsraad zijn hebben tegen het Amerikaanse standpunt en vóór de resolutie gestemd.</p>
      <p sl="en">Ons standpunt is heel duidelijk. We erkennen allemaal dat de nederzettingen volgens het internationaal recht illegaal zijn. Degenen van u die net als ik de nederzettingen hebben gezien, zullen weten dat ze op lange termijn in het belang van niemand zijn en dat er uiteindelijk een oplossing voor moet worden gevonden door het vaststellen van de grenzen. Ons voorstel is aanvaarding van de grenzen van 1967 met de nodige grondruil, waarover de partijen zelf overeenstemming moeten bereiken. Dat kunnen wij niet voor ze beslissen. Maar daarbij zal ongetwijfeld rekening worden gehouden met de realiteit van de levens van mensen en de plek waar die mensen leven.</p>
      <p sl="en">Ik denk niet dat dit op de lange termijn een dramatisch effect op de relatie met de VS zal hebben, niet in het minst omdat de VS zelf hard hun best hebben gedaan om hun standpunt uit te leggen – en dat ga ik hier niet voor ze doen – en met de Palestijnen te blijven samenwerken. Ik denk dat de Palestijnen het standpunt van de VS hebben begrepen. Er wordt dus nog steeds veel werk verricht, en ik wil op geen enkele manier suggereren dat het geen moeilijke tijd is geweest. Ik was me daar goed bewust van.</p>
      <p sl="en">U hebt me gevraagd naar de Palestijnse verkiezingen die voor september staan gepland, waaraan Hamas weigert mee te doen. Ook zult u weten – en hebben gezien – dat premier Fayyad druk bezig is met het zoeken naar mogelijkheden voor een soort van verzoening. Ik zal daar binnenkort met hem over spreken, evenals over een groot aantal andere zaken. Ik weet niet zeker of de verkiezingen zullen doorgaan. Dat is aan de Palestijnen om te besluiten. Ik weet dat ze nadenken over de beste manier om vooruitgang te boeken.</p>
      <p sl="en">U hebt me ook gevraagd over de lekken die aan Palestijnse kant hebben plaatsgevonden. U weet dat de heer Erkat, die de onderhandelingen leidde, een nieuwe functie als hoge adviseur van president Abbas krijgt omdat er vanuit zijn kantoor is gelekt. Hij moet daar verantwoordelijkheid voor nemen. Ik denk dat er twee effecten waren. Het ene effect was natuurlijk grote bezorgdheid over wat er aan de hand was. Wanneer je een onderhandelingspositie probeert te ontwikkelen, worden er veel dingen gezegd. Veel van die dingen komen niet in de uiteindelijke documenten terecht, maar mensen – en dat is ook terecht en goed – denken na over de verschillende mogelijke standpunten. Er was dus ongetwijfeld sprake van grote bezorgdheid in Ramallah en daarbuiten, en op de Westelijke Jordaanoever en daarbuiten, over wat er was gezegd. Interessant genoeg was er in delen van de Israëlische pers een tegenovergestelde reactie te zien. Daar werd de vraag gesteld, toen ze zagen wat ze dachten dat het Palestijnse standpunt was, waarom ze daar niet op in zouden gaan. Dus het had een interessant effect op het debat. Misschien zal dit op de langere termijn – hoewel ik nooit een fan van lekken ben geweest, want het verhindert goede beleidsvorming – niet het effect hebben dat het oorspronkelijk had kunnen hebben.</p>
      <p sl="en">Dan wil ik nu maar eens een einde maken aan die discussie over de associatieovereenkomst, die de reden was waarom ik zo met mijn hoofd zat te schudden. Het bestaande kader en ons standpunt zijn niet veranderd. Vooruitgang in de associatieovereenkomst blijft afhankelijk van vooruitgang in het vredesproces. Wat werd beschreven was de aspiratie om die banden te verstevigen, omdat we in een tweestatenoplossing geloven en we in de toekomst van Israël geloven. We willen een sterk Israël zien – economisch sterk, politiek sterk, enzovoort – en willen een sterke Palestijnse staat zien, maar we kunnen geen vooruitgang boeken tot we vooruitgang in het vredesproces zien. Ik ben het eens met mevrouw Neyts-Uyttebroeck dat het heel belangrijk is dat we het proces versnellen. Dat is een punt waar ik bij Israël en bij de Palestijnse Autoriteit voortdurend op hamer. We moeten de zaak in beweging krijgen.</p>
      <p sl="en">Daar zijn twee redenen voor. Enerzijds is de regio aan het veranderen en vereisen die veranderingen het, en anderzijds, zoals de heer Arlacchi heeft gezegd, vereist de verandering in de regio dat we erkennen dat Egypte, – niet dat ik denk dat Egypte een militair probleem met Israël wil creëren –, dat een democratisch Egypte die kwestie opnieuw zal willen bekijken. Ik denk dat dat in het belang van beide partijen is. Ik denk echt dat het evenzeer in het belang van de Israëlische bevolking is als dat het in het belang van de Palestijnse bevolking is om nu een oplossing te vinden. Dat zou een heel belangrijk onderdeel van een veilige, stabiele regio kunnen zijn. Dat heb ik steeds gezegd en dat zal ik blijven zeggen, tegen al onze partners, waaronder iedereen in het Kwartet.</p>
      <p sl="en">Mijnheer Belder, we moeten inderdaad, zoals u hebt gezegd, rechtstreekse onderhandelingen tot stand brengen, maar dat moeten we doen door ervoor te zorgen dat de standpunten van de partijen geloofwaardig zijn en ook geloofwaardig voor de andere partij zijn. Het is echt belangrijk dat de Palestijnen aan de onderhandelingstafel kunnen plaatsnemen met steun van de Arabische Liga. Ik ben over dit onderwerp in gesprek met Amr Moussa, die ik in Caïro opnieuw zal ontmoeten. Hij zal de Arabische Liga in mei verlaten, op 14 mei dacht ik. Hij wordt presidentskandidaat in Egypte, als ik het goed begrijp. Het is heel belangrijk dat de Palestijnen de bevolking meekrijgen. Dat is belangrijk voor hen en dat is ook belangrijk voor Israël en voor de veiligheid van beide partijen. Dit is nauw verbonden met onze pogingen om ervoor te zorgen dat vooruitgang wordt gekoppeld aan de zekerheid dat de onderhandelaars hun bevolking en de andere partners die daarvoor nodig zijn mee zullen krijgen.</p>
      <p sl="en">Mijnheer Lambsdorff, dank u voor uw opmerkingen. Ik denk dat het Kwartet een heel belangrijk vehikel is, maar dat het niet alles is. Ik probeer te bereiken dat we op dit gebied vooruitgang boeken. Ik heb sterk het gevoel dat we een belangrijke rol hebben gespeeld. Ik denk dat we de afgelopen weken en maanden een buitengewoon belangrijke rol hebben gespeeld bij het in stand houden van het momentum. We moeten verdere stappen zetten en we moeten naar een hogere versnelling schakelen. De bijeenkomsten met de afgezanten van het Kwartet die nu plaatsvinden zijn een kans die we moeten benutten. Toen de afgezanten vorige week in Brussel arriveerden, heb ik een uur met ze gesproken over de mogelijkheden die ik zie en om ze te doordringen van het feit dat het belangrijk is om deze bijeenkomsten met de Israëli's en de Palestijnen te benutten. Het maakt me niet uit waar we de afgezanten ontmoeten. Ik begrijp van de Palestijnen en van de Israëli's dat ze soms zeer nerveus zijn over wat er allemaal gebeurt. Dus als we naar Jeruzalem gaan om de Israëlische onderhandelaar te ontmoeten, maakt het mij niet uit waar we dat doen. Laten we gewoon de bijeenkomsten houden. Het is feitelijk voor het eerst dat de afgezanten de onderhandelaars ontmoeten en de kans hebben om de standpunten te onderzoeken op een wijze waarop we dat nog niet eerder hebben gedaan. Dat is wat voor mij telt.</p>
      <p sl="en">Toen ik Gaza en Kerem Shalom noemde, probeerde ik echt niet te suggereren dat er maar één grensovergang is. We hebben de infrastructuur van de grensovergangen in zijn geheel bekeken, omdat wanneer ik in Gaza met ondernemers speek, maar ook wanneer ik met jongeren spreek – vorig jaar heb ik een bezoek gebracht aan de zomerscholen die we financieren –, ik tot de conclusie kom dat het voor Gaza van het grootste belang is om de economie zo snel mogelijk aan de praat te krijgen. Ik respecteer het feit – en elke keer dat ik daar ben en wordt bijgepraat, spreek ik met de Israëlische generaal die verantwoordelijk is voor het openen van grens – dat er enige beweging zichtbaar is. Ik waardeer dat. We wilden er echter voor zorgen dat er weer goederen konden worden uitgevoerd, wat van cruciaal belang is voor de grensovergangen en voor de economie. Want als je geen economie hebt, helpt het minder goed wanneer je alleen goederen kunt importeren dan wanneer je ook goederen kunt exporteren. Dus het is belangrijk dat we daaraan hebben bijgedragen dat dat is gebeurd.</p>
      <p sl="en">Bij Kerem Shalom zagen we dat we drie dingen konden doen. In de eerste plaats konden we iets aan de infrastructuur doen – de weg die het mogelijk zou maken om de grensovergang vaker te gebruiken. In de tweede plaats konden we de apparatuur leveren om het scannen sneller te laten verlopen, zodat de goederenstroom op gang zou kunnen komen. En in de derde plaats konden we, als onderdeel van onze missie, de Palestijnse bevolking opleiden. Dat zal 3,5 miljoen euro gaan kosten. We kunnen het en we staan klaar om te beginnen. De reden is dat, hoewel ik graag een veel grotere oplossing voor Gaza wil zien, het belangrijk is dat we onze hulp aanbieden om ervoor te zorgen dat dingen die de situatie kunnen verlichten sneller gebeuren. Dat bedoelde ik toen ik Kerem Shalom noemde. We hebben ook naar Karni gekeken. Er zijn andere grensovergangen waar we naar gekeken hebben, maar dit is de grensovergang waar we nu meteen een specifieke bijdrage kunnen leveren. En dat zullen we ook proberen, maar dat verandert niets aan de basispremisse die we hebben geformuleerd, namelijk dat de grensovergangen open moet zijn, dat mensen zich vrij moeten kunnen bewegen en dat dit zo snel mogelijk moet worden gerealiseerd.</p>
      <p sl="en">Ik wil tegen de heer Campbell Bannerman zeggen dat ik het niet erg vind dat u me aanvalt, maar laten we ons wel bij de feiten houden. Het grootste deel van het geld waar u het over hebt – er is zelfs meer – wordt buiten de Dienst uitgegeven. Dat is niet voor de Dienst zelf bedoeld. Dat geld wordt gebruikt om democratieën op te bouwen, de mensenrechten te ondersteunen, het instrument voor stabiliteit en democratie te gebruiken, enzovoort, zaken waarvan ik weet dat u en andere leden van uw fractie – en ik denk iedereen in dit Huis – ze voor honderd procent steunen. U wilt dat we de bevolking van Egypte steunen, en de bevolking van Tunesië, en de bevolking van Libië. Welnu, daar gebruiken we dat geld voor. De begroting van de Europese Dienst voor extern optreden is 460 miljoen euro. Daaruit worden 135 delegaties gefinancierd, het centrale personeel, alles wat we overal ter wereld doen. Dat is minder dan 50 procent van de begroting van het Britse ministerie van Buitenlandse Zaken. Dus als u mij daarover wilt aanvallen, is dat prima, maar dan moet u me er niet van beschuldigen dat ik miljarden euro gebruik om een fonkelend nieuw gebouw neer te zetten of andere dingen doe. Dat is het bedrag dat ik op dit moment met deze begroting kan besteden. Ik zal dat geld zo goed mogelijk besteden, aan zaken waarin ik geloof en waarin dit Huis gelooft. De rest is bedoeld om aan andere mensen te geven om te bereiken wat wij vinden dat moet worden bereikt.</p>
      <p sl="en">Ik ben te lang aan het woord geweest, maar, mijnheer Arlacchi, het is waar dat de dingen in het Midden-Oosten aan het veranderen zijn en dat de voorwaarden aan het veranderen zijn. Het is heel interessant, terwijl we het platform bouwen waarop we actief zijn, om te kijken naar het potentieel in de regio – of dat nu in Libanon is, en wat daar mogelijk zou kunnen gebeuren, of in het vredesproces, en zeker ook in Egypte, maar ook in Jordanië, waar ik vaak spreek met de minister van Buitenlandse Zaken. We hebben het over de kansen die er zijn. Ik denk dat dit het moment is waarop we echt dingen kunnen veranderen.</p>
      <p sl="en">Ik wil alleen nog iets zeggen over de relaties die we onderhouden. Ik werk hard aan de relatie met Israël en aan de relatie met de Palestijnen en ik praat veel met mensen. Ik praat met de leiders van beide partijen, urenlang onder vier ogen, maar ook met andere mensen erbij in vergaderingen. Ik waardeer die gesprekken zeer, en ik kan u vertellen dat de Europese Unie in beide landen wordt gerespecteerd, en dat wil ik graag zo houden, want dat is belangrijk om tot een tweestatenoplossing te komen. Beide zullen me vertellen waar ze ontevreden over zijn. Ik ben blij dat ze dat doen, maar ik denk dat ze respect hebben voor de positie die wij proberen in te nemen. We hebben geen marginale rol. We hebben een realistische rol. De rol die we kunnen spelen is er een die ik begrijp en die ik zo goed mogelijk probeer in te vullen. Het is niet in mijn macht om bepaalde dingen te doen, maar we kunnen wel onze economische en politieke macht – in de beste zin van het woord – gebruiken om te proberen dit proces te ondersteunen. Ik besteed hier waarschijnlijk meer energie aan dan aan enig ander onderwerp.</p>
      <p sl="en">Mevrouw Dodds heeft gevraagd of het nabuurschapsbeleid was mislukt. Dat is niet het geval, maar het past ongetwijfeld wel in de categorie 'kan beter'. Lang geleden is al gezegd dat we dit beleid moesten herzien. Commissaris Füle en ik zijn daar inmiddels mee begonnen. De gebeurtenissen van de afgelopen weken hebben laten zien dat dat nodig is om het beleid effectiever te maken, zodat we beter in staat zijn om te bereiken wat we willen, flexibeler kunnen zijn en kunnen erkennen dat voor verschillende landen verschillende benaderingen nodig zijn, die resultaten opleveren voor de bevolking, resultaten die tegemoetkomen aan de wensen van de bevolking op basis van de waarden en de aspiraties die we zelf en voor hen willen realiseren.</p>
      <p sl="en">Ik heb de post van speciale afgezant bij de adjunct-secretaris-generaal voorlopig opgewaardeerd, omdat ik denk dat het belangrijk is dat de afgezant van het Kwartet iemand is die absoluut weet waar ze het over heeft en die onze politiek directeur is. Ik dank de heer Otte voor zijn bijdrage. Zodra mevrouw Schmid haar werkzaamheden heeft afgerond en we zien welke kant we opgaan, zal ik bekijken wat we verder moeten doen om ervoor te zorgen dat we goed vertegenwoordigd zijn in de regio.</p>
      <p sl="en">Tot slot, mijnheer Swoboda, hebt u me een vraag gesteld over het Iraanse schip. Zoals ik het begrijp, hebben de Iraniërs gezegd dat ze een trainingsmissie uitvoerden in verband met hun acties om de piraterij voor de kust van Somalië te bestrijden. Op basis daarvan is toestemming gegeven om door het kanaal te varen. Voor zover ik weet – en dat is de meest recente informatie die ik heb, omdat ik daar natuurlijk meteen naar heb gevraagd – was er voor Egypte daarom geen enkele aanleiding om de toegang te weigeren. Of het echt om een trainingsmissie ging, is weer een andere kwestie.</p>
      <p sl="en">Geachte afgevaardigden, ik dank u zeer voor dit debat. Ik hoop dat ik in mijn antwoord zo veel mogelijk punten heb behandeld.</p>
    </intervention>
    <intervention id="3-596-000" speaker_id="23707" name="De Voorzitter" is_mep="True" mode="spoken">
      <p sl="nl">Barones Ashton, we willen u hartelijk bedanken aangezien u een zware dag achter de rug hebt. U hebt vandaag in het Parlement grote inzet getoond en we danken u voor uw aanwezigheid en uw voortreffelijke en uitvoerige antwoorden.</p>
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-597-000" speaker_id="96814" name="Elena Băsescu" is_mep="True" mode="written">
      <p sl="ro">De situatie in het Midden-Oosten en het Middellandse Zeegebied bevindt zich op een kwetsbaar punt, zoals de hoge vertegenwoordiger al zei in haar toespraak. Ik ben van mening dat dit een goede gelegenheid voor de EU is om zich te concentreren op het vredesproces in de regio. Israël is een van de grootste handelspartners in de EU en studenten uit heel Europa kunnen terecht bij studiecentra in Israël dankzij de internationale universitaire uitwisselingsprogramma's.</p>
      <p sl="ro">Daarnaast wil ik melden dat de uitdagingen van de toekomst nu al gestalte krijgen in het Midden-Oosten. Het beheer van drinkwater is hier een voorbeeld van. De Arabische revoluties hebben geleid tot een instabiel klimaat in het Middellandse Zeegebied, met bijzondere gevolgen voor Israël. Onlangs is vanwege dergelijke veiligheidsrisico's een grensovergang gesloten, waardoor nu alleen Kerem Shalom nog een volledig veilige grensovergang is voor goederenvervoer. De Israëlische autoriteiten richten hun inspanningen bij deze locatie op een normale doorstroom van personen en goederen. Wat dat betreft is het mijns inziens cruciaal dat de onderhandelingen voor een vreedzame oplossing zo snel mogelijk worden hervat. De betrokkenheid van de EU bij dit proces kan de steun bieden die nodig is om deze dialoog onder ideale omstandigheden te houden.</p>
    </intervention>
    <intervention id="3-598-000" speaker_id="1759" name="Dominique Baudis" is_mep="True" mode="written">
      <p sl="fr">De omwentelingen in de Arabische wereld mogen onze aandacht niet afleiden van het vredesproces in het Midden-Oosten. Integendeel, ze vormen een kans die we moeten grijpen. In Palestina zullen vóór de zomer presidents- en parlementsverkiezingen worden gehouden, en de Palestijnse Autoriteit wil legitieme instellingen tot stand brengen en haar veiligheid ter hand nemen. De voortdurende bouw van Israëlische nederzettingen is een onrecht en een provocatie voor de Palestijnen. Vandaag hebben we de kans, met deze wind van vrijheid die over de hele Arabische wereld blaast, om de onderhandelingen nieuw leven in te blazen. De EU moet het voortouw nemen om ze nieuw leven in te blazen. Waarom zouden we dat niet doen in het kader van de Unie voor het Middellandse Zeegebied?</p>
    </intervention>
  </section>
  <section id="creitem25" title="17. Agenda van de volgende vergadering: zie notulen"/>
  <section id="creitem26" title="18. Sluiting van de vergadering"/>
</text>
