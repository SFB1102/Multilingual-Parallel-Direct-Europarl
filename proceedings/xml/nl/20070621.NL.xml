<?xml version='1.0' encoding='utf-8'?>
<text id="20070621.NL" lang="nl" date="2007-06-21" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Kredietoverschrijvingen: zie notulen"/>
  <section id="creitem4" title="4. Beroepsprocedures inzake het plaatsen van overheidsopdrachten (debat)">
    <intervention id="4-008" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0172/2007) van Jean-Claude Fruteau, namens de Commissie interne markt en consumentenbescherming, over het voorstel voor een richtlijn van het Europees Parlement en de Raad tot wijziging van de Richtlijnen 89/665/EEG en 92/13/EEG van de Raad met betrekking tot de verhoging van de doeltreffendheid van de beroepsprocedures inzake het plaatsen van overheidsopdrachten (COM(2006)0195 C6-0141/2006 2006/0066(COD)).</p>
    </intervention>
    <intervention id="4-009" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . Mijnheer de Voorzitter, namens commissaris McCreevy wil ik de Commissie interne markt en consumentenbescherming, en met name de rapporteur, de heer Fruteau, hartelijk bedanken voor zijn uitstekende werk in verband met de voorbereiding van het verslag over de herziening van de richtlijn met betrekking tot beroepsprocedures inzake het plaatsen van overheidsopdrachten. Alvorens kennis te nemen van de opmerkingen van de afgevaardigden, wil ik de heer Fruteau feliciteren met zijn verkiezing tot lid van het Franse parlement. Ik wens hem alle goeds bij deze nieuwe uitdaging, en weet zeker dat hij ook vanuit een andere invalshoek zal blijven strijden voor de Europese waarden. Verder wil ik mijn waardering uitspreken voor de voorzitter van de commissie, de rapporteur en de schaduwrapporteurs voor de manier waarop zij de onderhandelingen tussen onze drie instellingen hebben gevoerd.</p>
      <p sl="en">Overheidsopdrachten zijn een hoeksteen van de interne markt en zijn goed voor ongeveer 16 procent van het bbp van de EU. Het is dan ook cruciaal dat de markten voor overheidsopdrachten open en transparant zijn, teneinde eerlijke concurrentie tussen inschrijvers uit verschillende lidstaten te garanderen. Alleen op die manier kunnen overheidsinstanties immers waar voor hun geld krijgen als het gaat om overheidsopdrachten. Ik wil onderstrepen dat het de Europese burgers en belastingbetalers zijn die hiervan uiteindelijk profiteren.</p>
      <p sl="en">Europese aanbestedingsregels dragen bij tot markten voor overheidsopdrachten die opener, transparanter en concurrerender zijn. Nu die regels er zijn, moeten we ervoor zorgen dat zij worden nageleefd. De Commissie heeft geconstateerd dat er situaties zijn waarin afgewezen inschrijvers op aanbestedingen moeilijkheden ondervonden bij het aantekenen van beroep. Dit is met name het geval als de overeenkomst voor de opdracht inmiddels al gesloten is. In dergelijke situaties kan een afgewezen inschrijver het besluit heel vaak niet meer laten terugdraaien, ook al staat hij in zijn recht.</p>
      <p sl="en">Met de nieuwe richtlijn wordt gepoogd dit probleem op twee manieren te verhelpen. Ten eerste, door een verplichte opschortende termijn van tien dagen voor te schrijven tussen de kennisgeving van het besluit tot gunning van een opdracht en het sluiten van de desbetreffende overeenkomst. Ten tweede, door een nieuw mechanisme in te voeren dat een nationale rechter de mogelijkheid biedt contracten "onverbindend" te verklaren. Onverbindendheid betekent dat het contract nietig is. Onverbindendheid is de voorgestelde sanctie voor opdrachten die onwettig zijn gegund aan één aanbieder zonder dat vooraf sprake was van enige transparantie of van een concurrerende aanbesteding. Onverbindendheid is ook de voorgestelde sanctie wanneer de opschortende termijn van tien dagen niet in aanmerking is genomen en de kansen van de inschrijver om de opdracht te verwerven daardoor zijn geschaad.</p>
      <p sl="en">De Commissie is van mening dat bedrijven door de nationale beroepsprocedures op deze manier te versterken sterker geprikkeld zullen worden om in te schrijven op opdrachten in de gehele EU. Het aannemen van de voorgestelde richtlijn zou dan ook een groot effect moeten hebben en de verdere openstelling van de markten voor overheidsopdrachten moeten bevorderen.</p>
      <p sl="en">Ik vestig uw aandacht op het feit dat het compromis voor de lidstaten de verplichting bevat om verslag uit te brengen aan de Commissie over de specifieke besluiten van nationale beroepsorganen die zijn gebaseerd op deze richtlijn. Deze verplichting is in de tekst opgenomen op verzoek van de Commissie interne markt en consumentenbescherming. De Commissie wil onderstrepen dat de lidstaten zich bij de nakoming van deze verplichting moeten houden aan het loyaliteitsbeginsel. Een verklaring met die strekking zal worden gevoegd bij de notulen van de zitting van de Raad waar de voorgestelde richtlijn wordt aangenomen.</p>
      <p sl="en">Het verslag dat afgelopen mei door de Commissie interne markt en consumentenbescherming, onder leiding van de heer Fruteau, is goedgekeurd heeft een zeer belangrijke rol gespeeld in de onderhandelingen. Met het compromis dat nu als amendement 86 ter tafel ligt wordt gepoogd tegemoet te komen aan de doelstellingen van de commissie en met name aan haar oproep tot versterking van de nationale beroepsprocedures op het terrein van overheidsopdrachten.</p>
      <p sl="en">Ik wil tot slot zeggen dat Europese bedrijven vandaag de dag behoefte hebben aan open markten voor overheidsopdrachten. Doeltreffende beroepsprocedures zijn essentieel om te garanderen dat overheidsopdrachten uiteindelijk worden gegund aan het bedrijf dat het beste aanbod heeft gedaan. Dit zal ertoe bijdragen dat er tussen bedrijven en burgers het vertrouwen ontstaat dat openbare aanbestedingsprocedures eerlijk en correct worden uitgevoerd. Deze nieuwe richtlijn vormt een volgende belangrijke stap op weg naar het vergroten van de concurrentie op onze gemeenschappelijke Europese markt.</p>
    </intervention>
    <intervention id="4-010" speaker_id="4297" name="Jean-Claude Fruteau" is_mep="True" mode="spoken" role="rapporteur">
      <p sl="fr">Mijnheer de Voorzitter, mevrouw de commissaris, dames en heren, om onze interne markt te voltooien en goed te laten functioneren is het nu zaak dat we het voor marktdeelnemers gemakkelijker maken om hun activiteiten over het gehele grondgebied van de Unie uitoefenen. In dat verband moeten Europese ondernemingen ervan opaan kunnen dat ze in geval van problemen kunnen terugvallen op een wetgevingskader dat hen in staat stelt voor hun belangen op te komen.</p>
      <p sl="fr">Als het gaat om overheidsopdrachten moeten zij met name de garantie hebben dat ze op doeltreffende wijze beroepsprocedures kunnen instellen, als ze menen dat hun rechten tijdens de gunningsprocedures van deze opdrachten zijn geschonden. De nationale rechtsstelsels voorzien al in een verzameling bepalingen van die strekking, maar het ontbreken van gecoördineerde voorschriften over de termijnen die gelden voor precontractuele beroepsprocedures, heeft ertoe bijgedragen dat er een wedloop naar de ondertekening van overeenkomsten is ontstaan, die tot gevolg heeft dat, als de overeenkomst eenmaal ondertekend is, er geen enkele mogelijkheid meer bestaat om de gevolgde procedures aan te vechten.</p>
      <p sl="fr">Het streven om dit probleem op te lossen is de hoofddoelstelling van de tekst die vandaag aan de plenaire vergadering van het Europees Parlement is voorgelegd en die voortkomt uit het bereikte compromis met de Europese Commissie en de Raad. Ik hecht er in dat verband aan om de schaduwrapporteurs van de verschillende fracties te bedanken voor hun uitstekende samenwerking in een sfeer van openheid en dialoog. En natuurlijk bedank ik ook de vertegenwoordigers van de Commissie en het voorzitterschap van de Raad voor hun bereidwilligheid, hun deskundigheid en hun wil om tot een resultaat te komen. Hierdoor werd een akkoord in eerste lezing mogelijk.</p>
      <p sl="fr">De uiteindelijke tekst is in overeenstemming met de algemene nadruk die bij de hervorming wordt gelegd op twee hoofddoelstellingen: enerzijds de vrijwaring van de beroepsmogelijkheden van inschrijvers, door erin te voorzien dat de ondertekening van de opdracht tijdig wordt opgeschort, en in de tweede plaats een reeks adequate, onontbeerlijke sancties om misbruik te voorkomen.</p>
      <p sl="fr">Om de eerste doelstelling te verwezenlijken stellen Parlement, Commissie en Raad voor om een opschortende minimumtermijn van tien, soms vijftien, dagen in te voeren tussen het besluit tot gunning van de opdracht en de ondertekening van de overeenkomst, zodat inschrijvers die zich gelaedeerd achten voldoende tijd hebben om beroep in te stellen. Om rekening te houden met de specifieke realiteit, zal deze minimumtermijn in een aantal situaties niet van toepassing zijn, met name in geval van dwingende spoed. De specifieke situaties in verband met raamovereenkomsten bieden eveneens de mogelijkheid van deze opschortende termijn af te wijken, met buitengewoon strenge sancties als er onregelmatigheden worden geconstateerd.</p>
      <p sl="fr">De tweede grote lijn van het hervormingsproject betreft de sancties die zijn voorzien bij schending van de voorschriften. In het compromis dat de Raad en de Commissie over die kwestie hebben bereikt, is de door het Parlement geuite wens om over een reeks sancties te beschikken die zowel streng zijn als toegespitst op de realiteit waarmee de lokale gemeenschappen te maken hebben, volledig vervuld. Zo zullen ernstige schendingen van de voorschriften leiden tot onverbindendheid van de overeenkomst, hetgeen een afschrikwekkend effect zal hebben voor de aanbestedende diensten. Dit geldt onder meer voor illegaal onderhands gegunde opdrachten, die het Hof van Justitie terecht als de meest ernstige schendingen van de voorschriften inzake overheidsopdrachten bestempelt, voor overtredingen van de voorschriften op het gebied van raamovereenkomsten en voor overtredingen die de kansen van inschrijvers om de overeenkomst binnen te halen verkleinen.</p>
      <p sl="fr">Bij kleine schendingen zal het evenwel niet verplicht zijn om overeenkomsten onverbindend te verklaren. In deze gevallen biedt het hervormingsvoorstel de mogelijkheid om andere, mindere drastische sancties toe te passen. Bovendien wordt het mogelijk om van het beginsel van onverbindendheid af te wijken als dringende redenen in verband met een algemeen belang ertoe nopen de geldigheid van de overeenkomsten te handhaven, uiteraard onder voorbehoud van de door het Parlement gewenste en verkregen waarborgen.</p>
      <p sl="fr">Het hervormingsvoorstel dat is opgebouwd rond deze twee doelstellingen en dat aan het Parlement ter stemming zal worden voorgelegd, vormt een evenwichtige tekst die de goedkeuring heeft van de vertegenwoordigers van het Parlement, evenals van die van de Commissie en van de Raad. De tekst is afgerond binnen een strak tijdsschema en biedt een geheel van garanties die vereist zijn voor gegadigde marktdeelnemers om overheidsopdrachten binnen te halen, zonder dat er overdreven eisen worden gesteld aan de aanbestedende dienst. Als dit voorstel vandaag wordt aangenomen, zal Europa een nieuwe stap kunnen zetten in het harmoniseringsproces van de voorschriften voor de interne markt. Bovendien zal het ertoe bijdragen dat de Unie wordt uitgerust met doeltreffende instrumenten om de manier waarop overheidsopdrachten worden gegund ethischer te maken, door de risico's van fraude en corruptie te beperken.</p>
    </intervention>
    <intervention id="4-011" speaker_id="4275" name="Hans-Peter Mayer" is_mep="True" mode="spoken">
      <p sl="de">rapporteur voor advies van de Commissie juridische zaken. – Mijnheer de Voorzitter, beste collega's. Ik zou eerst collega Fruteau willen feliciteren met het verslag. Hij weet echter ook dat ik het nog steeds niet helemaal eens ben met de opschortende termijn die wordt voorgesteld.</p>
      <p sl="de">Ik heb me als rapporteur voor de Commissie juridische zaken intensief met dit onderwerp bezig gehouden en in mijn kieskring heb ik een eigen hoorzitting georganiseerd. Ik heb op basis daarvan in mijn verslag verzocht om een standaardtermijn van 14 kalenderdagen, vanaf de kennisgeving. Ik ben van mening dat een eenvoudige standaardtermijn voor kleine en middelgrote bedrijven onontbeerlijk is. In het advies van de Commissie interne markt en consumentenbescherming is dit nog eens bevestigd. De Commissie juridische zaken heeft mijn voorstel met eenparigheid van stemmen goedgekeurd. Helaas werd de stemming in de Commissie juridische zaken ondanks de versterkte samenwerking uiteindelijk genegeerd. Daarom zou ik nog een keer willen zeggen dat de versterkte samenwerking in deze vorm eigenlijk haar doel voorbij schiet. We moeten dus in de huidige discussie over de hervorming en de versterkte samenwerking meer duidelijkheid scheppen op het vlak van de verhoudingen.</p>
      <p sl="de">Wat de inhoud betreft, vind ik het compromis over de termijnen nog steeds een beetje te ingewikkeld voor kleine en middelgrote ondernemingen. Het verschil tussen kennisgeving per post en langs elektronische weg is volgens mij niet nodig. Wel ben ik blij dat collega Fruteau het met de schaduwrapporteur eens geworden is over een standaardtermijn om een einde te maken aan de ingewikkelde situatie uit het oorspronkelijke voorstel van de Commissie over de looptijd van de termijnen en het tellen van de dagen in kalenderdagen of werkdagen.</p>
      <p sl="de">Ik zal voor het bereikte compromis stemmen, want het is bereikt na veel gesprekken en een grote inspanning van alle rapporteurs, de Commissie en het voorzitterschap van de Raad.</p>
    </intervention>
    <intervention id="4-012" speaker_id="28223" name="Andreas Schwab" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, mevrouw de commissaris, beste collega's. Ook ik zou eerst de rapporteur, de schaduwrapporteur en de rapporteurs voor advies willen bedanken voor hun werk. Ik kan u verzekeren dat we bij de stemming in de trialoog geprobeerd hebben rekening te houden met de standpunten van de verschillende commissies. In de Raad waren echter duidelijke standpunten ingenomen, die we helaas niet in overeenstemming konden brengen met alle standpunten van het Parlement.</p>
      <p sl="de">We zijn het eens geworden in de eerste lezing. Dat wordt op juridisch vlak altijd voorgesteld als iets heel moeilijks, maar ik geloof dat we met dit compromis geen overhaaste of ongepaste oplossing gevonden hebben. Daarom hoop ik dat de collega's ook vóór dit compromis zullen stemmen.</p>
      <p sl="de">De wetgeving die we hier opgesteld hebben, is aan de ene kant gebaseerd op de omzetting van de rechtspraak van het Hof van Justitie in de arresten Alcatel en de stad Halle en aan de andere kant op de bewering van de Commissie dat illegale, rechtstreeks gegunde overheidsopdrachten een groot probleem vormen voor de interne markt. We hebben als Parlement deze redenering onderschreven, maar we hebben ook duidelijk gemaakt – onder andere afgelopen dinsdag bij het debat over het verslag van Arlene McCarthy – dat het voor het Parlement niet volstaat om dergelijke zaken enkel op basis van economische gegevens te bekijken, maar dat we betrouwbare gegevens nodig hebben om deze bewering te onderbouwen.</p>
      <p sl="de">Deze herziene richtlijn met betrekking tot beroepsprocedures inzake het plaatsen van overheidsopdrachten biedt het voordeel dat openbare aanbestedingsprocedures transparanter worden voor inschrijvers en dat zij meer mogelijkheden krijgen om beroep in te stellen wanneer ze het niet eens zijn met het gunnen van de opdracht. Als de aanbestedende diensten echt de letter en de geest van de tekst volgen, geloof ik dat dit een grote stap kan zijn voor de interne markt, als men bedenkt dat 16 procent van het totale bbp onder de wetgeving betreffende openbare aanbestedingen valt.</p>
      <p sl="de">Naast de nietigheid van het illegaal gegunde overeenkomsten, hebben we ook duidelijk gemaakt dat het bevoordelen van bepaalde personen in de Europese Unie niet kan en dat iemand die zich niet aan de regels houdt niet hoeft te hopen op een geldig contract. Ik geloof dat we bij het vormgeven van een echte gemeenschappelijke markt nu weer een stap vooruit gekomen zijn.</p>
    </intervention>
    <intervention id="4-013" speaker_id="1913" name="Evelyne Gebhardt" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, ik zou namens mijn fractie vooraf twee belangrijke opmerkingen willen maken. Ten eerste ben ik zeer blij dat we zo goed met de heer Fruteau hebben samengewerkt voor dit verslag. We mogen blij zijn dat we hem hebben.</p>
      <p sl="de">Ten tweede zou ik willen zeggen dat ik het jammer vind dat we een collega verliezen, na de verkiezing van de heer Fruteau in de Assemblée nationale. Ik vind het jammer dat u binnen afzienbare tijd niet meer bij ons zult zijn, mijnheer Fruteau. Het is altijd jammer wanneer een goede afgevaardigde vertrekt uit dit Parlement.</p>
      <p sl="de">Misschien mag ik eerst ingaan op de opmerkingen van de heer Mayer, over de veel besproken opschortingtermijn. De Commissie interne markt en consumentenbescherming heeft samen met de heer Fruteau geprobeerd een eenvoudige regeling te vinden. Er was slechts een klein meningsverschil: zij wilden veertien dagen, de heer Fruteau twaalf dagen. Maar die twee dagen waren niet het echte probleem. Het probleem was dat de Raad simpelweg geen eenvoudige oplossing wilde en dat wij in dit verslag een bikkelharde tegenspeler gezien hebben. Wij in de Commissie interne markt en consumentenbescherming hadden ook liever een eenvoudiger oplossing gezien dan die nu wordt voorgesteld.</p>
      <p sl="de">Wanneer de richtlijn wordt omgezet, wil ik van geen enkele minister uit de lidstaten horen dat er iets heel bureaucratisch opgesteld is en dat Brussel daarvoor verantwoordelijk is. Het zijn namelijk de ministers zelf die hiervoor verantwoordelijk zijn, Brussel en Straatsburg hadden het liever anders gezien. Op dit vlak moeten ze hun verantwoordelijkheid nemen.</p>
      <p sl="de">Het tweede punt betreft de buitengewoon verhitte discussie tussen het Parlement en de Raad van ministers over de gebieden waarop uitzonderingen mogelijk moeten zijn en hoe ver we de mogelijkheden tot uitzonderingen, met het oog op het algemeen belang, kunnen uitbreiden. Wij huldigen op dit vlak een iets strikter standpunt dan de Raad, want het gaat hier duidelijk om een richtlijn ter verbetering van de doeltreffendheid van de beroepsprocedures inzake het plaatsen van overheidsopdrachten, met name in gevallen waarin al sprake was van strijdigheid met bestaande wetgeving. Het is dus niet de bedoeling om, op welke manier dan ook, de richtlijnen over overheidsopdrachten in de lidstaten te veranderen. Het is de bedoeling de sancties die eventueel opgelegd kunnen worden, aan te passen. We mogen deze discussies niet met elkaar vermengen. Dat is vandaag, in de plenaire vergadering, niet gebeurd, maar in het publieke debat gebeurt het soms wel. We moeten nog eens duidelijk zeggen dat het gaat om het vaststellen van sancties voor gevallen waarin overheidsopdrachten illegaal gegund worden. Het is gerechtvaardigd om streng te zijn op dit vlak.</p>
    </intervention>
    <intervention id="4-014" speaker_id="28242" name="Alexander Lambsdorff" is_mep="True" mode="spoken">
      <p sl="de">namens de ALDE-Fractie. – Mijnheer de Voorzitter, dames en heren, ik zou van de gelegenheid gebruik willen maken om de rapporteur hartelijk te danken voor zijn werk. Ik wens u eveneens het beste voor uw toekomstige werk in de Assemblée nationale. U heeft dit verslag tijdens de verkiezingscampagne moeten opstellen en dat was vast niet gemakkelijk. Hartelijk dank daarvoor!</p>
      <p sl="de">Ik ben vooral tevreden dat het Parlement en de Raad het in de trialoog eens zijn geworden over de belangrijkste aspecten. Het is belangrijk dat de lidstaten van de Europese Unie dezelfde bindende randvoorwaarden hebben op dit vlak. Ik zou enkele punten willen bespreken die volgens mij speciale aandacht verdienen.</p>
      <p sl="de">Het eerste punt – het is hier al aan bod gekomen – betreft de duur van de opschortingtermijn voordat contracten worden gesloten. Ik ben blij dat men het hierover eens geworden is. Maar ook ik denk dat een termijn van tien dagen met daar bovenop vijf dagen voor het bezorgen van de kennisgeving per post vrij kort is. Ik zou het dus heel fijn vinden als we de bedrijven meer tijd zouden geven voor de controle van het besluit tot gunning van de opdracht. Voor bedrijven die geen eigen juridische afdeling hebben – en dat zijn over het algemeen de kleine en middelgrote ondernemingen – is een controle van het besluit tot gunning altijd moeilijk en tijdrovend. Ik ben het helemaal eens met mevrouw Gebhardt, dit komt voor rekening van de Raad, niet van het Parlement.</p>
      <p sl="de">Ten tweede ben ik zeer blij dat we het eens zijn over het feit dat in het geval van illegale gunning het rechtsgevolg de onverbindendheid van de overeenkomst is. In dit verband is het van belang dat uitzonderingsbepalingen op grond van het algemeen belang, enkel om heel precies gedefinieerde redenen mogelijk zijn. Een uitzonderingsbepaling op grond van het algemeen belang mag in de regel enkel gelden wanneer de redenen daarvoor niet louter gebaseerd zijn op economische belangen. Wanneer een lidstaat voor een uitzonderingsbepaling toch economische redenen inroept, moet daarvan verslag worden uitgebracht aan de Commissie. Sommige lidstaten vrezen dat dit de basis is voor toekomstige inbreukprocedures. Het tegendeel is waar. Zoals de Raad zelf altijd benadrukt heeft, gaat het hierbij om zeer zeldzame uitzonderingen waarbij economische overwegingen voor de overeenkomst zo belangrijk zijn dat het geoorloofd is hiervoor een uitzondering op de onverbindendheid als rechtsgevolg toe te staan. Enkel voor deze zeldzame gevallen geldt de rapportageverplichting. We mogen toch van de lidstaten verwachten dat zij deze verplichting nakomen, opdat de Commissie kan waken over de uniforme toepassing van de bepalingen van deze richtlijn in de hele Europese Unie.</p>
      <p sl="de">Betere wetgeving gaat ook gepaard met uniforme omzetting, zodat de Commissie kan controleren dat deze omzettingecht plaatsvindt. Dat is een basisbeginsel van de billijkheid en is onontbeerlijk voor een betere werking van de interne markt.</p>
      <p sl="de">Tot slot wil ik nog de heer Fruteau, mevrouw Rühle, de heer Schwab en de heer Zillmann bedanken. Ik wil ook van de gelegenheid gebruik maken om de assistenten van de fracties en de afgevaardigden te danken, die hard gewerkt hebben om een goede tekst op te stellen. Overigens zou ik het fijn vinden als dit soort debatten in de toekomst in Brussel gehouden zou kunnen worden in plaats van in Straatsburg.</p>
    </intervention>
    <intervention id="4-015" speaker_id="4294" name="Heide Rühle" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, mevrouw de commissaris, ook ik bedank de rapporteur. We hebben het immers aan hem te danken dat we vandaag in eerste lezing een richtlijn kunnen aannemen die tot doel heeft de rechtszekerheid op het vlak van openbare aanbestedingen te verbeteren. Dit zal zowel gemeenten als particuliere bedrijven ten goede komen. We verwachten dat vooral de kleine bedrijven, die zich geen grote juridische afdeling kunnen veroorloven, hiervan zullen profiteren.</p>
      <p sl="de">We zijn bijzonder ingenomen met het feit dat de rapporteur er van meet af aan op gehamerd heeft de richtlijn precies te beperken tot de EU-richtlijnen en het toepassingsgebied niet uit te breiden. Alle kandidaten moeten de kans krijgen het besluit tot gunning van de opdracht te controleren en daarvoor is een opschortingtermijn van ten minste tien dagen ingevoerd. Ik wil hierbij opmerken dat ik natuurlijk liever een langere termijn gezien had, maar het was voor mij belangrijk om al in de eerste lezing een compromis te bereiken teneinde meer rechtszekerheid te creëren. De lidstaten kunnen, als zij dat willen, de termijn op hun grondgebied wel verlengen.</p>
      <p sl="de">Overeenkomsten die tijdens de opschortingstermijn illegaal worden gesloten, worden onverbindend verklaard, tenzij er sprake is van dwingende redenen in verband met het algemeen belang die niet van economische aard zijn. Het vaststellen van de onverbindendheid gebeurt door een onafhankelijke beroepsinstantie. Ook dat was voor ons belangrijk en we hebben de rapporteur op dit vlak onze volledige steun gegeven.</p>
      <p sl="de">De informatieplicht van de aanbestedende dienst is precies voorgeschreven om de transparantie bij openbare aanbestedingen te verbeteren en om het gevaar van illegale praktijken en corruptie te beperken. Alles bij elkaar genomen, hebben we hiermee een goed en stevig compromis bereikt dat een bijdrage zal leveren aan betere wetgeving in Europa. Daarom zal onze fractie vandaag voor het verslag in zijn geheel stemmen.</p>
    </intervention>
    <intervention id="4-016" speaker_id="28134" name="Eva-Britt Svensson" is_mep="True" mode="spoken">
      <p sl="sv">namens de GUE/NGL-Fractie. – Mijnheer de Voorzitter, ik wil mijn spreektijd niet gebruiken om in details te treden, maar zal mij in plaats daarvan richten op algemenere aspecten met betrekking tot aanbestedingen. Ik wil ook zeggen dat onze fractie, de Confederale Fractie Europees Unitair Links/Noords Groen Links, voor het volledige verslag zal stemmen. Ik wil natuurlijk ook de rapporteur en de schaduwrapporteur bedanken voor het feit dat wij nu een beter verslag hebben gekregen.</p>
      <p sl="sv">Ik heb enorm veel respect voor de rapporteur en de schaduwrapporteur, die alle juridische begrippen die mensen moeten kennen als zij met deze regels vertrouwd willen raken, hebben verhelderd. Als gekozen vertegenwoordiger moet ik in ieder geval van mijn kant erkennen dat het soms lastig, zoniet onmogelijk, is mij door de juridische tekst te worstelen. Onze politieke besluiten in dit Parlement moeten in alle opzichten glashelder en begrijpelijk zijn voor degenen die de politieke verantwoordelijkheid voor de besluiten op zich moeten nemen.</p>
      <p sl="sv">Ik vind het ook moeilijk te begrijpen dat er überhaupt politieke besluiten over deze kwestie moeten worden genomen. Het zou zo moeten zijn dat wij als gekozen vertegenwoordigers in het Parlement besluiten wat wij met onze politieke besluiten willen bereiken. Vervolgens is het de taak van de juridische deskundigen om verantwoordelijkheid te nemen voor het formuleren van de juridische regels en dit te doen in overeenstemming met wat er in het politieke besluit staat en wat wij met onze besluiten willen bereiken.</p>
      <p sl="sv">Wij zijn het er ongetwijfeld allemaal over eens dat de aanbestedingsregels rechtvaardig moeten zijn en gelijke behandeling moeten waarborgen. In de motivering van het voorstel voor een richtlijn staat onder andere dat het zeer belangrijk is voor kleine economieën en kleine ondernemingen dat er een efficiënte, concurrerende en goed functionerende markt voor overheidsopdrachten is. Dat is beslist zo, maar ik vraag mij af hoeveel kleine ondernemingen echt de mogelijkheid hebben zich alle wetsteksten eigen te maken. Zij moeten er natuurlijk heel zeker van zijn dat zij de regelgeving volledig begrijpen om niet achteraf aangeklaagd te worden en verantwoordelijk te worden gehouden voor onjuiste aanbesteding.</p>
      <p sl="sv">Ik denk ook dat wij in de toekomst meer moeten nadenken over het feit dat aanbestedingen niet alleen om geld draaien. Wij moeten over een vorm van aanbesteden beschikken waarbij ook rekening kan worden gehouden met het feit dat wij het grote aantal transporten en de negatieve effecten op het klimaat moeten reduceren waarvan sprake is bij het aanbesteden van overheidsopdrachten in 27 lidstaten.</p>
    </intervention>
    <intervention id="4-017" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, neemt u mij niet kwalijk dat ik het debat onderbreek op grond van een beroep op artikel 145 van ons Reglement, maar ik zou willen wijzen op de aanwezigheid op de officiële tribune van een veertigtal leden van het Waalse parlement: zij vergezellen een groep jongeren die een bezoek brengt aan de Europese instellingen, vandaag hier in Straatsburg en morgen in Brussel. Deze groep staat onder leiding van de voorzitter van het Waalse parlement, de heer José Happart, die tussen 1984 en 1999 lid was van het Europees Parlement. Ik spreek namens al mijn Waalse collega-afgevaardigden van de vier fracties die in dit Parlement namens het Waals Gewest vertegenwoordigd zijn. Dank u wel en nogmaals mijn excuses voor het onderbreken van het debat.</p>
      <a text="(Applaus)"/>
    </intervention>
    <intervention id="4-018" speaker_id="33986" name="Petre Popeangă" is_mep="True" mode="spoken">
      <p sl="nl">în numele grupului ITS . – Desigur, orice iniţiativă care are drept scop îmbunătăţirea activităţilor comunitare, în special a celor din domeniul economic, este benefică realizării obiectivelor Uniunii, cu deosebire a celui mai important dintre acestea - promovarea progresului economic şi social.</p>
      <p sl="nl">În acest context general, iniţiativele care au ca obiectiv îmbunătăţirea modului de derulare a uneia dintre activităţile economice importante, cea a achiziţiilor publice, nu poate fi decât una salutară. De aceea, demersul Parlamentului şi al Consiliului de a propune adoptarea acestei directive este pe deplin justificat, deoarece a rezultat dintr-o necesitate reală: aceea că actualele norme nu creează cadrul legal suficient care să permită promovarea în condiţii de eficienţă a recursului în cazurile de nerespectare a prevederilor comunitare în materie de achiziţii publice. La această concluzie s-a ajuns şi în urma consultării unor operatori economici din mai multe state membre, care, cu această ocazie, au confirmat faptul că actualele proceduri naţionale de recurs nu permit întotdeauna o corecţie suficientă a cazurilor de nerespectare a prevederilor comunitare în materie.</p>
      <p sl="nl">Prin textul final al directivei, majoritatea acestor lacune sunt corectate, iar aplicarea acesteia va avea efecte benefice în toate situaţiile, dar mai ales în cazurile de atribuire, prin înţelegerea părţilor, a contractelor de achiziţii, practică ilegală, care se înregistrează în mai toate statele Uniunii, dar pentru a cărei stopare, până în prezent, nu au fost adoptate soluţii eficiente. Efecte benefice se vor înregistra şi în ţările nou-aderate precum România, unde prevederile legale în materie sunt încă destul de permisive, situaţie care poate facilita atribuirea oneroasă a contractelor de achiziţii publice.</p>
      <p sl="nl">În concluzie, susţin şi voi vota pentru adoptarea proiectului de directivă.</p>
    </intervention>
    <intervention id="4-019" speaker_id="4538" name="Malcolm Harbour" is_mep="True" mode="spoken">
      <p sl="en">Mijnheer de Voorzitter, als coördinator voor mijn fractie wil ik me aansluiten bij mijn collega's en de heer Fruteau bedanken voor een buitengewoon grondig en ingewikkeld stuk werk. Toen we hieraan begonnen, hadden we niet verwacht dat er zo veel gedetailleerd werk in de Raad moest worden verricht, en hij heeft dat proces op uiterst doeltreffende wijze in goede banen geleid. Ik weet zeker dat dit hem nog van pas zal komen wanneer hij naar het Franse parlement vertrekt.</p>
      <p sl="en">Ik heb slechts een paar opmerkingen over het belang van deze richtlijn, die aansluiten bij wat een aantal collega's, waaronder mijn medecoördinator, mevrouw Gebhardt, heeft gezegd over hoe belangrijk het is dat de Commissie de omzetting en tenuitvoerlegging van deze richtlijn nauwkeurig volgt. Volgens mij is dit nodeloos ingewikkeld, maar zo wilden de lidstaten het nu eenmaal.</p>
      <p sl="en">Niettemin moeten we ervoor zorgen dat bedrijven hun rechten uit hoofde van de richtlijn op eenvoudige wijze kunnen uitoefenen, en dat degenen die vinden dat bepaalde praktijken niet deugden gebruik kunnen maken van de mogelijkheid de overeenkomst onverbindend te laten verklaren. Zoals in de richtlijn wordt vermeld, is dit veruit de doeltreffendste beroepsprocedure, en op die manier zal de concurrentie op het gebied van overheidsopdrachten worden versterkt.</p>
      <p sl="en">Zoals altijd hebben de lidstaten ook voor zichzelf de mogelijkheid opengelaten om, onder omstandigheden die weliswaar nauwkeurig zijn omschreven, de opschortingsprocedures niet toe te passen. Het is evenwel bijzonder belangrijk dat de lidstaten zeer spaarzaam gebruik maken van dit recht en ik verzoek de Commissie dan ook ervoor te zorgen dat dit hierop naar behoren toezicht wordt houden.</p>
      <p sl="en">Het andere punt in verband waarmee ik de heer Fruteau in het bijzonder wil bedanken voor zijn samenwerking zijn de raamovereenkomsten. Die vormen namelijk een nieuw element, dat is terug te voeren op de hervorming van de richtlijnen die deze commissie in 2003 voor haar rekening heeft genomen. Bij deze raamovereenkomsten bestaat er, vanwege het raamwerk, een beperktere noodzaak aan bepaalde opschortingsprocedures voor de gunning van opdrachten aan kleinere bedrijven die in feite van tevoren toestemming hebben gekregen om van deze overeenkomsten te profiteren. We hebben op dit punt het juiste evenwicht weten te bereiken en ik wil de rapporteur daarvoor heel hartelijk bedanken.</p>
      <p sl="en">Over het geheel genomen is dit een hervorming die de moeite waard is, maar wel een die voortdurende waakzaamheid vergt van de Commissie, daarin ondersteund door de Commissie interne markt en consumentenbescherming, om te garanderen dat de hervorming ook echt doeltreffend zal zijn.</p>
    </intervention>
    <intervention id="4-020" speaker_id="28198" name="Jacques Toubon" is_mep="True" mode="spoken">
      <p sl="fr">Mijnheer de Voorzitter, we hebben hier te maken met een tekst die, vanuit een technisch en juridisch oogpunt een groot praktisch belang vertegenwoordigt, aangezien het in feite gaat om het vrijwaren van de beroepsmogelijkheden van inschrijvers op overheidsopdrachten, en wel door een termijn vast te stellen gedurende welke de sluiting van de overeenkomst wordt opgeschort – oftewel een termijn tussen de gunning van de opdracht en de sluiting van de overeenkomst – om zo de niet-geselecteerde kandidaten de mogelijkheid te geven om beroep in te stellen, in de wetenschap dat men er veel meer aan heeft om de sluiting van een overeenkomst aan te vechten dan om een schadevergoeding te krijgen als de betreffende overeenkomst al gesloten is. Anderzijds voorziet dit voorstel in doeltreffende maatregelen om de onwettige onderhandse gunning van opdrachten tegen te gaan.</p>
      <p sl="fr">De besprekingen met de Raad waren gebaseerd op het uitmuntende verslag van de heer Fruteau, en gingen voornamelijk over de sanctie om opdrachten die zonder inachtneming van de opschortende termijn zijn gegund, nietig te verklaren, hetgeen de uitkomst was van de trialoog. De lidstaten krijgen hiermee de mogelijkheid om alternatieve sancties in te stellen voor schendingen van de opschortende termijn, en dit voorstel heeft onze steun. Het is een goed compromis. Onverbindendheid als sanctie op schendingen en de mogelijkheid om andere sancties toe te passen en dus om nationale rechtbanken in geval van schending van de opschortende termijn enige speelruimte te laten, is een goede formule, waarmee wij instemmen.</p>
    </intervention>
    <intervention id="4-021" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . Mijnheer de Voorzitter, ik heb aandachtig geluisterd naar het debat over het voorstel voor een richtlijn met betrekking tot de herziening van de beroepsprocedures inzake het plaatsen van overheidsopdrachten en ik wil de afgevaardigden hartelijk bedanken voor al hun opmerkingen.</p>
      <p sl="en">Tot besluit wil ik een aantal belangrijke punten benadrukken. Ten eerste kunnen we zonder doeltreffende beroepsprocedures voor bedrijven die verhaal willen halen geen werkelijk open en concurrerende markt voor overheidsopdrachten realiseren. Ten tweede is dit cruciaal om ervoor te zorgen dat overheidsopdrachten uiteindelijk terechtkomen bij het bedrijf dat het beste aanbod heeft gedaan. Ten derde moeten we bedrijven, overheden en burgers er echt opnieuw van verzekeren dat aanbestedingsprocedures voor overheidsopdrachten eerlijk zijn.</p>
      <p sl="en">Later vandaag heeft het Parlement de gelegenheid een voorstel aan te nemen waarin de opvattingen worden weerspiegeld die het reeds in het verslag heeft verwoord via zijn commissie ten principale. Namens commissaris McCreevy wil ik de rapporteur, de heer Fruteau, en het Parlement nogmaals bedanken voor het belang dat zij hebben gehecht aan het onderwerp en benadruk ik dat de stemming van het Parlement een historische kans is om bij te dragen aan het eerlijk en concurrerender plaatsen van overheidsopdrachten in Europa.</p>
    </intervention>
    <intervention id="4-022" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag om 12.00 uur plaats.</p>
    </intervention>
  </section>
  <section id="creitem5" title="5. Consumentenvertrouwen in een digitale omgeving (debat)">
    <intervention id="4-024" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0191/2007) van Zuzana Roithová, namens de Commissie interne markt en consumentenbescherming, over consumentenvertrouwen in een digitale omgeving (2006/2048(INI)).</p>
    </intervention>
    <intervention id="4-025" speaker_id="28352" name="Zuzana Roithová" is_mep="True" mode="spoken" role="rapporteur">
      <p sl="cs">Mijnheer de Voorzitter, mevrouw de commissaris, dames en heren. Het is mij een waar genoegen dat ik na een jaar werk samen met de schaduwrapporteur dit verslag over consumentenvertrouwen in een digitale omgeving aan u kan voorleggen.</p>
      <p sl="cs">Met dit verslag geeft het Europees Parlement een sterk signaal af aan de Europese Commissie en de lidstaten om zorg te dragen voor de modernisering van de voorwaarden voor digitaal ondernemen, alsook om ervoor te zorgen dat het niveau van consumentenbescherming in overeenstemming wordt gebracht met de nieuwste trends op digitaal gebied. Bedrijven en consumenten verwachten eenduidige, eenvoudige en afdwingbare regels om de hele internetbedrijfscultuur op een hoger plan te brengen. Het verslag is slechts het begin van dit hele proces. Ik ben me ervan bewust dat de tenuitvoerlegging van de in het verslag voorgestelde maatregelen gepaard gaat met een aanzienlijke belasting voor de Commissie, die toch al haar beperkingen kent als het gaat om financiële middelen en beschikbaar personeel.</p>
      <p sl="cs">Bij openbare hoorzittingen alsook bij enkele onderzoeken is een aantalveelzeggende feiten aan het licht gekomen die ons niet onverschillig mogen laten. Zo doet bijvoorbeeld slechts 6 procent van de consumenten via het internet aankopen in het buitenland. Verder krijgt een derde de bestelde goederen of diensten niet geleverd vanwege hun nationaliteit, verblijfplaats of de plaats van uitgifte van hun betaalkaart. Bepaalde moderne elektronische diensten waarmee digitale inhoud wordt geleverd, zijn slechts toegankelijk voor klanten afkomstig uit de vijftien oude EU-landen.</p>
      <p sl="cs">Verder zijn er nog de ontelbare elektronische overeenkomsten die de gebruiker snel aanklikt zonder deze te lezen en dus zonder te weten dat er allemaal oneerlijke en misleidende bepalingen in staan. We zijn erachter gekomen dat zelfs juridische experts niet in staat zijn precies te bepalen wat er in sommige onlineovereenkomsten, zoals licentieovereenkomsten met eindgebruikers, staat. Verder hebben detailhandelaars geen enkel idee van hun plichten op internet, en zijn zij absoluut niet thuis in de 27 verschillende rechtsstelsels. De consument is niet op de hoogte van zijn internetrechten en daarvan bestaat ook geen enkel overzichtsdocument. Gebruikers verkeren in onzekerheid over wat ze wel en niet mogen doen met de aangekochte digitale inhoud. Ook deinzen ze ervoor terug om in het buitenland geschillen af te handelen en zijn zij onder meer volledig onbekend met de gevaren van op het internet verkochte namaakmedicijnen. Daarom verzoeken wij de Commissie om een pan-Europees waarschuwingssysteem tegen oplichters op het internet te creëren, en om ervoor te zorgen dat meer soorten overeenkomsten onder het verbod op zogeheten oneerlijke voorwaarden komen te vallen.</p>
      <p sl="cs">Het uitgangspunt van de gemeenschappelijke markt is minder beperkingen en meer mogelijkheden. Het is paradoxaal genoeg echter zo dat ondanks de grenzeloze mogelijkheden van het internet de elektronische wereld heel anders in elkaar zit. Ik durf te stellen dat er 27 afzonderlijke nationale markten zijn die samen een rem vormen op de ontwikkeling van de Europese informatiemaatschappij, die daardoor achterloopt op die van de Verenigde Staten en Azië.</p>
      <p sl="cs">Het slechten van kunstmatige en natuurlijke barrières voor e-handel vereist eveneens dat er een oplossing komt voor de gefragmenteerde regels van de lidstaten. Op de lange termijn kan dit met de nodige politieke wil worden bewerkstelligd door middel van volledige harmonisering. In deze dynamische sector zijn echter snellere en flexibelere oplossingen nodig. Daarom geef ik er in dit verslag de voorkeur aan om coördinerende activiteiten te ontplooien ten behoeve van vrijwillige normen of beter gezegd overkoepelende normen, waaronder standaardovereenkomsten voor grensoverschrijdende elektronische handel. Over de inhoud ervan moet overeenstemming worden bereikt door organisaties van bedrijven en consumenten, maar dat alles met de onmisbare coördinerende rol van de Europese Commissie. Houders van het Europese vertrouwensmerk voor grensoverschrijdende e-handel moeten zich aan deze normen houden. Consumentenorganisaties zijn enthousiast over het vooruitzicht van een dergelijk vertrouwensmerk en zijn vastberaden om met behulp van reeds bestaande technische en juridische middelen alles in het werk te stellen om misbruik te ontdekken en openbaar te maken.</p>
      <p sl="cs">Verder roepen wij op tot het opstellen van een Europees handvest van gebruikersrechten in de informatiemaatschappij. Het Europees Parlement is hiermee een van de eerste parlementen ter wereld die probeert de consumentenrechten op het internet te verhelderen. Is het handvest eenmaal eenvoudig en in alle officiële talen toegankelijk, dan zullen consumenten vanzelf hun rechten beginnen op te eisen, en wordt het voor bedrijven eenvoudigweg verstandig om het handvest na te leven, om zo onnodige juridische kosten voor het oplossen van geschillen te vermijden.</p>
      <p sl="cs">Ik ben van mening dat dit verslag een impuls zal geven aan de verbetering van de digitale omgeving.</p>
      <p sl="cs">En dan is nu het moment aangebroken om de schaduwrapporteurs te bedanken voor hun uitmuntende samenwerking: mevrouw Herczog, mevrouw Rühle, de heer Schmidt en mevrouw Jäätteenmäki, alsook de assistenten, en in het bijzonder de heer Jirsa voor zijn onvervangbare deskundige hulp. Ook heb ik grote waardering voor de hulp van de coördinatoren, de voorzitter, het commissiesecretariaat en de diensten. Ook ben ik zeer te spreken over de constructieve communicatie met consumentenorganisaties, ondernemingen en verschillende medewerkers van de Commissie. Bovenal wil ik een compliment maken aan commissaris Kuneva, die zich met grote verve gestort heeft op haar nieuwe werk in de Commissie. Alle lof voor haar bereidwillige en zeer open houding. Ik ben ervan overtuigd dat zij uitstekend in staat zal zijn om de obstakels die allicht bij de tenuitvoerlegging van onze voorstellen ter verhoging van het vertrouwen in de Europese digitale omgeving opduiken, te overwinnen.</p>
    </intervention>
    <intervention id="4-026" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . Mijnheer de Voorzitter, het is werkelijk een plezier om vandaag hier te kunnen zijn om met u over dit zeer belangrijke onderwerp te debatteren, namelijk over de manier waarop we het consumentenvertrouwen in de digitale omgeving kunnen vergroten.</p>
      <p sl="en">Ik wil aan het begin van mijn toespraak mevrouw Roithová en alle schaduwrapporteurs bedanken voor hun uitstekende en zeer nauwe samenwerking – en dit is niet alleen een kwestie van beleefdheid, maar oprechte erkenning voor een zeer lastige taak.</p>
      <p sl="en">Ik ben blij dat de Commissie en het Europees Parlement het eens zijn over een gemeenschappelijke lijn voor de aanpak van deze uiterst belangrijke en uitdagende kwestie. Dit is zonder meer een belangrijk en ambitieus verslag, en ik denk dat we in grote lijnen allemaal hetzelfde denken over de doelstellingen en over de analyse van de problemen.</p>
      <p sl="en">De digitale economie – en meer in het bijzonder de e-handel – biedt grote mogelijkheden om het welzijn van consumenten te verbeteren door een groter scala aan producten beschikbaar te maken, de prijsconcurrentie een impuls te geven en nieuwe markten te ontwikkelen. Zij vervult ook een centrale rol bij het voltooien van de detailhandelszijde van de interne markt. Momenteel zijn de detailhandelsmarkten nog langs nationale lijnen verdeeld in minimarkten, zoals mevrouw Roithová al aangaf. Dat is in dit tijdperk van e-handel en internet niet logisch. E-handel verandert het karakter van de detailhandel wel, maar uitsluitend op nationaal niveau. Internet is grenzeloos, maar consumenten, bedrijven en regelgevers niet. Vijftig procent van de Europese consumenten die thuis een computer hebben, heeft in de afgelopen twaalf maanden iets gekocht via internet, maar slechts 12 procent van degenen die thuis een computer hebben, heeft een grensoverschrijdende aanschaf gedaan. Dit geeft aan dat het noodzakelijk is actie te ondernemen teneinde het consumentenvertrouwen aan de detailhandelszijde van de interne markt te vergroten en de fragmentatie van de markt tegen te gaan om uiteindelijk een markt voor burgers te verwezenlijken.</p>
      <p sl="en">Zoals u weet, hebben we begin dit jaar een begin gemaakt met twee belangrijke initiatieven voor consumenten: de strategie voor het consumentenbeleid en de raadpleging over de herziening van de bestaande wetgeving op het gebied van de consumentenbescherming. Onze doelstelling als Commissie is de EU te helpen het hoofd te bieden aan de uitdagingen ten aanzien van groei en banen en het herstel van de band met haar burgers. Deze doelstelling zal worden gehaald als we tegen 2013 op geloofwaardige wijze aan alle burgers kunnen laten zien dat zij van overal in de EU kunnen winkelen – in de winkel op de hoek en op websites – in het vertrouwen dat zij overal in gelijke mate en op doeltreffende wijze beschermd worden.</p>
      <p sl="en">De noodzaak om het consumentenvertrouwen in de digitale economie te verbeteren komt terug in elk aspect van deze strategie. Het verslag van mevrouw Roithová laat zien dat de obstakels – met inbegrip van obstakels op het gebied van regelgeving – talrijk zijn. Mijn voorgangers hebben vooruitgang geboekt bij de aanpak van een aantal daarvan via de richtlijn oneerlijke handelspraktijken en de verordening betreffende samenwerking inzake consumentenbescherming, die heeft geleid tot de oprichting van het netwerk van Europese consumentenorganisaties. Mijn prioriteit ligt nu bij het wegnemen van de resterende obstakels door middel van de hervorming van de bestaande wetgeving op het gebied van consumentenbescherming in verband met consumentenovereenkomsten.</p>
      <p sl="en">Zoals u weet, hebben we het initiatief genomen tot een brede raadpleging over de toekomst van de consumentenbescherming, en we zijn begonnen met het analyseren van de reacties van de belanghebbenden. We zien uit naar de verschijning van het verslag van mevrouw Petre na de zomer. Uw standpunten en uw steun zullen een belangrijk referentiekader vormen voor onze vervolgwerkzaamheden en voor specifieke voorstellen. De follow-up van de Commissie naar aanleiding van de herziening van het acquis biedt een basis waarop het consumentenvertrouwen kan worden opgebouwd. De ontwikkeling van gestandaardiseerde consumentenovereenkomsten kan iets zijn om verder te onderzoeken zodra deze stevige basis is gelegd.</p>
      <p sl="en">Een van de doelen van dit initiatief is de fragmentatie van de regelgeving op de interne markt te verminderen door middel van de doelgerichte harmonisatie van kwesties die specifieke problemen opleveren voor consumenten en bedrijven. We zullen onder andere in overweging nemen of normen en standaardisatie een rol kunnen spelen in dit proces.</p>
      <p sl="en">Hetzelfde geldt voor zelfregulering. De Commissie heeft belangrijk werk verricht ten aanzien van de ontwikkeling van een model van beste praktijken op het gebied van zelf- en coregulering, en we zullen dat in de toekomst blijven doen. Ik deel uw zorgen over de interactie tussen verschillende wetgeving inzake onlinetransacties of digitale goederen. Er zijn vele gedetailleerde wetten, en consumenten en bedrijven zijn wellicht niet voldoende op de hoogte van hun rechten en plichten in de digitale omgeving. Ik zal samen met mijn collega's, mevrouw Reding en de heer McCreevy, onderzoeken hoe deze kwesties het best kunnen worden verhelderd.</p>
      <p sl="en">Naar aanleiding van uw inbreng zullen we onderzoek doen naar het idee van een praktische gids die betrekking moet hebben op de diensten van de informatiemaatschappij en die burgers moet helpen meer inzicht te geven in hun rechten. Ik wil u ook bedanken voor het hameren op het belang van handhaving – ik ben het volledig met u eens. Kwalitatief hoogwaardige wetgeving volstaat niet als deze niet wordt ondersteund door doeltreffende handhaving. We hebben een netwerk van nationale handhavingsinstanties in de Europese Unie opgezet en we zullen dat netwerk nu geleidelijk uitbreiden met partners in derde landen teneinde de doeltreffendheid ervan te vergroten.</p>
      <p sl="en">Tot besluit wil ik u bedanken voor uw inzet om Europese burgers te helpen profiteren van alle voordelen van de interne markt en de digitale economie. Ik zie ernaar uit om samen met u te werken aan de verwezenlijking van onze gemeenschappelijke doelen en een interne markt voor burgers te realiseren.</p>
    </intervention>
    <intervention id="4-027" speaker_id="28345" name="David Hammerstein" is_mep="True" mode="spoken">
      <p sl="es">rapporteur voor advies van de Commissie industrie, onderzoek en energie . – Mijnheer de Voorzitter, ik wil mevrouw Roithová bedanken voor zo’n uitstekend verslag.</p>
      <p sl="es">Het vertrouwen van de consument in de digitale omgeving is in grote mate afhankelijk van de bescherming en de duidelijkheid die we de consument binnen deze omgeving kunnen bieden.</p>
      <p sl="es">We moeten in gedachten houden dat kleine en middelgrote ondernemingen ook consumenten zijn en de Europese Unie dient het gebruik van deze nieuwe technologieën te bevorderen en die ondernemingen aan te moedigen tot deelname aan onlinemarkten. Tegelijkertijd dienen we het vertrouwen van de consument in deze platforms te stimuleren door transparante en eerlijke transacties te garanderen.</p>
      <p sl="es">Consumenten moeten zich bewust zijn van hun rechten en plichten in de digitale wereld. Bij sommige producten zoals MP3-spelers, dvd-recorders en computergames, is de consument verplicht om akkoord te gaan met zeer strenge voorwaarden in de kleine lettertjes en in sommige gevallen grenst dit aan het illegale en is dit in strijd met het recht op privacy.</p>
      <p sl="es">Tegelijkertijd zijn de producenten van deze apparatuur bezig het gebruik van systemen voor het digitaal beheer van rechten uit te breiden om illegale kopieën tegen te gaan. Dit boezemt angst in en dat kan het consumentenvertrouwen ondermijnen. Om dit probleem van interoperabiliteit op te lossen, zijn open standaarden nodig die een omgeving mogelijk maken die veiliger, opener en betrouwbaarder is.</p>
      <p sl="es">Ook softwarepatenten vormen een serieuze bedreiging voor softewareontwikkelaars bij kleine en middelgrote ondernemingen, die zich de juridische kosten niet kunnen veroorloven. Angst gaat in deze omgeving niet samen met vertrouwen, noch bij kleine en middelgrote ondernemingen noch bij consumenten.</p>
      <p sl="es">Digitale platforms kunnen slechts voor groei en ontwikkeling zorgen als ze gebaseerd zijn op open en interoperabele standaarden. Standaarden kunnen bijdragen aan vermindering van de marktfragmentatie en het gebruik van open software kan ook een aanzienlijke bijdrage leveren aan de bevordering van onlineveiligheid.</p>
      <p sl="es">Verbetering van de veiligheid en het vertrouwen van de consument is afhankelijk van bepaalde belangrijke aspecten: wetgeving, mechanismen die reguleringsinstrumenten versterken en tot stand brengen, zoals gedragscodes en vertrouwensmerken.</p>
    </intervention>
    <intervention id="4-028" speaker_id="4538" name="Malcolm Harbour" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, het doet mij veel genoegen dit verslag te kunnen toejuichen en mijn collega, mevrouw Roithová, en de schaduwrapporteurs, die hier ook aanwezig zijn, te bedanken voor hun uitstekende werk. Het is een zeer goede teamprestatie. Ik wil mevrouw Kuneva verder bedanken voor haar bijzonder positieve reactie.</p>
      <p sl="en">Uit dit verslag blijkt hoe waardevol een Parlementaire commissie kan zijn als het gaat om een ingewikkelde kwestie, met name een kwestie die zo veel verschillende beleidsterreinen bestrijkt. De specifieke boodschap die ik aan de commissaris wil overbrengen is dat ik hoop dat zij hiermee verder zal gaan en zal uitgroeien tot de kampioen van de consumenten in de e-wereld en de e-handel. Zoals zij al zei, zijn het immers niet alleen haar diensten die hieraan een bijdrage hebben geleverd, maar ook die van mevrouw Reding en de heer McCreevy, alsook die van de heer Frattini en de heer Verheugen, in zijn rol van kampioen van het bedrijfsleven, in het bijzonder van de kleine ondernemingen. Wat de heer Frattini betreft, wil ik wederom benadrukken dat velen van ons zich zorgen maken over de voorgestelde hervorming van met name de Rome I-verordening, die gepaard gaat met het ernstige risico dat de bepalingen worden ondermijnd op basis waarvan kleine bedrijven een actieve rol kunnen spelen in de wereld van de e-handel. Ook zijn er belangrijke bepalingen op het terrein van gegevensbescherming waarover consumenten zich zorgen maken als het gaat om het verstrekken van hun gegevens en het online gaan, die ook tot zijn werkgebied behoren. Ik denk dan ook dat een dergelijke gecoördineerde aanpak noodzakelijk is.</p>
      <p sl="en">Verder wil ik aanhaken bij wat de heer Hammerstein Mintz zei, namelijk dat we vooral moeten kijken naar kleine ondernemingen. Grote ondernemingen kunnen ingewikkelde meertalige websites ontwikkelen die zijn gebaseerd in verschillende landen. We willen kleine ondernemingen met innovatieve en opwindende producten en diensten die in één EU-lidstaat zijn gevestigd echter ook in de gelegenheid stellen gebruik te maken van vrije en eenvoudige toegang tot die EU-markt, zodat zij werkelijk kunnen profiteren van de mogelijkheden die de e-handel hun biedt. We moeten er zeer zorgvuldig op toezien dat we de regelgeving zodanig vormgeven dat we hen daarin niet ontmoedigen, want we willen niet alleen dat consumenten online gaan, maar ook dat bedrijven hun producten online zetten, zodat die twee samengaan. Dat is immers wat we kunnen realiseren met betrekking tot onze dynamische e-handelsmarkt, die zich zal blijven ontwikkelen.</p>
    </intervention>
    <intervention id="4-029" speaker_id="28155" name="Edit Herczog" is_mep="True" mode="spoken">
      <p sl="hu">namens de PSE-Fractie. – Graag bedank ik de rapporteur voor het werk dat zij de afgelopen anderhalf jaar heeft verricht en waarbij zij een uitzonderlijke openheid en compromisbereidheid aan den dag heeft gelegd. Niet in de laatste plaats wil ik haar bedanken voor haar openheid aangezien wij vanaf het moment dat zij is gekozen tot commissaris samenwerken op dit gebied.</p>
      <p sl="hu">Het resultaat van dit werk is een verslag waarvan de ambitieuze politieke boodschappen door de vele compromissen niet zijn afgezwakt, zoals gewoonlijk het geval is, maar daardoor juist zijn versterkt. Dat is ook hard nodig want het gaat hier om de voorbereiding van de Europese samenleving en economie op het elektronische tijdperk. Een voorwaarde hiervoor is dat zo veel mogelijk lagen van de samenleving toegang hebben tot informatietechnologie. Als voetnoot bij dit verslag moeten we daarom in elk geval het belang van e-insluiting onderstrepen, dat wil zeggen dat ook plattelandsbewoners, mensen met een beperking, ouderen en mensen met een laag inkomen kunnen worden opgenomen in de dynamische digitale samenleving van Europa.</p>
      <p sl="hu">Het staat buiten kijf dat de informatiemaatschappij en de kenniseconomie de toekomst hebben. Zoals we inmiddels al hebben ingezien, moeten we echter tevens accepteren dat de handel, de goederen- en dienstenmarkt en daarmee de consumptie ook op kennis gebaseerd en digitaal gaan worden. Consumenten blijven echter ook op internet consumenten met rechten en plichten. Zij moeten vóór alles weten waarmee ze te maken hebben: met een flyer, een gratis krant, een product of een dienst.</p>
      <p sl="hu">Met deze kennis in het achterhoofd moeten zij zich even oplettend gedragen als in een traditionele bibliotheek, bank, reisbureau of winkel het geval zou zijn. Ze moeten weten wat ze wel en niet mogen. In ruil voor naleving van de regels genieten ze dezelfde bescherming als gezagsgetrouwe consumenten op de traditionele markt. In een digitale omgeving wakkeren echter talloze factoren het wantrouwen van consumenten aan. Het gemak en de snelheid van de informatiestroom, het veelvuldige gebrek aan consumentenvoorlichting en de snelle en grootschalige verspreiding van illegale praktijken zijn slechts enkele redenen waarom een internetgebruiker zelfs ter goeder trouw de grenzen van gezagsgetrouwe consumptie kan overschrijden. Als politici hebben wij de politieke plicht om hulpmiddelen voor de Europese elektronische omgeving te ontwikkelen die onze internetgebruikers in staat stellen gehoorzame consumenten te blijven.</p>
      <p sl="hu">Namens de Sociaal-democratische Fractie kan ik zeggen dat we op de lange termijn steun zullen geven aan het digitaal consumentenhandvest waarin aan elke consument duidelijke en begrijpelijke voorlichting wordt verschaft over hoe er op internet in bepaalde situaties gehandeld moet worden. Het Parlement is zich er terdege van bewust dat de dynamische ontwikkeling van de digitale omgeving en de toetsing van de wetten op het gebied van consumentenbescherming die momenteel plaatsvindt, de inhoud van een toekomstig handvest in grote mate zal beïnvloeden. De consumenten hebben echter ook nu al behoefte aan informatie en daarom vragen wij de Commissie om ook onder de huidige omstandigheden en op grond van de nu geldende rechtsregels een handleiding op te stellen over de rechten en de bescherming van e-consumenten.</p>
      <p sl="hu">In verband hiermee doen wij de aanbeveling dat er een netwerk van centra voor consumentenbescherming wordt opgericht, naar analogie van het Solvit-systeem en de website van Dolceta, oftewel: er moet een Europees informatie- en ondersteuningsportaal voor e-consumenten komen dat de Europese internetconsumenten bijstaat met advies, antwoorden en oplossingen. Evenzo steunen wij de opheldering van de wetgeving met betrekking tot het gebruik en de bescherming van digitale content, want de interoperabiliteit van de middelen en de inhoud enerzijds en het beheer van digitale rechten anderzijds zijn twee belangrijke basisbeginselen.</p>
      <p sl="hu">Ten slotte wil ik de consumenten en de industrie erop attent maken dat zij een gemeenschappelijk belang hebben. Evenals op de traditionele markt zijn zij ook op de digitale markt aangewezen op een houding die getuigt van respect voor de wet. Momenteel valt dit terrein onder veel commissies en we willen daarom dat de Commissie interne markt en consumentenbescherming, die hier het meest ontvankelijk voor is en het dichtstbij de consumenten staat, de verdere taken die hiermee samenhangen binnen de Commissie zal coördineren.</p>
    </intervention>
    <intervention id="4-031" speaker_id="4274" name="Olle Schmidt" is_mep="True" mode="spoken">
      <p sl="sv">namens de ALDE-Fractie. – Mijnheer de Voorzitter, mevrouw de commissaris, weinigen hebben kunnen bevroeden hoe internet de wereld fundamenteel zou veranderen, zowel in politiek als in economisch opzicht. Ondanks pogingen van totalitaire regimes om de informatiestroom te beperken, krijgt internet miljoenen nieuwe gebruikers. De manier waarop wij internet gebruiken verandert ook snel van een passieve verwerving van informatie naar een interactieve benadering. Wij kopen en verkopen goederen en diensten en chatten en ontmoeten elkaar op internet. Wij hebben zelfs een tweede leven gekregen op internet, een virtuele realiteit die voor sommigen belangrijker wordt dan de echte werkelijkheid.</p>
      <p sl="sv">Statistieken laten een jaarlijkse toename van de handel op internet zien met 21 procent en hoewel de grensoverschrijdende handel in de Europese Unie niet omvangrijk is, wijst veel erop dat deze zal toenemen. Meer dan de helft van de huishoudens in Europa bezit een computer en dat aantal is in één jaar met ongeveer 4 procent gestegen. 42 procent van alle huishoudens zijn op internet aangesloten en ook hier bedraagt de toename 4 procent in één jaar. In mijn eigen land, Zweden, heeft ruim 75 procent van de bevolking thuis een internetaansluiting. Het is echter verheugend dat de grootste toename in de nieuwe lidstaten plaatsvindt.</p>
      <p sl="sv">Zoals veel van mijn collega's in dit Parlement hebben gezegd, neemt met deze ontwikkeling ook het aantal gevallen van fraude en oplichting toe. Tegen deze achtergrond is het verslag van mevrouw Roithová een belangrijke stap op weg naar een verbetering van het vertrouwen van de consumenten in de digitale markt. Wij weten dat, parallel aan het werk van het Parlement, de Commissie de hele consumentenwetgeving van de Europese Unie herziet.</p>
      <p sl="sv">In paragraaf 19 van het verslag wordt een zogenoemd Europees vertrouwensmerk voorgesteld. Dat is natuurlijk een goed idee, maar ik voorzie bepaalde problemen. Ten eerste kunnen de kosten van het actueel houden van een dergelijk kwaliteitsmerk hoog zijn. De Commissie heeft zelf berekend dat de kosten 1 miljoen euro per land per jaar bedragen, wat een aanzienlijk bedrag is. Ten tweede bestaat het gevaar dat het vertrouwensmerk wordt gestolen, misbruikt of vervalst.</p>
      <p sl="sv">Een ander belangrijk punt is het opstellen van een EU-handvest voor de rechten en plichten van gebruikers in de informatiemaatschappij. Dit is geen nieuwe kwestie en natuurlijk een belangrijk terrein voor de Commissie, zoals de commissaris ook al zei in verband met de onderhavige herziening. Ik ben van mening dat in de formuleringen die in de amendementen worden voorgesteld beter rekening wordt gehouden met de complexiteit en de snelheid van de veranderingen in de digitale omgeving.</p>
      <p sl="sv">Het hoeft misschien niet eens gezegd te worden, maar de digitale omgeving heeft natuurlijk een efficiënt kader nodig in de vorm van regels en wetgeving. Alle actoren die gebruik maken van internet moeten hun rechten en plichten kennen. Wij hebben goed geïnformeerde en geschoolde consumenten nodig. Wij hebben daarvoor niet alleen verkopers en ondernemers met verantwoordelijkheidsgevoel nodig, maar ook moedige innovatoren die nieuwe mogelijkheden en nieuwe banen zien. Wij hebben natuurlijk ook wetten nodig die goed functioneren in een veranderende omgeving.</p>
      <p sl="sv">De Commissie moet een evenwicht weten te vinden in al deze belangen om te komen tot een Europese Unie die beter in staat is concurrerender te worden en aan de vereisten van de Strategie van Lissabon te voldoen.</p>
      <p sl="sv">Tot slot wil ik erop wijzen dat wij nooit mogen vergeten dat vrijheid en vrije toegang tot informatie de basis hebben gelegd voor het enorme succes van internet.</p>
    </intervention>
    <intervention id="4-032" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, ik wil mijn waardering uitspreken voor mevrouw Zuzana Roithová, die dit cruciale thema heeft aangesneden. We mogen niet vergeten dat de eerste stappen voor het ontwikkelen van internet nog maar veertig jaar geleden zijn gezet. Tegenwoordig kunnen we spreken van een internetrevolutie.</p>
      <p sl="pl">Dit fantastische middel biedt ons op zeer veel terreinen enorme mogelijkheden. Toch stelt het ons ook voor veel uitdagingen. Het kan namelijk worden gebruikt voor nuttige zaken, maar ook voor criminele doeleinden, net als overigens het geval is bij veel andere middelen die de mens in de loop der tijden heeft uitgevonden.</p>
      <p sl="pl">Het gebruik van digitale technologie voor e-handel moet ook in deze context worden bezien. E-handel omvat het kopen van verschillende goederen en diensten. De juridische en technische antwoorden op dit fenomeen moeten aan een reeks criteria voldoen. In het verslag wordt daaraan aandacht besteed. Ik wil graag een paar punten ter overweging voorleggen.</p>
      <p sl="pl">Allereerst zou de toegang tot e-handel aanmerkelijk breder moeten zijn. Vandaar dat er in dit Parlement al vaak is gehamerd op het bevorderen van breedbandinternet. Momenteel beschikt maar 25 procent van de huishoudens in de Europese Unie over een breedbandverbinding, en daarmee over een verbindingen van hoge kwaliteit.</p>
      <p sl="pl">Ten tweede moet de koper zeker weten dat deze vorm van handel veilig is, zowel wat de transactie zelf betreft als wat betreft het verkrijgen van passende garantie op de aangeschafte goederen en diensten, ongeacht grenzen.</p>
      <p sl="pl">Ten derde mag de anonimiteit, die dikwijls inherent is aan deze transacties, op geen enkele manier criminaliteit in de hand werken, zoals piraterij op het gebied van films of muziek die onder het auteursrecht vallen. Daarom is het noodzakelijk dat we de term "bestemd voor eigen gebruik" nader preciseren.</p>
      <p sl="pl">Ten vierde dienen politie en justitie bijzonder alert te zijn op bepaalde activiteiten via internet, zoals het kopen van pedoseksueel of pornografisch materiaal, de verspreiding van prostitutie, en andere zaken die ons een slecht geweten bezorgen.</p>
      <p sl="pl">Ten vijfde moet betaling via internet voor beide partijen volledig veilig kunnen verlopen. Ten zesde moet het mogelijk zijn dat potentiële afnemers de informatie in reclame voor goederen of diensten die digitaal kunnen worden aangeschaft, kunnen verifiëren.</p>
      <p sl="pl">Ten zevende moet de veiligheid van digitale banktransacties rigoureus worden verbeterd. Ten achtste is het gebruik van digitale middelen van belang voor het verlenen van bepaalde medische diensten, alsmede voor diagnostiek en controle op afstand, vooral in de meer afgelegen gebieden.</p>
      <p sl="pl">Ten negende zijn educatieve e-diensten het volgende essentiële thema op dit vlak. Ten tiende, en laten we dit vooral niet vergeten, komen veel verbeteringen voor personen met een handicap voort uit het gebruik van digitale fora voor consumenten.</p>
      <p sl="pl">Tot besluit benadruk ik dat we geen solide, concurrerende markt voor digitale diensten kunnen opbouwen zonder eerlijkheid, transparantie, goede kwaliteit en flexibiliteit.</p>
    </intervention>
    <intervention id="4-033" speaker_id="4294" name="Heide Rühle" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, mevrouw de commissaris, beste collega's. Ik wil in het bijzonder de rapporteur bedanken. Het is haar verdienste dat het Parlement vandaag een prima initiatiefverslag kan aannemen. Ik hoop en verwacht dat de Commissie bij de herziening van het Europese consumentenrecht rekening zal houden met de aanbevelingen en conclusies in dit verslag.</p>
      <p sl="de">Onze fractie steunt uw verslag, mevrouw Roithová, en ook de meeste van uw compromisamendementen. We vinden het wel jammer dat u uw voorstel heeft afgezwakt op het vlak van het Europese vertrouwensmerk. We zullen dus niet instemmen met amendement 4 en we stemmen ook tegen de amendementen van de Liberalen.</p>
      <p sl="de">De bescherming van de intellectuele eigendom mag niet leiden tot een uitholling van consumentenrechten. Consumenten hebben duidelijke informatie nodig over hun juridische situatie wanneer ze omgaan met digitale informatie en over het beheer van hun digitale rechten. Ze hebben recht op interoperabele oplossingen.</p>
      <p sl="de">In het verslag komen belangrijke onderwerpen aan de orde, zoals de vraag om een Europees handvest van consumentenrechten, het opzetten van een Europees systeem voor vroegtijdige waarschuwing en een gegevensbank voor de bestrijding van frauduleuze praktijken via het internet. Het gaat om het invoeren van een verplichte externe audit voor enkele specifieke elektronische diensten, zoals internetbankieren, en de standaardisering van de Europese bepalingen inzake grensoverschrijdende elektronische facturen. Tot slot wordt verzocht om een gecoördineerd totaalconcept voor de digitale wereld, met inbegrip van een analyse van externe factoren, zoals de bescherming van de privacy, de toegang van de burger tot informatietechnologie en de veiligheid van het internet.</p>
      <p sl="de">In het verslag wordt de Commissie verder opgeroepen de controle van maatregelen over verzamelde klachten bij grensoverschrijdende juridische geschillen tussen bedrijven en consumenten op digitaal vlak te versnellen. We zullen het verslag steunen en hopen dat het in de plenaire vergadering wordt aangenomen.</p>
    </intervention>
    <intervention id="4-034" speaker_id="28142" name="Nils Lundgren" is_mep="True" mode="spoken">
      <p sl="sv">namens de IND/DEM-Fractie. – Mijnheer de Voorzitter, handel en de uitwisseling van goederen, diensten en kapitaal vormen de feitelijke basis van economische welvaart. Daarom is alle technologie die de transactiekosten in de handel verlaagt ook fundamenteel voor het vergroten van de welvaart. Nu de wereld onderling steeds meer verbonden wordt met behulp van moderne communicatie, veilige en snelle betalingsmethoden en het verdwijnen van veel protectionisme, raken steeds meer landen in de wereld betrokken bij de wereldhandel. Op de lange termijn is dit in het voordeel van iedereen op aarde. Het is daarom de belangrijkste taak van de Europese Unie om er alles aan te doen de handel gemakkelijker te maken, ten eerste binnen de Europese Unie en ten tweede tussen de Europese Unie en de rest van de wereld.</p>
      <p sl="sv">De Europese Unie is zeer succesvol in het eenvoudiger maken van de handel in de Europese Unie en heeft een grote bijdrage geleverd aan de economische ontwikkeling van de EU-landen. De grote uitzondering is landbouw, waarin geen enkele liberalisering heeft plaatsgevonden en waarin dus nog grote vooruitgang in welvaart kan worden geboekt.</p>
      <p sl="sv">Als het gaat om de handel tussen de Europese Unie en de rest van de wereld, ziet het er aanzienlijk slechter uit. Het protectionisme van de Europese Unie ten opzichte van de omliggende wereld is enorm en omvat niet alleen de landbouwsector maar ook arbeidsintensieve industrieproducten. De economische kosten voor de arme landen in de wereld en de consumenten in de Europese Unie zijn zeer hoog. Daarom willen wij vooral op deze gebieden onze politieke middelen gebruiken om een EU-beleid te ontwerpen voor toenemende handel en welvaart.</p>
      <p sl="sv">EU-handel is vandaag de dag een verschijnsel van kleine omvang, maar ik weet dat wij er allemaal van overtuigd zijn dat deze vorm van handel een grote toekomst heeft. Mevrouw Roithová behandelt daarom een zaak die in de toekomst heel belangrijk zal blijken te zijn, maar de vraag is wat de rol van de Europese Unie op dit gebied en in deze fase van de ontwikkeling van e-handel kan zijn.</p>
      <p sl="sv">Mevrouw Roithová en de Commissie industrie, onderzoek en energie beweren dat consumenten geen grensoverschrijdende aankopen via internet in de Europese Unie durven doen vanwege de slechte rechtszekerheid. Misschien is dat zo, maar weten wij dat zeker? Elk nieuw terrein en elk nieuwvastgesteld probleem wordt in dit Parlement als bewijs gepresenteerd dat de Europese Unie moet ingrijpen. De vermoeiende frase "dit toont aan dat de Europese Unie nodig is" wordt herhaald als een mantra. In elke sociaaleconomische analyse van dergelijke problemen probeert men echter eerst vast te stellen wat de tekortkomingen van de markt zijn, of deze door politieke maatregelen gecorrigeerd kunnen worden en, zo ja, wat deze maatregelen kunnen zijn en op welk politiek niveau zij moeten worden genomen.</p>
      <p sl="sv">In dit Parlement is het uitgangspunt meestal dat de tekortkomingen op communautair niveau opgelost kunnen en moeten worden. Elk geconstateerd probleem wordt als reden aangevoerd om de strategische posities van de Europese Unie te versterken ten koste van de lidstaten of van internationale organen met een mondialere reikwijdte. Man merkt die Absicht, oftewel merkt deze bedoeling voortdurend.</p>
      <p sl="sv">E-handel staat nog in de kinderschoenen en wij weten niet wat zijn groei remt, op welke gebieden hij zal floreren en welke vormen hij dan aanneemt. Ik adviseer het Parlement dan ook om zich te verzetten tegen alle voorstellen met betrekking tot beursprogramma's en voorlichtings- en informatiecampagnes die door de Europese Unie worden gestuurd en gesponsord en om te wachten met het verzoeken om handvesten voor rechten, mechanismen voor conflictoplossing en harmonisering van het overeenkomstenrecht op communautair niveau. Daarnaast adviseer ik om "nee" te zeggen tegen een logo voor een Europees vertrouwensmerk op dit gebied.</p>
      <p sl="sv">De landen en regio's die creatief zijn en op verschillende gebieden pioniers zijn, zijn de landen die ondernemers de vrijheid bieden hun weg te vinden naar oplossingen die politici of ambtenaren doorgaans niet kunnen voorzien. Wat e-handel betreft zullen wij ondervinden dat er heel sterke prikkels voor ondernemingen zijn om zekerheid voor consumenten te creëren. Deze zekerheid moet daarom door de financiële markt tot stand worden gebracht met behulp van nieuwe verzekeringsdiensten en door handelsmerken die de producenten zelf ontwikkelen.</p>
    </intervention>
    <intervention id="4-035" speaker_id="26833" name="Milan Gaľa" is_mep="True" mode="spoken">
      <p sl="sk">Graag bedank ik mevrouw Roithová voor dit verslag. Het is het juiste antwoord op een dynamische digitale omgeving die volop in beweging is. Dit is een terrein waarmee we dagelijks allemaal te maken hebben, of we nu consument zijn of ondernemer. Nieuwe technologieën bieden enorme kansen om de interne markt optimaal te benutten. Uit de cijfers komt echter naar voren dat slechts 6 procent van de Europese consumenten wel eens een onlinetransactie verricht, en dat 33 procent hiermee problemen ondervindt, omdat zij in een ander land wonen dan de verkopers van de goederen.</p>
      <p sl="sk">Volgens de Eurobarometerenquête is 48 procent van de detailhandelaars in de Europese Unie bereid grensoverschrijdend te verkopen, maar slechts 29 procent van de bedrijven verricht daadwerkelijk grensoverschrijdende transacties met ten minste één ander land in de Europese Unie. En toch geeft 57 procent van de detailhandelaars in de Europese Unie aan internetverkopen te effectueren. De grootste obstakels voor grensoverschrijdende transacties zijn de onzekerheid met betrekking tot transacties, afwijkende boekhoudregels, problemen met de afhandeling van klachten en geschillen, afwijkende nationale consumentenbeschermingswetgevingen, problemen op het gebied van de aftersalesdiensten, extra kosten als gevolg van grensoverschrijdende leveringen en vertaalkosten.</p>
      <p sl="sk">Door de vele obstakels is het gebruik van de onlineomgeving ingewikkelder dan dat van het offlinemilieu. Daarom vind ik het voorstel om een strategie vast te stellen voor het vergroten van het consumentenvertrouwen, belangrijk. Het streven van dit voorstel zou moeten zijn om een antwoord op de problematiek te formuleren en internettransacties stapsgewijs aantrekkelijker te maken, zodat er een eind komt aan de versnippering van de interne markt in de digitale omgeving. Dit zou moeten leiden tot een betere toegankelijkheid van goederen en diensten die online in andere lidstaten worden aangeboden.</p>
    </intervention>
    <intervention id="4-036" speaker_id="1913" name="Evelyne Gebhardt" is_mep="True" mode="spoken">
      <p sl="de">Mijnheer de Voorzitter, mevrouw Roithová, hartelijk dank voor uw goede verslag en ook hartelijk dank aan de schaduwrapporteur, Mevrouw Herczog, die voor onze fractie deze werkzaamheden heeft gevolgd.</p>
      <p sl="de">Het gaat om een onderwerp dat voor de burgers van groot belang is. Ik vind het zeer positief dat commissaris Kuneva op dit vlak actie zal ondernemen. Dat is echt noodzakelijk en daarbij kunnen we u alleen maar steunen. U kunt rekenen op onze volledige steun.</p>
      <p sl="de">Onze burgers ondervinden in de digitale omgeving veel problemen. Ze krijgen hun producten niet of niet op tijd. Ze willen iets in een ander land bestellen maar dat gaat niet omdat ze – zoals het bedrijf zegt – in het verkeerde land wonen. Of ze bestellen iets en zitten plots met een abonnement opgescheept. Dat zijn de problemen waarmee de burgers geconfronteerd worden. Natuurlijk zijn er in de Europese Unie al heel wat positieve regelingen op dit vlak, maar ze zijn zeer onsamenhangend. Het is van groot belang dat we positieve wetgeving opstellen die voldoet aan de verwachtingen van de burgers op dit vlak, en met name aan de verwachtingen van de consument.</p>
      <p sl="de">We willen dat burgers op dit vlak kunnen profiteren van de interne markt. Ze kunnen dat echter alleen maar als we hun ook rechtszekerheid bieden en als ze weten op welke basis ze zaken kunnen doen, als ze weten dat ze hun recht kunnen halen als ze een conflict met een bedrijf hebben en niet twaalf of vijftien jaar moeten wachten. Ze zullen ook van deze openstelling van de markt profiteren als ze de prijzen beter kunnen vergelijken en als ze beschikken over meer informatie. U ziet dat er nog veel gedaan moet worden op dit vlak.</p>
      <p sl="de">De burgers verwachten namelijk van ons dat we niet enkel de interne markt reguleren, niet enkel op constructieve wijze regels voor bedrijven opstellen en vereenvoudigen en ervoor zorgen dat bedrijven zich binnen de Europese Unie vrij kunnen bewegen. De burgers verwachten een Europa dat er ook is voor hen en dat beleid ontwikkelt dat niet alleen dient om de economie te stimuleren, waarbij de burgers alleen aan die economie moeten bijdragen. Het is juist het beleid dat met name op het vlak van consumentenbescherming op digitaal vlak de toon moet zetten! Het moet duidelijk zijn dat we een beleid maken voor consumenten, dat de economie er is voor consumenten. Wanneer dit gebeurt, mevrouw Kuneva – en ik weet dat u die kant ook op wilt – dan zullen we precies bereiken wat we willen, namelijk een Europa voor de burgers, een Europa waarin zij zonder problemen en zonder hindernissen inkopen online in een ander land kunnen doen, waarbij zij weten dat zij rechten hebben en dat zij die rechten volledig kunnen uitoefenen. U kunt in elk geval rekenen op de volledige steun van mijn fractie, mevrouw de commissaris, en we zullen graag met u in deze richting verder werken.</p>
    </intervention>
    <intervention id="4-037" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">Mijnheer de Voorzitter, de markt van elektronische transactiediensten is vandaag de dag van onschatbare waarde bij het leveren van producten, diensten en informatie. Toch vraagt mevrouw Roithová in haar verslag zeer terecht aandacht voor het feit dat de groei en ontwikkeling van deze markt voortdurend gepaard gaan met fragmentatie in de afzonderlijke lidstaten van de Europese Unie.</p>
      <p sl="pl">Ik sluit me aan bij het standpunt dat het ontbreken van geharmoniseerde regelgeving binnen de Europese Unie en het gebrek aan vertrouwen van consumenten in elektronische transacties op den duur schadelijk kunnen zijn voor het wereldwijde concurrentievermogen van de Europese Unie, vooral nu Europa momenteel zo ver achter blijft bij de Verenigde Staten en Aziatische landen.</p>
      <p sl="pl">Het opzetten van een Europees informatiesysteem is een goed idee, ondanks de grote hoeveelheden tijd en geld die daarvoor nodig zijn. Het ziet er wel naar uit dat dit voorstel de veiligheid van elektronische transacties tussen de verschillende lidstaten kan vergroten. Juist de uiteenlopende regelgeving van de lidstaten en de slechte toegankelijkheid daarvan worden namelijk door ondernemingen genoemd als belangrijkste oorzaak van de onzekerheid met betrekking tot het verrichten van deze transacties.</p>
      <p sl="pl">Ik vind dat de situatie in de nieuwe lidstaten eveneens een prangende kwestie is. Deze landen hebben te kampen met een ernstig gebrek aan financiële middelen voor informatiecampagnes over toegang tot elektronische diensten en ook de kwaliteit ervan is een belangrijk punt. Individuele burgers van deze lidstaten, vooral op het platteland, hebben vaak geen toegang tot deze diensten. Terecht wordt er in het verslag gewezen op discriminatie van consumenten uit deze groep landen inzake e-handel. Ik vind dat de Commissie dringend werk van deze zaak moet maken, omdat alle consumenten in de Europese Unie recht hebben op een gelijke behandeling.</p>
    </intervention>
  </section>
  <section id="creitem6" title="6. Welkomstwoord">
    <intervention id="4-039" speaker_id="4393" name="De Voorzitter" is_mep="True" mode="spoken">
      <p sl="nl">Dames en heren, ik deel u met genoegen mede dat er een delegatie van de Nationale Vergadering van de Republiek Korea op de officiële tribune heeft plaatsgenomen.</p>
      <p sl="nl">Ik heet de Koreaanse delegatie, die hier aanwezig is om deel te nemen aan de tiende interparlementaire vergadering Europa-Korea, van harte welkom. De heer Lee Sang-Deuk staat aan het hoofd van deze Koreaanse delegatie, die bestaat uit zes leden van de Nationale Vergadering van de Republiek Korea.</p>
      <p sl="nl">In de afgelopen jaren heeft onze dialoog veel aan diepgang en regelmatigheid gewonnen. Hij is nu volledig politiek geworden, waarbij een groot scala aan onderwerpen aan bod komt, uiteenlopend van regionale en internationale veiligheid tot zaken waar burgers in het dagelijks leven mee te maken krijgen, alsmede de steeds actievere rol die de Europese Unie en Zuid-Korea binnen de internationale gemeenschap spelen.</p>
      <p sl="nl">We zijn bijzonder blij met deze vruchtbare, stabiele en steeds nauwere samenwerking met de Republiek Korea.</p>
    </intervention>
  </section>
  <section id="creitem7" title="7. Consumentenvertrouwen in een digitale omgeving (voortzetting van het debat)">
    <intervention id="4-041" speaker_id="4393" name="De Voorzitter" is_mep="True" mode="spoken">
      <p sl="nl">Wij vervolgen het debat over het verslag van Zuzana Roithová over consumentenvertrouwen in een digitale omgeving.</p>
    </intervention>
    <intervention id="4-042" speaker_id="28173" name="Zita Pleštinská" is_mep="True" mode="spoken">
      <p sl="sk">In de eerste plaats wil ik mijn grote waardering uitspreken voor het werk van de rapporteur, mevrouw Roithová, die ons een uiterst coherent en actueel verslag heeft voorgelegd over consumentenvertrouwen in een digitale omgeving. Consumentenvertrouwen is een essentiële factor omdat het percentage consumenten dat in een ander land producten en diensten aanschaft nog steeds zeer laag is, ondanks het bestaan van de gemeenschappelijke markt en de beschikbaarheid van informatietechnologie voor de consument.</p>
      <p sl="sk">Als redenen hiervoor worden vooral genoemd de bezorgdheid over eventuele problemen met claimprocedures, de moeilijkheden die zich bij het beslechten van geschillen kunnen voordoen en de kosten van vertalingen en grensoverschrijdende leveringen. Door het versterken van het consumentenvertrouwen stimuleren we absoluut het ontwikkelingspotentieel van zowel grote bedrijven als kleine en middelgrote ondernemingen, die hun werkterrein tot de gehele interne markt van de EU kunnen uitbreiden door gebruik te maken van informatietechnologie. Elke consument moet zijn rechten kennen. Alleen dat zal zijn wantrouwen ten aanzien van internettransacties wegnemen.</p>
      <p sl="sk">De rapporteur stelt diverse maatregelen voor om het consumentenvertrouwen te vergroten. Ik hoop dat die goeddeels meegenomen zullen worden in de huidige herziening van het consumentenacquis door de Commissie. Ik steun het idee van de rapporteur dat we door het opstellen van een Europees handvest van consumentenrechten en -plichten en, belangrijker nog, het promoten hiervan, kunnen werken aan het vertrouwen van de consument in online aangeboden producten en diensten. Consumenten horen veel te vaak wat ze niet moeten doen op internet, maar een concreet overzicht van de rechten en plichten van online klanten en detailhandelaars ontbreekt.</p>
      <p sl="sk">Als de consument zich niet bewust wordt van zijn rechten, zal Europa blijven achterlopen op Amerika en Azië. De Europese Commissie moet in actie komen en het potentieel dat de interne markt ons biedt, benutten. Commissaris, tot slot wil ik zeggen dat ik zeer verheugd ben dat de Europese Commissie dankzij u eindelijk het noodzakelijke accent heeft weten te leggen op de Europese consumentenbescherming. Commissaris, ik verheug me op onze volgende ontmoeting en op onze toekomstige samenwerking.</p>
    </intervention>
    <intervention id="4-043" speaker_id="33977" name="Gabriela Creţu" is_mep="True" mode="spoken">
      <p sl="en">Mijnheer de Voorzitter, op het eerste gezicht lijkt de digitale omgeving model te staan voor een wereld zonder grenzen, een soort theoretisch perfecte gemeenschappelijke markt waar iedereen goederen, informatiediensten, communicatie en entertainment kan aanbieden, en iedereen al die zaken kan aanschaffen. Dat beeld klopt niet. We constateren een sterke fragmentatie die wordt veroorzaakt door het gebrek aan vertrouwen dat aan beide zijden – aanbieders en consumenten – bestaat, maar we hebben ook gemerkt dat er sprake is van ongerechtvaardigd economisch protectionisme dat dezelfde onzekerheden gebruikt om het weren van een aantal mogelijke belanghebbenden van de markt te rechtvaardigen.</p>
      <p sl="en">Consumenten, met name die uit de kleine of nieuwe lidstaten, zijn nog altijd het slachtoffer van segregatie op basis van nationaliteit, woonplaats of de plaats van herkomst van hun creditcards. In mijn land, Roemenië, bestaan er in dit verband nog altijd grote problemen, ten gevolge van een slechte reputatie die op kunstmatige wijze is ontstaan en in stand wordt gehouden. Een en ander ondanks het feit dat in het door de CyberSource Corporation opgestelde rapport Roemenië niet wordt gerekend tot de landen met een hoog risiconiveau in verband met e-handel.</p>
      <p sl="en">Dat geldt niet alleen voor ons. Er zijn bedrijven die het gewoon zijn hun prijzen aan te passen aan de woonplaats van de consument, of die consumenten de toegang tot hun producten of diensten volledig ontzeggen. Dergelijke handelspraktijken zijn eigenlijk niet aanvaardbaar voor consumenten en kleine bedrijven. Om te voorkomen dat het gevoel ontstaat dat we worden gediscrimineerd, hebben we behoefte aan concrete en dringende maatregelen: een database waarin wordt vastgelegd wie werkelijk niet te vertrouwen is; Europese vertrouwensmerken; gemeenschappelijke normen voor overeenkomsten en algemene voorwaarden; en krachtiger juridische instrumenten en technische bescherming voor de gebruikers van cyberspace.</p>
      <p sl="en">Mevrouw de commissaris, we zien uit naar de dag waarop we kunnen beschikken over een Europees handvest van gebruikersrechten en -plichten waarmee we steun kunnen geven aan een geïntegreerde maatschappij in een digitale omgeving. Ik dank u voor al het werk dat u tot nu toe hebt verricht.</p>
    </intervention>
    <intervention id="4-044" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, dames en heren. Ik zou commissaris Kuneva en de rapporteur willen feliciteren, want de digitale omgeving wordt voor ons steeds belangrijker en we moeten ervoor waken dat deze voor de Europese bevolking betaalbaar blijft. Er is nog heel veel te doen op dit vlak.</p>
      <p sl="de">We hebben goddank de roaming-verordening vastgesteld. Zoals maandag in de plenaire vergadering werd aangekondigd, is er nu in Europa stilaan sprake van een echte concurrentiestrijd. Gisteren konden we in de krant Bild op de voorpagina lezen dat de grootste providers in Duitsland bij het vaststellen van hun tarieven al rekening houden met het Europese tarief. Dit was gisteren en vandaag al een onderwerp op de tv, op de zender ARD. Er zit beweging in de zaak. Voor mobiele telefonie hebben we gewoon meer transparantie nodig. Tot op dit moment was het zo dat men pas aan het einde van de maand te weten kwam hoeveel de overdracht van gegevens gekost had. Met deze regeling is het nu voor het eerst mogelijk om door meer transparantie betere prijzen te krijgen en daardoor kan de digitale omgeving op het vlak van mobiele telefonie ook meer toekomstgericht worden uitgebouwd. Dat is van doorslaggevend belang.</p>
      <p sl="de">Maar het zal ook nodig zijn om, in het kader van deze roaming-verordening die aan het einde van de maand van kracht wordt, internationale overeenkomsten te sluiten, opdat het goedkoop telefoneren en versturen van gegevens niet alleen in het Europa van de 27 lidstaten mogelijk is. We willen immers ook op internationaal niveau goede concurrentievoorwaarden creëren en op het vlak van internationale roaming eindelijk voor vergelijkbare concurrentie zorgen.</p>
      <p sl="de">Voor veel consumenten die een nieuw contract afsluiten, zal het tarief volgens mij al vanaf het einde van volgende week gelden. Op die manier kan een persoon die op vakantie of op zakenreis is zien dat het goedkopere eurotarief al eerder wordt toegepast. De concurrentie zal de prijzen vermoedelijk nog verder doen dalen en op die manier zal digitale communicatie een cruciale rol spelen voor de concurrentiepositie van Europa.</p>
    </intervention>
    <intervention id="4-045" speaker_id="28575" name="Maria Matsouka" is_mep="True" mode="spoken">
      <p sl="el">Mijnheer de Voorzitter, dames en heren, het debat dat wij vandaag voeren, is bijzonder interessant en ik wil dan ook van de gelegenheid gebruik maken om de rapporteur geluk te wensen met haar waardevolle inspanningen.</p>
      <p sl="el">Allereerst wil ik erop wijzen dat er logischerwijs een voorwaarde is waaraan voldaan moet worden als men gebruik wil maken van de digitale omgeving, namelijk de ontwikkeling en verspreiding van IT-kennis onder alle Europese burgers, en goedkope toegang tot internet in alle lidstaten, zonder enige uitzondering. Internet biedt bedrijven maar vooral consumenten uitzonderlijke mogelijkheden om van de interne markt te profiteren. De openstelling van de markt door middel van digitale communicatie-instrumenten had juist ook tot doel de burger van nut te zijn en hem of haar een grotere keuze aan producten en diensten van betere kwaliteit en tegen concurrerende prijzen te bieden. Van deze voordelen is echter alleen sprake als aan bepaalde voorwaarden wordt voldaan. De Europese digitale markt is sterk noch één geheel, en het percentage consumenten en met name natuurlijke personen dat elektronisch – en met name grensoverschrijdend – handelt, is heel klein vanwege het meer algemene gebrek aan veiligheid. Als de rechtsbescherming echter wordt verbeterd in de drie transactiefasen – oftewel vóór, tijdens en na de transactie – zullen wij in staat zijn de omgeving veiliger te maken voor zowel de transacties zelf als de privacy van de burgers.</p>
      <p sl="el">Tot de verwezenlijking van dat doel kunnen bijdragen: een voortdurende en tijdige voorlichting van de consumenten over hun rechten en plichten, de integratie van het consumentenbeleid in alle communautaire beleidsvormen, een betere controle op de markten om mogelijk misbruik door sterkere contractpartijen en vooral grote ondernemingen te voorkomen, de mogelijkheid om collectief beroep aan te tekenen met het oog op een efficiënte vergoeding van mogelijke schade, en tot slot de versterking van onafhankelijke consumentenverenigingen.</p>
      <p sl="el">Dit alles veronderstelt natuurlijk dat er concrete beleidskeuzen worden gemaakt, met name door de lidstaten. Zolang er gebieden of zelfs landen zijn waar de woorden "snelle, goedkope toegang tot internet" of zelfs "toegang tot internet" onbekend zijn, zullen wij naar ik vrees alleen maar met de vinger kunnen wijzen naar de digitale kloof en de vraagstukken van de digitale omgeving alleen theoretisch kunnen benaderen.</p>
    </intervention>
    <intervention id="4-046" speaker_id="36281" name="Silvia-Adriana Ţicău" is_mep="True" mode="spoken">
      <p sl="nl">Ansamblul instituţiilor publice reprezintă cel mai mare furnizor de servicii din Uniunea Europeană. Serviciile de guvernare electronică asigură transparenţă, acces facil la informaţii şi servicii publice şi conduce la importante economii de timp şi resurse financiare. Serviciile de guvernare electronică aduc instituţiile publice aproape de cei pe care acestea trebuie să-i servească. Serviciile de guvernare electronică cresc încrederea utilizatorilor în mediul digital şi se bazează pe aceasta, indiferent dacă vorbim de cetăţeni, de angajaţii instituţiilor publice sau de companii.</p>
      <p sl="nl">Cele douăzeci de servicii publice stabilite de Comisia Europeană în 2003, pentru a fi furnizate de statele membre şi prin mijloace electronice, trebuie să devină o realitate în toate statele membre până în 2010, indiferent dacă ne referim la un oraş mare sau la o comunitate mică. Servicii precum licitaţiile electronice, plata taxelor prin mijloace electronice, transpunerea de formulare către instituţiile publice, mai ales prin puncte unice de acces la nivel naţional, pentru autentificare şi acces la servicii integrate de guvernare electronică, contribuie la dezvoltarea societăţii informaţionale. România a început introducerea acestor servicii încă din 2001.</p>
      <p sl="nl">Infrastructura de chei publice, serviciile de semnătură electronică, protecţia datelor cu caracter personal sunt esenţiale pentru încrederea utilizatorilor în societatea informaţională. Deci se impun investiţii semnificative şi acordarea de prioritate pentru asigurarea securităţii mediului digital. De asemenea, este important ca în toate şcolile să existe calculatoare şi acestea să fie conectate la internet. Instruirea cetăţenilor şi mai ales sprijinirea lor în asigurarea securităţii calculatorului personal şi a conexiunii internet, aflată la domiciliul propriu, vor spori încrederea utilizatorilor în mediul digital.</p>
    </intervention>
    <intervention id="4-047" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . Mijnheer de Voorzitter, we hebben kunnen luisteren naar enkele deskundige en zeer inhoudelijke bijdragen aan dit debat. Ik stel ze op prijs en bedank degenen die de moeite hebben genomen het woord te voeren.</p>
      <p sl="en">Er mag niet worden onderschat hoe belangrijk het is vertrouwen en zekerheid te creëren en ik ben erg dankbaar voor alle opmerkingen met die strekking. De digitale omgeving is, in veel opzichten, voor veel burgers nog nieuw. We moeten ons blijven inspannen om de noodzakelijke voorwaarden te scheppen voor goed functionerende markten en we hebben behoefte aan een eenvoudig en samenhangend rechtskader, alsmede aan doeltreffende toepassing van de regels. De huidige herziening van de wetgeving op het gebied van de consumentenbescherming moet resulteren in één duidelijk pakket regels op het vlak van de consumentenbescherming, waarmee zowel consumenten als bedrijven hun voordeel kunnen doen. We staan aan het begin van dit proces en ik zal uw hulp en uw samenwerking nodig hebben om dit tot een succes te maken. Daarom ben ik degenen onder u die al een impuls hebben gegeven aan onze gezamenlijke inspanningen op dit terrein bijzonder dankbaar.</p>
      <p sl="en">Ook door de snelle ontwikkeling van nieuwe technologieën worden de betrekkingen van consumenten met de aanbieders van producten en diensten in de digitale omgeving veel ingewikkelder. We moeten consumenten mondiger maken. Alleen mondige consumenten zullen namelijk echt keuzen kunnen maken op basis van correcte informatie in het vertrouwen dat zij doeltreffend worden beschermd door degelijke rechten.</p>
      <p sl="en">Tot slot moeten we zorgen voor de daadwerkelijke toepassing van de regels en sterk de nadruk leggen op handhaving. Van consumentenvertrouwen kan alleen sprake zijn als consumenten hun rechten daadwerkelijk kunnen uitoefenen, als kwaadwillende handelaren echt van markten worden geweerd en als alle betrokkenen een bijdrage leveren aan de toepassing van wetten op het vlak van consumentenbescherming.</p>
      <p sl="en">Ik denk dat we het eens zijn over deze aspecten, die ook worden benadrukt in uw ontwerpresolutie. We zullen ons nu aandachtig buigen over de resterende aanbevelingen en suggesties van het Parlement. Als hoedster van de Verdragen zal de Commissie het bestaande kader hierbij echter eerbiedigen. Ik wil u graag bedanken voor de geboekte vooruitgang op weg naar vergroting van het consumentenvertrouwen in een digitale omgeving. We hebben behoefte aan uw inbreng en uw voortdurende samenwerking om tijdens deze ambitieuze reis de juiste keuzen te kunnen maken.</p>
      <p sl="en">Ik vind het bijzonder verheugend dat we vandaag vooruitgang hebben kunnen boeken en ik zie uit naar de voortdurende en hechte samenwerking met het Parlement. Ik heb aandachtig geluisterd naar alle opmerkingen over de versterking van de aard van dit document, oftewel over het opstellen van een handvest, en ik heb hierover al stimulerende discussies gevoerd met mevrouw Roithová en met velen van u. We zullen blijven werken aan dit terrein en we zullen blijven samenwerken. Ik ben ervan overtuigd dat we, na de nodige herziening, met name op het terrein waarvoor mevrouw Reding verantwoordelijk is, en in verband met consumentenwetgeving, met een positieve oplossing zullen komen.</p>
    </intervention>
    <intervention id="4-048" speaker_id="28352" name="Zuzana Roithová" is_mep="True" mode="spoken" role="rapporteur">
      <p sl="cs">Hartelijk dank voor dit uiterst vruchtbare en positieve debat. Graag zou ik u nog willen wijzen op een parallel effect van dit thema. Er kan inderdaad veel bereikt worden wanneer de burgers en in het bijzonder de jongeren zich hierdoor aangesproken voelen, maar een voorwaarde daarvoor is natuurlijk wel dat we in staat zijn om de praktische betekenis van een gemeenschappelijke onlinemarkt over te brengen. Misschien leidt dit alles dan wel tot meer vertrouwen van de burger in de Europese instellingen die zo goed hun best doen deze markt te realiseren.</p>
    </intervention>
    <intervention id="4-049" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt later vandaag plaats.</p>
      <a text="(De vergadering wordt om 11.40 uur onderbroken en om 12.00 uur hervat)"/>
    </intervention>
  </section>
  <section id="creitem8" title="8. Stemmingen">
    <intervention id="4-052" speaker_id="4470" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. MEDA en financiële steun voor Palestina - evaluatie, implementatie en controle (stemming)">
    <intervention id="4-055" speaker_id="4447" name="Paulo Casaca" is_mep="True" mode="spoken">
      <p sl="pt">Mijnheer de Voorzitter, ik zou graag een amendement willen indienen dat is overeengekomen met onze rapporteur, Rodi Kratsa-Tsagaropoulou. Het gaat daarbij om vervanging van de huidige paragraaf 38 door de volgende tekst:</p>
      <p sl="en">"is ingenomen met het besluit van de Raad van 18 juni 2007 waarin de EU wordt verzocht om onmiddellijk opnieuw normale betrekkingen met de Palestijnse Autoriteit aan te knopen en te dien einde de voorwaarden tot stand te brengen voor dringende praktische en financiële bijstand, met inbegrip van rechtstreekse financiële steun aan de nieuwe regering, alsmede ervoor te zorgen dat noodhulp en humanitaire bijstand aan de bevolking van Gaza wordt verleend;"</p>
    </intervention>
    <intervention id="4-057" speaker_id="4482" name="Rodi Kratsa-Tsagaropoulou" is_mep="True" mode="spoken" role="rapporteur">
      <p sl="el">Mijnheer de Voorzitter, allereerst wil ik alle collega's, van alle fracties, van harte bedanken voor hun medewerking tijdens de opstelling van dit verslag. Dit verslag is zeer belangrijk voor het Europees-mediterrane partnerschap, maar omvat eveneens een aantal belangrijke en gevoelige vraagstukken die te maken hebben met de financiering van de Palestijnse Autoriteit.</p>
      <p sl="el">In het door de heer Casaca genoemd amendement – en hij weet dat wij die samen hebben opgesteld – staat aan het einde iets tussen haakjes, namelijk: "(met name via het TIM)". Dat maakt dus deel uit van het mondeling amendement. Ik heb geen andere amendementen in te dienen, afgezien van de schrapping van paragraaf 38, waarin wordt verwezen naar het akkoord van Mekka en naar een regering van nationale eenheid. Dat is niet meer actueel en moet dus worden vervangen door de paragraaf die de heer Casaca zojuist voorlas, met aan het eind tussen haakjes: "(met name via het TIM)". Dat was alles, en ik dank u voor uw medewerking en steun.</p>
    </intervention>
    <intervention id="4-058" speaker_id="4470" name="De Voorzitter" is_mep="True" mode="spoken">
      <p sl="nl">Ik denk dat het voor iedereen handig is als ik het even samenvat: de heer Casaca heeft een mondeling amendement ingediend op paragraaf 38, die in zijn oorspronkelijke versie met de toevoeging van de rapporteur al de woorden "(met name via het TIM)" bevatte, die zijn toegevoegd aan het einde van de tekst die u als bijlage bij uw stemlijst aantreft. Zijn er bezwaren tegen het in aanmerking nemen van het mondelinge amendement in zijn geheel? Er zijn geen bezwaren. Het is niet gebruikelijk, maar de rapporteur verzoekt nogmaals om het woord.</p>
    </intervention>
    <intervention id="4-220" speaker_id="4482" name="Rodi Kratsa-Tsagaropoulou" is_mep="True" mode="spoken" role="rapporteur">
      <p sl="el">Overweging N, die verband houdt met dit vraagstuk.</p>
    </intervention>
    <intervention id="4-059" speaker_id="4470" name="De Voorzitter" is_mep="True" mode="spoken">
      <p sl="nl">Het tweede mondeling amendement ter schrapping van overweging N werd tegelijkertijd ingediend. Er zal apart over gestemd moeten worden, maar de twee amendementen houden wel verband met elkaar.</p>
      <a text="(De mondelinge amendementen worden in aanmerking genomen)"/>
    </intervention>
  </section>
  <section id="creitem10" title="8.2. Beroepsprocedures inzake het plaatsen van overheidsopdrachten (stemming)">
    <intervention id="4-062" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter. Ik geloof dat we collega Fruteau moeten feliciteren met zijn verkiezing in de Franse Assemblée nationale . Voor ons is dit misschien geen goed nieuws, maar voor hem is dit zeker een heuglijk feit.</p>
    </intervention>
    <intervention id="4-063" speaker_id="4470" name="De Voorzitter" is_mep="True" mode="spoken">
      <p sl="nl">Voordat we verder gaan met het volgende agendapunt wil ik de heer Fruteau graag feliciteren.</p>
    </intervention>
  </section>
  <section id="creitem11" title="8.3. Organisatie en de inhoud van uitwisselingen van gegevens uit het strafregister tussen de lidstaten (stemming)"/>
  <section id="creitem12" title="8.4. Vaststelling van een regionaal strategiedocument 2007-2013 en een indicatief meerjarenprogramma voor Azië (stemming)"/>
  <section id="creitem13" title="8.5. Onderzoeksmissie naar de regio's Andalusië, Valencia en Madrid (stemming)">
    <intervention id="4-070" speaker_id="4428" name="Luciana Sbarbati" is_mep="True" mode="spoken">
      <p sl="it">Mijnheer de Voorzitter, ik wil graag opmerken dat er in de Italiaanse vertaling een, voor ons aanzienlijke en geen onbeduidende, fout voorkomt. De Nederlandse zin "verzoekt de regionale autoriteiten om speciale administratieve commissies in te stellen" luidt in het Italiaans "invita le autorità regionali a istituire tribunali amministrativi speciali ". Dit was het geval ten tijde van het fascisme, en daar zitten we nu niet meer op te wachten. Ik stel daarom voor het woord "commissies" te gebruiken, overeenkomstig de Engelse en Franse teksten. Daarnaast stel ik voor dat de "arbitragebevoegdheden" van de commissies worden herzien en vervangen worden door "beslissingsbevoegdheden".</p>
    </intervention>
    <intervention id="4-071" speaker_id="4470" name="De Voorzitter" is_mep="True" mode="spoken">
      <p sl="nl">Dank u, mevrouw Sbarbati. Vanzelfsprekend zullen we de betreffende diensten verzoeken om actie te ondernemen ten aanzien van het taalkundige gedeelte van uw opmerking.</p>
    </intervention>
  </section>
  <section id="creitem14" title="8.6. Sluiting van een wapenhandelsverdrag (stemming)"/>
  <section id="creitem15" title="8.7. Jeugddelinquentie: de rol van de vrouw, het gezin en de samenleving (stemming)">
    <intervention id="4-076" speaker_id="28579" name="Katerina Batzeli" is_mep="True" mode="spoken" role="rapporteur">
      <p sl="el">Mijnheer de Voorzitter, het gaat hier om een verandering van de woordvolgorde; de voorgestelde wijziging is de volgende:</p>
      <a text="(De rapporteur vervolgt in het Engels)"/>
      <p sl="en">"sociale integratie van alle jongeren en buitengerechtelijke en gerechtelijke maatregelen".</p>
    </intervention>
  </section>
  <section id="creitem16" title="8.8. Strategie voor de externe dimensie van de ruimte van vrijheid, veiligheid en rechtvaardigheid, actieplan tot uitvoering van het Haags Programma (stemming)">
    <intervention id="4-081" speaker_id="23780" name="Bogdan Klich" is_mep="True" mode="spoken" role="rapporteur">
      <p sl="pl">Mijnheer de Voorzitter, ik wil iedereen die een bijdrage aan dit verslag heeft geleverd, hartelijk bedanken. In het bijzonder geldt dat voor Aloyzas Sakalas, die bij het moeilijke proces van nauwere samenwerking tussen twee parlementaire commissies optrad als rapporteur voor de Commissie buitenlandse zaken. Ik wil het Parlement oproepen dit verslag te steunen, en wel om drie redenen.</p>
      <p sl="pl">Ten eerste omdat we in het verslag een betere coördinatie van ons buitenlandse en binnenlandse beleid bepleiten, zodat we met ons buitenlandse beleid de prioriteiten op het gebied van vrijheid, veiligheid en rechtvaardigheid kunnen realiseren.</p>
      <p sl="pl">Ten tweede omdat we voorstander zijn van de specifieke Europese methode waarin een evenwicht bestaat tussen het bevorderen van de veiligheid van onze burgers en het garanderen van hun burgerlijke vrijheden.</p>
      <p sl="pl">Ten derde omdat we de rest van de derde pijler onder communautair gezag willen brengen, in het bijzonder de politiële en justitiële samenwerking in strafzaken.</p>
    </intervention>
    <intervention id="4-082" speaker_id="28266" name="Sophia in 't Veld" is_mep="True" mode="spoken">
      <p sl="en">Mijnheer de Voorzitter, om verwarring te voorkomen, wil ik even een toelichting geven op ons verzoek om een stemming in onderdelen en op ons mondeling amendement op amendement 3.</p>
      <p sl="en">Het mondeling amendement betreft dat deel van de tekst dat de PPE-DE-Fractie met haar amendement beoogt te schrappen. Daarom moet u, als u de tekst met inbegrip van het mondeling amendement wenst te handhaven, tegen het eerste deel van amendement 3 stemmen.</p>
      <p sl="en">Mijnheer de Voorzitter, we stellen voor de woorden "van de Raad en de Commissie" in te voegen, zodat de tekst als volgt zal luiden: "een verslag van de Raad en de Commissie over de naleving van de mensenrechten toe te voegen aan alle initiatieven of documenten op het gebied van het extern beleid met betrekking tot de RVVR …".</p>
      <p sl="en">Ik moet u erop wijzen dat wanneer het Parlement amendement 3 steunt, het mondeling amendement komt te vervallen. Als amendement 3 van de PPE-DE-Fractie echter wordt verworpen, dan zal het mondeling amendement worden ingevoegd.</p>
    </intervention>
  </section>
  <section id="creitem17" title="8.9. Onderhandelingen over het kaderbesluit ter bestrijding van racisme en vreemdelingenhaat (stemming)"/>
  <section id="creitem18" title="8.10. Gemeenschappelijk Europees asielstelsel (stemming)"/>
  <section id="creitem19" title="8.11. Consumentenvertrouwen in een digitale omgeving (stemming)">
    <intervention id="4-092" speaker_id="28174" name="Thijs Berman" is_mep="True" mode="spoken">
      <p sl="en">Mijnheer de Voorzitter, op 31 januari 2007 heb ik een brief gestuurd aan de Voorzitter van dit Parlement met het voorstel om een jaarlijkse lezing te organiseren ter ere van de nagedachtenis van de Russische journaliste Anna Politkovskaja. Deze Politkovskaja-lezing zou gehouden moeten worden door een journalist die zichzelf onderscheidt door een opmerkelijke inspanning om de democratie en het respect voor alle mensen te verdedigen. Het doel van deze lezing is alle journalisten te eren voor de onmisbare rol die zij spelen bij het open houden van samenlevingen.</p>
      <p sl="en">Dit voorstel is medeondertekend door Bart Staes, Jean-Marie Cavada, Ewa Klamt en Luisa Morgantini. Artikel 28 bepaalt dat het Voorzitterschap binnen een termijn van dertig dagen moet antwoorden. Ik heb slechts een vaag antwoord ontvangen en ondertussen is er niets gebeurd. We willen dit evenement graag in oktober van dit jaar organiseren, een jaar na de moord op de gewaardeerde Anna Politkovskaja. We hebben hiervoor de medewerking van het Voorzitterschap nodig en hopen dat we daarop kunnen rekenen.</p>
      <a text="(Applaus)"/>
    </intervention>
    <intervention id="4-093" speaker_id="4470" name="De Voorzitter" is_mep="True" mode="spoken">
      <p sl="nl">Dank u, mijnheer Berman. Ik denk dat dat korte antwoord enkel bedoeld was om te voorkomen dat de termijn zou verstrijken. Het spreekt echter vanzelf dat ik uw verzoek zal overbrengen aan het Bureau en aan de Voorzitter, en dat ik bij hen zal nagaan wat er gedaan zal worden om er gevolg aan te geven.</p>
    </intervention>
  </section>
  <section id="creitem20" title="9. Stemverklaringen">
    <intervention id="4-096" speaker_id="31123" name="Pedro Guerreiro" is_mep="True" mode="written">
      <p sl="pt">Tweehonderd woorden schieten te kort om uit te drukken wat er gezegd moet worden over alle kwesties die in dit verslag naar voren zijn gebracht, gelet op de tragische en complexe situatie in de bezette Palestijnse gebieden. Desondanks willen we de volgende aspecten benadrukken:</p>
      <p sl="pt">Het vergoelijken van de Israëlische agressie ten opzichte van het Palestijnse volk en het totale gebrek aan respect van de Israëlische overheid voor het internationale recht;</p>
      <p sl="pt">Het vergoelijken van de verantwoordelijkheid die de Europese Unie draagt voor de ineenstorting van de Palestijnse Autoriteit, vooral door de deelname aan de boycot tegen de Palestijnse Autoriteit sinds 2006, die nog steeds doorgaat ondanks alle inspanningen en akkoorden met betrekking tot de vorming van een Palestijnse regering van nationale eenheid. Het doel van de vorming van het "tijdelijk internationaal mechanisme" was niet de ineenstorting te vermijden van de Palestijnse instellingen, noch kon hierdoor de humanitaire crisis worden voorkomen waar miljoenen Palestijnen in de bezette gebieden onder lijden.</p>
      <p sl="pt">Het vergoelijken van de voortdurende verslechtering van de situatie in de bezette Palestijnse gebieden als gevolg van veertig jaar Israëlische bezetting – waaraan de VS en zijn bondgenoten medeplichtig zijn – en van het beleid om het wettelijk en onvervreemdbaar recht van het Palestijnse volk op een onafhankelijke, soevereine en levensvatbare staat, overeenkomstig de desbetreffende resoluties van de Verenigde Naties, niet te erkennen.</p>
    </intervention>
    <intervention id="4-097" speaker_id="photo_generic" name="Bairbre de Brún, Mary Lou McDonald en Eva-Britt Svensson" is_mep="True" mode="written">
      <p sl="en">De EU en de internationale gemeenschap dragen een zware verantwoordelijkheid voor de ramp die zich momenteel voltrekt in Palestina. Doordat zij hebben verzuimd Israël onder druk te zetten, de Israëlische autoriteiten straffeloos hun gang hebben laten gaan, geweigerd hebben te spreken met democratisch gekozen politici, en sancties hebben ingesteld tegen de Palestijnse autoriteiten, zijn we uitgekomen waar we nu zijn.</p>
      <p sl="en">De EU moet nu haar politieke verantwoordelijkheid nemen door een politieke dialoog aan te gaan met alle relevante actoren in Palestina – zowel in de Gazastrook als op de Westelijke Jordaanoever. We moeten het Palestijnse volk helpen door een dialoog aan te knopen met de specifieke bedoeling om een verenigde, levensvatbare en veilige Palestijnse staat te stichten.</p>
      <p sl="en">Daarom hebben we besloten ons te onthouden van stemming over dit verslag.</p>
    </intervention>
    <intervention id="4-098" speaker_id="28178" name="Miroslav Mikolášik" is_mep="True" mode="written">
      <p sl="sk">Het proces van Barcelona wint aan belang en levert concrete resultaten op. Recentelijk is er eveneens vooruitgang geboekt in alle geledingen van de Europees-mediterrane parlementaire assemblee. De meest hartverwarmende resultaten werden bereikt in de politieke tak, waarvan ik deel uitmaak.</p>
      <p sl="sk">Het MEDA-programma waarover we hebben gestemd, is het belangrijkste financiële instrument van de EU voor de uitvoering van het Europees-mediterrane partnerschap. Het ondersteunt de maatregelen ter flankering van de hervorming van de economische en sociale structuren door onze mediterrane partners met het oog op het verkleinen van de bestaande kloof tussen de twee oevers van het gebied van de Middellandse Zee.</p>
      <p sl="sk">Het Israëlisch-Palestijnse conflict is niet alleen de voornaamste oorzaak van het grote aantal dodelijke slachtoffers onder militairen en burgers. Het ligt ook ten grondslag aan de erbarmelijke en onoverkomelijke sociaaleconomische omstandigheden van een deel van de Palestijnse samenleving. Onlangs waren we getuige van bloedige conflicten tussen Hamas en Fatah en de escalatie van het geweld in de Palestijnse gebieden. De financiële hulp in het kader van het MEDA-programma, die naast Palestina nog naar acht andere landen gaat, mag niet in handen vallen van Hamas-extremisten, maar moet ten goede komen aan de mensen waarvoor die hulp bedoeld is, namelijk de door armoede getroffen Palestijnse burgers.</p>
    </intervention>
    <intervention id="4-099" speaker_id="28583" name="Athanasios Pafilis" is_mep="True" mode="written">
      <p sl="el">De in het verslag voorgestelde economische hulp van de EU aan Palestina volgt hetzelfde spoor als het imperialistisch interventionistisch beleid dat de EU in heel het gebied voert. Dit is de keerzijde van het beleid om de hulp aan het Palestijnse volk te bevriezen, waarmee dit volk werd gestraft omdat het via democratische en eerlijke verkiezingen een regering had gekozen die niet bij de EU in de smaak viel. Nu wordt voorgesteld om de economische hulpverlening te hervatten aan de "nieuwe" door president Abbas aangestelde regering, die wel bij haar in de smaak valt. In nauwe samenwerking met de VS en Israël, in het kader van het plan voor het "nieuwe Midden-Oosten", slaan de EU-imperialisten munt uit de door henzelf veroorzaakte tragedie van het Palestijnse volk. Zij gebruiken de economische hulp als een middel om te chanteren, als een instrument om te interveniëren in het interne conflict van de Palestijnen. In werkelijkheid gooien zij olie op het vuur van de conflicten en tegenstellingen om het heldhaftig verzet van het Palestijnse volk en de andere volkeren in het gebied te kunnen breken en hun criminele plannen te kunnen doordrukken.</p>
      <p sl="el">De Communistische Partij van Griekenland is tegen het gebruik van deze hulp als een mechanisme voor imperialistische interventies, en daarom stemt zij tegen dit verslag. Zij geeft uiting aan haar solidariteit en eist de onvoorwaardelijke verstrekking van humanitaire en economische hulp aan het Palestijnse volk, de stopzetting van de barbaarse Israëlische bezetting en de oprichting van een onafhankelijke Palestijnse staat met Oost-Jeruzalem als hoofdstad.</p>
    </intervention>
    <intervention id="4-100" speaker_id="4461" name="Luís Queiró" is_mep="True" mode="written">
      <p sl="pt">De vragen die zich onvermijdelijk aandienen bij het onderwerp van dit verslag is waartoe de financiële hulp van de Europese Unie aan Palestina dient en welke strategie er in dat verband moet worden gevolgd. Er zijn volgens mij drie fundamentele aspecten die deel moeten uitmaken van het antwoord: hulp aan de bevolking, de bevordering van het oprichten van een toekomstige Palestijnse staat die berust op duidelijke democratische waarden en de eerbiediging van de mensenrechten, en, ten slotte, de bevordering van vrede.</p>
      <p sl="pt">Wat het verleden aangaat, de resultaten van het onderzoek van het Europees Bureau voor Fraudebestrijding (OLAF) zijn niet bepaald geruststellend: "op basis van de tot nu toe beschikbare informatie in het persbericht van OLAF niet onomstotelijk is komen vast te staan dat er met de steunbijdragen van de EU aan de Palestijnse Autoriteit gewapende aanvallen of onwettige activiteiten zijn gefinancierd". Desondanks weten we ook dat er "een constante stroom van aanwijzingen is die voeding geven aan de veronderstelling dat niet kan worden uitgesloten dat sommige van de activa van de Palestijnse Autoriteit mogelijkerwijs door sommige individuen voor andere dan de oorspronkelijke doeleinden zijn gebruikt".</p>
      <p sl="pt">De steun van de EU moet zichtbaar zijn, herkenbaar en effectief bij het realiseren van de genoemde doelstellingen. Jammer genoeg is het niet zeker dat dit het resultaat is geweest van onze initiatieven. Desondanks moet worden erkend dat de rol van de EU in de regio op de voornaamste punten positief is.</p>
    </intervention>
    <intervention id="4-102" speaker_id="28255" name="Andreas Mölzer" is_mep="True" mode="written">
      <p sl="de">Het in bepaalde mate uitwisselen van informatie uit het strafregister is zeker een goede zaak, vooral voor gevoelige zaken zoals pedofilie, maar ook om een halt toe te roepen aan drugsdealers en andere georganiseerde misdaadstructuren.</p>
      <p sl="de">Dit mag er echter niet toe leiden dat fatsoenlijke burgers die voor een kleinigheid in het strafregister terecht zijn gekomen als misdadigers worden bekeken. Zoals blijkt uit het voorbeeld van de hooligangegevensbank is het vaak voldoende om in de buurt van een gebeurtenis te zijn geweest om op een dergelijke "zwarte lijst" terecht te komen. Bovendien is het bedenkelijk dat deze procedure wordt toegepast zonder beperking tot gevoelige onderwerpen, en daarom kon ik ook niet voorstemmen.</p>
    </intervention>
    <intervention id="4-103" speaker_id="28347" name="Javier Moreno Sánchez" is_mep="True" mode="written">
      <p sl="es">Net als de andere leden van de Spaanse socialistische delegatie stem ik vóór, omdat ik wil voorkomen dat de wetgevingsprocedure waarnaar in dit verslag wordt verwezen, wordt stilgelegd, en omdat ik het eens ben met het resultaat van de raadpleging van het Parlement, dat is goedgekeurd door de Commissie burgerlijke vrijheden, justitie en binnenlandse zaken.</p>
      <p sl="es">Desalniettemin wil ik met deze stemverklaring protest aantekenen tegen de keuze voor de rapporteur, de heer Díaz de Mera. Hij is namelijk beschuldigd en beboet wegens minachting van het hof, omdat hij weigerde samen te werken met het hof dat de vermoedelijke daders berecht van de verschrikkelijke aanslagen van 11 maart, de grootste terroristische aanslag op Europees grondgebied, die plaatsvonden toen hij nog directeur-generaal van de politie was. Vanwege de ernst van zijn gedrag is de rechter een voorbereidend onderzoek gestart dat tot doel heeft een verzoek om opheffing van zijn immuniteit in te dienen bij het Europees Parlement.</p>
      <p sl="es">Ik ben daarom van mening dat de heer Díaz de Mera's minachting van het hof en de inhoud van zijn verklaringen niet samengaan met zijn functie als rapporteur van het Europees Parlement voor verslagen op het gebied van justitiële en politiële samenwerking tussen de lidstaten en de strijd tegen het terrorisme, en dat ze de geloofwaardigheid van het Parlement aantasten.</p>
    </intervention>
    <intervention id="4-104" speaker_id="28583" name="Athanasios Pafilis" is_mep="True" mode="written">
      <p sl="el">De richtlijn betreffende de uitwisseling van gegevens uit het strafregister is de zoveelste aanslag op het recht op onschendbaarheid van de privacy en bescherming van de persoonsgegevens van de burgers van de EU. Daarin wordt voorzien in doorgifte van gegevens uit het strafregister aan niet alleen de lidstaten van de EU maar ook derde landen. Deze doorgifte beperkt zich ook niet tot gegevens met betrekking tot strafrechtelijke procedures die tegen iemand zijn ingeleid, maar kan elk mogelijk doel dienen. De richtlijn omvat geen echte maatregel tot bescherming van de persoonsgegevens met betrekking tot deze informatie. Deze richtlijn is overduidelijk in strijd met de nationale wetgeving van de lidstaten en van ons land, evenals met de internationale verdragen waarin staat dat gegevens die kunnen leiden tot de veroordeling van een bepaald persoon absoluut vertrouwelijk zijn en alleen doorgegeven kunnen worden in het kader van een strafrechtelijke procedure tegen dezelfde persoon, of in zeer concrete, specifiek en restrictief bij wet geregelde gevallen. Op die manier wordt nog meer werk gemaakt van de harmonisatie – in een reactionaire richting – van de strafrechtelijke stelsels van de lidstaten, met als uiteindelijk doel de totstandbrenging van een gemeenschappelijk strafrecht in de EU dat de individuele grondrechten en de politieke vrijheden beperkt en afschaft, en tegelijkertijd de lidstaten berooft van een van de cruciale elementen die de grondslag vormen voor hun nationale soevereiniteit.</p>
    </intervention>
    <intervention id="4-106" speaker_id="31123" name="Pedro Guerreiro" is_mep="True" mode="written">
      <p sl="pt">De parlementaire commissie stelt met betrekking tot het regionaal strategiedocument 2007-2013 en het indicatief meerjarenprogramma voor Azië, die door de Europese Commissie zijn voorgesteld, en in het licht van de verordening tot invoering van een financieringsinstrument voor ontwikkelingssamenwerking waarin is bepaald dat "de primaire en overkoepelende doelstelling van samenwerking uit hoofde van deze verordening [ …] het uitbannen van armoede in de partnerlanden en -regio's in het kader van duurzame ontwikkeling [is]" dat het bijvoorbeeld onbegrijpelijk is waarom "in het kader van de ondersteuning van de Association of South-East Asian Nations (ASEAN) [ …] in de beoogde doelstellingen van het programma voor institutionele steun en de dialoog van regio tot regio ook ondersteuning van eventuele onderhandelingen over vrijhandelsakkoorden tussen de ASEAN en de EU en de tenuitvoerlegging daarvan alsmede verhoging van de zichtbaarheid van de EG-bijdrage aan de ASEAN [zijn] opgenomen". We begrijpen niet hoe dit voorstel te verenigen valt met de primaire doelstelling, te weten het uitbannen van armoede in het kader van de officiële ontwikkelingshulp.</p>
      <p sl="pt">En dit is slechts het topje van de ijsberg …</p>
    </intervention>
    <intervention id="4-108" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, de Oostenrijkste ÖVP-delegatie heeft zich onthouden van stemming over dit verslag omdat we er, omwille van de subsidiariteit, van overtuigd zijn dat de beslissing genomen moet worden door regionale, lokale en nationale instanties. Het gaat om een heel tragische situatie. Maar dan nog zou de beslissing niet om politieke redenen in Brussel genomen moeten worden, maar door de bevoegde lokale autoriteiten.</p>
    </intervention>
    <intervention id="4-109" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij begrijpen dat zich grote problemen kunnen voordoen in de bouwsector in Spanje en dat het kan voorkomen dat nietsvermoedende mensen te goeder trouw vastgoed kopen waarvan later blijkt dat bouwbedrijven niet het wettige recht hadden het te bouwen. Dit zijn echter problemen die opgelost kunnen en moeten worden binnen het rechtskader van de betrokken lidstaat. Er is geen reden om communautaire wetgeving op te stellen om met deze kwesties om te gaan.</p>
    </intervention>
    <intervention id="4-111" speaker_id="1164" name="Bruno Gollnisch" is_mep="True" mode="written">
      <p sl="fr">U wilt de zogezegd "legale" handel in wapens die u als conventioneel betitelt ethischer maken en deze verbieden aan de hand van criteria die betrekking hebben op hun waarschijnlijke gebruik (terroristische aanslagen, mensenrechtenschendingen, verergering of ontketening van conflicten, enzovoorts). Dat is natuurlijk een loffelijk streven.</p>
      <p sl="fr">Maar tegelijkertijd, en al sinds vele jaren, wordt er in de Europese Unie steeds weer opschudding veroorzaakt door een debat over de vraag of het wapenembargo tegen China kan worden opgeheven. Welnu, dat land is nog altijd een communistische dictatuur, waar zaken als de laogai , dwangarbeid, vervolging van christenen en onderwerping van de Tibetanen nog steeds bestaan.</p>
      <p sl="fr">In dat verband komt uw besluiteloosheid op zijn best hypocriet over, zo niet cynisch.</p>
    </intervention>
    <intervention id="4-112" speaker_id="31123" name="Pedro Guerreiro" is_mep="True" mode="written">
      <p sl="pt">Zoals onze fractie heeft benadrukt – en volgens het SIPRI-jaarboek 2007 – zijn de militaire uitgaven in 2006 gestegen tot 1 104 miljard dollar tegen het huidige prijspeil; dat betekent een toename van 3,5 procent ten opzichte van 2005, terwijl in de periode 1997-2006 diezelfde kosten een stijging te zien gaven van 37 procent.</p>
      <p sl="pt">Tegen de achtergrond van deze zeer gevaarlijke ontwikkeling doen zich situaties voor waaruit ook duidelijk blijkt dat de illegale wapenhandel aanmerkelijk is toegenomen. Neem bijvoorbeeld de veronderstelde betaling van meer dan een miljard pond sterling aan smeergeld door BAE Systems, met instemming van het Britse ministerie van Defensie, aan de Saoedische prins Bandar bin Sultan.</p>
      <p sl="pt">Desondanks moeten we blijven benadrukken dat de regulering van de wapenhandel aan relevantie wint als die vergezeld gaat van een proces van multilaterale en wederzijdse ontwapening, en vooral van de ontmanteling van enorme nucleaire arsenalen.</p>
    </intervention>
    <intervention id="4-113" speaker_id="28583" name="Athanasios Pafilis" is_mep="True" mode="written">
      <p sl="el">De Communistische Partij van Griekenland heeft zich onthouden van stemming over de gezamenlijke resolutie van de fracties (Europese Volkspartij (Christen-democraten) en Europese Democraten, de Sociaal-democratische Fractie in het Europees Parlement, Fractie Alliantie van Liberalen en Democraten voor Europa, Confederale Fractie Europees Unitair Links/Noords Groen Links) over de vaststelling van gemeenschappelijke internationale normen voor de in- en uitvoer en overdracht van conventionele wapens, omdat:</p>
      <p sl="el">• deze volgens ons grenzeloos schijnheilig is. Hierin wordt immers met geen woord gerept over het feit dat in de periode 1997-2006 de wereldwijde militaire uitgaven met 37 procent zijn gestegen en de EU-landen Frankrijk, Groot-Brittannië en Duitsland behoren tot de topvijf van uitvoerende landen van conventionele wapens;</p>
      <p sl="el">• het op zijn minst naïef is om "normen" te vragen van multinationale wapenbedrijven die verantwoordelijk zijn voor de handel in en leveranties van conventionele wapens, zelfs aan de georganiseerde misdaad, die deel uitmaakt van hun internationale markten. Ze weten bovendien welke bedrijven bij een bepaalde leverantie zijn betrokken en in welk land zij gevestigd zijn;</p>
      <p sl="el">• wij niet medeondertekenen met partijen en fracties die steun geven aan de ontwikkeling van de wapenindustrie, wier regeringen in het verleden en nu reactionaire regimes, paramilitaire en militaristische organisaties hebben bewapend en bewapenen, en zich nu opwerpen als de aartsengelen van internationale normen en ontwapening;</p>
      <p sl="el">• wij niet meedoen aan het creëren van illusies onder de volkeren om hen te doen geloven dat de imperialisten en hun bedrijven "billijke normen" zullen aanvaarden. Maatstaf voor de wapenuitvoer en -handel zijn immers hun politieke belangen en hun winst.</p>
    </intervention>
    <intervention id="4-114" speaker_id="4461" name="Luís Queiró" is_mep="True" mode="written"/>
    <intervention id="4-116" speaker_id="28178" name="Miroslav Mikolášik" is_mep="True" mode="spoken">
      <p sl="sk">Jeugddelinquentie is in wezen een zorgwekkend verschijnsel door het grootschalige karakter ervan. We zijn getuige van de toename van het aantal misdrijven dat gepleegd wordt door jongeren onder de dertien. Helaas blijkt uit de cijfers dat deze misdrijven steeds ernstiger worden. Voor jeugddelinquentie zijn meerdere oorzaken aan te wijzen, waaronder sociaaleconomische omstandigheden, de omgeving waar jongeren elkaar treffen, gezin en school, het bendemilieu, verkeerde vrienden en vroegtijdig gebruik van alcohol en allerlei soorten drugs.</p>
      <p sl="sk">Ik ben er zeer over te spreken dat in de aangenomen tekst, anders dan we tot voor kort gewend waren, eindelijk de nadruk wordt gelegd op de absoluut onmisbare rol van het hechte gezin, waarin vader en moeder voldoende tijd aan hun kinderen besteden. Zo niet, dan ontbreekt het de kinderen bij hun persoonlijke ontwikkeling aan rolmodellen in het eigen gezin. Ook wordt de lidstaten aanbevolen passende ondersteuning te bieden aan gezinnen en ouders. Ik doe ook een beroep op alle belanghebbenden om zich te laten horen en een dam op te werpen tegen de onophoudelijke vertoning in de massamedia van buitensporig geweld, pornografische scènes en scènes waarin drugs worden gebruikt. Dergelijke beelden zijn ook te zien op internet en in overal verkrijgbare videogames. Ik ben blij dat de eerst aangewezen weg om vooruitgang te boeken niet zozeer die van de repressie van negatieve verschijnselen is, maar vooral die van de primaire preventie.</p>
    </intervention>
    <intervention id="4-117" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik heb tegen het verslag Batzeli gestemd omdat ik van oordeel ben dat het Parlement hier eens te meer de ogen sluit voor de realiteit, zich trouwens ook baseert op foutieve verklaringen van de oorzaken van jeugdcriminaliteit en eigenlijk grosso modo ook verkeerde oplossingen aanreikt. Dit Parlement blijft met name zeer blind voor de onevenredig hoge criminaliteit bij migrantenjongeren en meer in het bijzonder bij islamitische jongeren, een fenomeen dat nochtans in alle Europese lidstaten zeer duidelijk en manifest aanwezig is. Wanneer er dan verklaringen worden geuit, dan gaat het uitsluitend over allerhande sociaaleconomische factoren, terwijl als verklaring ook duidelijk culturele factoren meebepalend zijn. Men moet daar maar eens de bevindingen van de Nederlandse deskundige Marion van San over dit onderwerp op nalezen.</p>
      <p sl="nl">Opnieuw wordt alle heil gezocht in allerhande noodzakelijke – ik geef dat toe – preventieve en sociale maatregelen, terwijl over gerechtelijke en repressieve maatregelen niet wordt gesproken; het zou voor iedereen toch duidelijk moeten dat zachte heelmeesters stinkende wonden maken.</p>
    </intervention>
    <intervention id="4-118" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">Het is belangrijk de verschillende ervaringen van de lidstaten met jeugdcriminaliteit te analyseren en goede praktijken te verspreiden. Dit kan echter gebeuren binnen het kader van al bestaande structuren op nationaal en Gemeenschapsniveau. Wij hebben daarom tegen paragraaf 33 gestemd, waarin wordt voorgesteld een Europees waarnemingscentrum voor jeugddelinquentie op te richten.</p>
    </intervention>
    <intervention id="4-119" speaker_id="4466" name="Ilda Figueiredo" is_mep="True" mode="written">
      <p sl="pt">:</p>
      <p sl="pt">overwegende dat de waarden die zijn vastgelegd in het Verdrag inzake de Rechten van het Kind, van 20 november 1989, moeten worden bevorderd.</p>
      <p sl="pt">benadrukt het belang van de (initiële en permanente) opleiding van ambtenaren die werken met minderjarigen, in dit geval delinquenten, en de aanstelling van deskundigen uit andere disciplines bij jeugdrechtbanken, zodat zij zonodig kunnen optreden.</p>
      <p sl="pt">Wij vinden het noodzakelijk de rechten van het kind naar een hoger plan te brengen en beter zichtbaar te maken en wij denken dat het zinvol is preventieve maatregelen voor minderjarige delinquenten te bevorderen, bijvoorbeeld door de tenuitvoerlegging op te schorten van gedragsplannen voor jongeren, waarbij behalve de minderjarige ook diens ouders of wettelijke vertegenwoordigers betrokken dienen te zijn.</p>
      <p sl="pt">We weten dat in de meeste gevallen sociaaleconomische problemen aan de basis liggen van jeugdcriminaliteit, maar ook dat de levensomstandigheden van de families moeten verbeteren opdat ze meer aandacht besteden aan de kinderen en de jongeren.</p>
      <p sl="pt">Wij blijven ons dus inzetten voor preventie en niet voor een juridische aanpak, zoals de PPE-DE-Fractie heeft geprobeerd. Hoewel deze fractie haar doelstellingen niet helemaal heeft bereikt, is het oorspronkelijke verslag er door hen niet beter op geworden.</p>
    </intervention>
    <intervention id="4-120" speaker_id="1164" name="Bruno Gollnisch" is_mep="True" mode="written">
      <p sl="fr">Enkele uitvallen ten spijt lijkt de rapporteur een aanhanger van de excuuscultuur, die de overtuiging is toegedaan dat alleen de maatschappij schuldig is aan de misdaden waarvan haar leden het slachtoffer worden. Hij schotelt ons dan ook enkele op zijn minst verrassende analysen en voorstellen voor.</p>
      <p sl="fr">Zo grenzen zaken als de "tertiaire preventie" (sic!), die is voorbehouden aan volhardende delinquenten, of de "moderne procedure voor het oplossen van conflicten in de schoolomgeving" aan het absurde. Laat de afgevaardigden die begrijpen wat deze "procedures" inhouden, ze maar eens ter plekke gaan toepassen, en de plaats innemen van die bewonderenswaardige docenten die iedere morgen naar hun werk gaan met de angst te worden geslagen of zelfs neergestoken vanwege een verkeerd geïnterpreteerde blik of een slecht cijfer!</p>
      <p sl="fr">Het verslag is op het randje van het krankzinnige als het erom gaat "het beheer van de jeugdcriminaliteit te moderniseren in de richting van de-criminalisering, de-penalisering, de-juridisering en de-institutionalisering". Pardon?! Dan zou een misdaad dus geen misdaad meer zijn als hij gepleegd wordt door een minderjarige! Een moordenaar zou niet meer gestraft worden op grond van het feit dat hij nog geen achttien is!</p>
      <p sl="fr">Hoe u er ook over denkt, de beste preventie kan niet zonder sancties, want zonder sancties wordt de samenleving een jungle waarin de zwaksten de eerste slachtoffers zullen zijn.</p>
    </intervention>
    <intervention id="4-121" speaker_id="1186" name="Astrid Lulling" is_mep="True" mode="written">
      <p sl="fr">Hoewel jeugddelinquentie een belangrijk probleem is in alle lidstaten, zou het rampzalig zijn als het EP een verkeerd signaal zou afgeven.</p>
      <p sl="fr">Twee thema's in dit verslag zijn cruciaal:</p>
      <p sl="fr">1) De de-juridisering en de de-institutionalisering van het jeugdrecht.</p>
      <p sl="fr">In een lidstaat waar dit systeem sinds 1991 bestaat hebben jeugdrechters onlangs voor hun paleis van justitie betoogd omdat dit systeem gelijkstaat aan "het niet-verlenen van hulp aan personen in nood".</p>
      <p sl="fr">De kinderombudsman in dat land merkte op: "de autoriteiten geven aan de jeugd een signaal van onmacht, straffeloosheid en verwaarlozing af".</p>
      <p sl="fr">Gelukkig heeft de de-juridisering het niet gehaald.</p>
      <p sl="fr">2) Het vraagstuk van de "sancties" is weer een belangrijk thema in het Europese politieke discours geworden.</p>
      <p sl="fr">In het advies van het Europees Economisch en Sociaal Comité over jeugdcriminaliteit werd eveneens benadrukt dat de pijlers voor een doeltreffend antwoord op jeugddelinquentie gevormd worden door preventie, gerechtelijke en buitengerechtelijke maatregelen, rehabilitatie, integratie en maatschappelijke re-integratie.</p>
      <p sl="fr">Ik heb vóór dit verslag kunnen stemmen doordat ons amendement, dat van eenzelfde strekking is, is aangenomen</p>
      <p sl="fr">We dienen ons af te vragen of het wel aan het Europees Parlement is om de lidstaten aanwijzingen te geven ten aanzien van de vormgeving van hun strafrechtssysteem.</p>
      <p sl="fr">Het is onnodig om een nieuw Europees waarnemingscentrum voor jeugddelinquentie op te richten. Dankzij de moderne communicatiemiddelen kunnen de nationale waarnemingscentra gemakkelijk een netwerk vormen.</p>
    </intervention>
    <intervention id="4-123" speaker_id="37450" name="Viorica-Pompilia-Georgeta Moisuc" is_mep="True" mode="spoken">
      <p sl="nl">Propunerea de intrare în vigoare a Tratatului Constituţional, cu precizarea de numire în funcţie a unui ministru de externe şi a unui aparat diplomatic corespunzător, mi se pare hazardată în situaţia în care acest Tratat a fost respins de unele state europene, iar în statele nou intrate în Uniune nici măcar nu a fost pus în discuţie.</p>
      <p sl="nl">Lipsurile grave în privinţa respectării drepturilor şi libertăţilor omului, în special în ţările terţe, cu care Uniunea are relaţii speciale, mi se par a fi tratate global şi generalizant, problema fiind mult mai complexă. Un exemplu: ignorarea totală a acestui lucru în zona Transnistria este o chestiune minimalizată în raport. După părerea mea, situaţia drepturilor omului în Transnistria ar necesita ea însăşi o dezbatere aparte, pentru că este vorba de un focar de insecuritate la frontiera de est a Uniunii Europene.</p>
      <p sl="nl">Combaterea corupţiei în statele Uniunii Europene, nu numai în statele terţe, trebuie văzută şi urmărită atent, deoarece se petrec alunecări periculoase chiar în sânul comunităţii europene, ce trec cvasi-neobservate. Un exemplu: în România au fost puşi sub acuzare şi urmărire penală, pentru însuşire de sume mari de bani, fals şi uz de fals, o serie de membri ai actualului guvern, dintre care şi unii membri ai ungurilor din România, cetăţeni români. Reacţia guvernului de la Budapesta a fost promptă: a cerut oficial explicaţii guvernului român pentru aceasta, politizând acţiunea Parchetului General. Este un gest nu numai reprobabil, dar şi de amestec făţiş în treburile interne ale unui stat vecin, membru al Uniunii Europene. Este motivul pentru care noi am supus acest raport unui vot negativ.</p>
    </intervention>
    <intervention id="4-124" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, het verslag-Klich is in mijn ogen het zoveelste verslag waarin het Parlement de democratisch geuite meerderheidswil van met name de Fransen en de Nederlanders in hun betreffende referenda gewoonweg aan de laars lapt en steeds maar verder gaat om stukken van die Europese grondwet op een zeer sluikse manier door te voeren. Het is in mijn ogen onaanvaardbaar en ondemocratisch dat hier openlijk wordt aangedrongen om de passerelle-clausule in werking te stellen en ik citeer: "gelijktijdig met de vooruitgang van het constitutionele proces".</p>
      <p sl="nl">Daarnaast is het voor mij even onaanvaardbaar dat wordt aangedrongen op de invoering van gekwalificeerde meerderheden in het domein van migratie en integratie. Ik denk dat de afzonderlijke lidstaten en volkeren recht hebben op een vetorecht en baas mogen blijven over hun eigen arbeidsmarkt. Dit kan allemaal wel zeer Europees zijn, maar democratisch is het absoluut niet.</p>
    </intervention>
    <intervention id="4-125" speaker_id="1164" name="Bruno Gollnisch" is_mep="True" mode="written">
      <p sl="fr">Zijn onze buitengrenzen zo lek als een mandje? Laten we ze dan nog verder openstellen voor immigratie die we "legaal" of "gekozen" noemen, of "visumversoepelingen". Zijn de terroristen eropuit om onze westerse samenlevingen omver te werpen, uit haat tegen onze politieke grondslagen en onze waarden? Laten we hen dan dreigen met boycots tegen de staten die hen steunen en laten we ons toeleggen op het voornaamste: een gemeenschappelijke definitie van terrorisme in het kader van de VN! De nabestaanden van de slachtoffers van de aanslagen in Londen en Madrid zullen een dergelijke semantische vastberadenheid toejuichen. Bezwijken onze politiediensten onder de absurde en bureaucratische verzoeken van Europol? Laten we dit orgaan dan de bevoegdheid geven om nog nuttelozer orders te geven en laten we de bureaucraten ervan de bevoegdheid geven om snel onderzoeken te verrichten.</p>
      <p sl="fr">Laten we onszelf niet voor de gek houden: het creëren van een ruimte van "vrijheid, veiligheid en rechtvaardigheid", door de binnengrenzen van de Europese Unie af te schaffen zonder haar buitengrenzen te versterken, heeft de explosieve toename van illegale immigratie, smokkel en grensoverschrijdende criminaliteit aangemoedigd en heeft onze staten kwetsbaarder gemaakt voor terrorisme.</p>
      <p sl="fr">Dus ja, samenwerking en solidariteit op deze terreinen zijn onontbeerlijk, maar moeten voortkomen uit intergouvernementele samenwerking tussen staten met nationaal omschreven en gecontroleerde grenzen.</p>
    </intervention>
    <intervention id="4-126" speaker_id="2057" name="Carl Lang" is_mep="True" mode="written">
      <p sl="fr">Na gefaald te hebben in het tot stand brengen van een "ruimte van vrijheid, veiligheid en rechtvaardigheid", de heuse haven van vrede die het Europees grondgebied had moeten worden na de ratificatie van de Schengenakkoorden, bekommert Brussel zich om de "externe dimensie" van Europa.</p>
      <p sl="fr">Europa wil namelijk zijn democratische waarden exporteren, evenals haar beginselen van de rechtsstaat die zijn gegrondvest op de eerbiediging van de mensenrechten en het bestaan van gezonde instellingen.</p>
      <p sl="fr">Dat is allemaal hoogst lovenswaardig. Maar wat zijn de werkelijke methoden die het ons voorstelt? Een onophoudelijke stroom propaganda ten gunste van de derde wereld, immigratie en de Europese superstaat.</p>
      <p sl="fr">Zo wordt ons in dit verslag verzocht de passerelle-clausule in artikel 42 van het EU-Verdrag in werking te stellen, waarmee bepalingen betreffende gerechtelijke en politiële samenwerking en legale immigratie binnen het communautaire kader gebracht zouden kunnen worden. De lidstaten zouden dan gebonden zijn aan besluiten die door een meerderheid van andere staten zijn goedgekeurd, ook als ze het daarmee zelf niet eens zijn.</p>
      <p sl="fr">De instelling van het ambt van een Europese minister van Buitenlandse Zaken, een voorstel dat al op tafel lag in het Grondwettelijk Verdrag, dat door de referenda in Frankrijk en Nederland verworpen is, staat opnieuw op de rol. Eens te meer gaat het er dus om de lidstaten telkens wat meer van hun soevereine bevoegdheden te ontnemen ten gunste van Brussel. Wat ons in dit verslag wordt voorgesteld, dat is niet méér democratie, maar juist nog méér onderwerping.</p>
    </intervention>
    <intervention id="4-127" speaker_id="28583" name="Athanasios Pafilis" is_mep="True" mode="written">
      <p sl="el">Het verslag bevordert de verwezenlijking van een agressiever buitenlands beleid ten aanzien van andere volkeren en landen en een autoritairder en repressiever beleid binnen de EU.</p>
      <p sl="el">1. In het verslag wordt aangedrongen op de inwerkingtreding van de Europese Grondwet – ofschoon die formeel en inhoudelijk dood is – opdat de EU zich nog beter kan beschermen met de toepassing van reactionaire, in naam van de terreur uitgevaardigde wetten. Het is tekenend dat de reactionaire demonstraties in de Baltische staten worden gekenschetst als "gewelddadige radicale tendensen onder de Russische minderheden".</p>
      <p sl="el">• opdat de repressieve mechanismen op Europees vlak efficiënter kunnen worden gemaakt;</p>
      <p sl="el">• opdat alle aspecten van het beleid (militair, economisch, politiek) kunnen worden gebruikt om de volkeren en landen te chanteren en te onderwerpen;</p>
      <p sl="el">• opdat de samenwerking met de VS kan worden versterkt;</p>
      <p sl="el">• opdat afwijkende houdingen onder de lidstaten worden beperkt dankzij het standpunt van "de EU met één stem".</p>
      <p sl="el">2. Op het gebied van de internationale betrekkingen en uitwisseling wordt het Amerikaanse recept overgenomen voor het uitvoeren van intern recht en de omzetting daarvan in internationaal recht door de invoering van onaanvaardbare clausules inzake "democratie", "terrorisme", "mensenrechten" – zelfs in handelsbetrekkingen – en door korte metten te maken met fundamentele beginselen van het internationaal recht. Zij geeft zichzelf de rol van inquisiteur op het gebied van de mensenrechten en de democratie, waarbij zij probeert het beginsel in te voeren "wie niet voor mij is, is tegen mij", met andere woorden wie het kapitalisme niet aanvaardt is mijn vijand.</p>
      <p sl="el">3. De partijen Nea Dimokratia en PASOK hebben vóór het verslag gestemd en aldus aangetoond dat zij twee kanten van dezelfde medaille zijn en de handen ineen hebben geslagen ter versterking van de EU en ter versteviging van de internationale imperialistische orde.</p>
    </intervention>
    <intervention id="4-128" speaker_id="4461" name="Luís Queiró" is_mep="True" mode="written">
      <p sl="nl">(.</p>
      <p sl="nl">Niettemin impliceert deze invalshoek ook de noodzaak om samen met die landen te investeren in het scheppen van werkgelegenheid. Als we dat niet doen zal er, zolang er aan de ene kant ellende en aan de andere kant een aantrekkingsfactor is, altijd sprake zijn van immigratie, illegaal als het niet anders kan.</p>
      <p sl="nl">Ten slotte rijst in dit verband natuurlijk ook de kwestie van de noodzaak van versterkte en hernieuwde samenwerking met de landen in het Middellandse Zeegebied, mede vanwege het immigratievraagstuk.</p>
    </intervention>
    <intervention id="4-130" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, ik overdrijf niet wanneer ik zeg dat dit Parlement met de goedkeuring van het verslag-Roure de vrijheid van meningsuiting, zoals die is ingeschreven in verschillende internationale overeenkomsten, fundamenteel ondergraaft. In dit opzicht gaat het verslag-Roure veel verder dan al die voorgaande ideologische eenrichtingsracismeverslagen waarop dit Parlement wel een patent lijkt te hebben. Met de onvoorwaardelijke steun voor het gevaarlijke kaderbesluit, schaart het Parlement zich namelijk achter de strafbaarstelling van meningen en overtuigingen op een manier die eigen is aan totalitaire regimes.</p>
      <p sl="nl">"Elke mening" - en ik citeer letterlijk uit het verslag - "die aanleiding kan geven tot wederrechtelijke gedragingen, zal in de toekomst in elke Europese lidstaat strafbaar zijn". Elke afwijking van het heersende politieke discours inzake immigratie, nationale identiteit en islamisering wordt zo in de kiem gesmoord. De geest van verdraagzaamheid van Voltaire, zo mooi uitgedrukt in de zin "ik ga niet akkoord met wat u zegt, maar ik zal uw recht van meningsuiting tot de dood verdedigen", wordt door het officiële Europa verkracht. Dit Europa is veel gevaarlijker dan het denkbeeldige monster dat het beweert te bevechten. Dit Europa is een gevaar voor de democratie.</p>
    </intervention>
    <intervention id="4-131" speaker_id="1164" name="Bruno Gollnisch" is_mep="True" mode="written">
      <p sl="fr">Op 19 april jongstleden, zijn de Europese ministers van Justitie er met veel pijn en moeite in geslaagd een politiek akkoord te bereiken over de bestrijding van racisme in Europa. Het betreft en nieuw juridisch instrument dat bedoeld is om de vrijheid van meningsuiting nog verder in te perken.</p>
      <p sl="fr">Laten we wat dat betreft de staten bedanken die enige weerstand hebben geboden tegen de goedkeuring van deze tekst en die van oordeel zijn dat men racisme niet bestrijdt door de vrijheid van meningsuiting te beperken. Het betreft Groot-Brittannië, Italië, Ierland en de Scandinavische landen.</p>
      <p sl="fr">De vrijheid van meningsuiting is een fundamentele vrijheid, die alleen door het burgerlijk recht kan worden beperkt in geval van schending van de privacy, smaad of het oproepen tot het plegen van een strafbaar feit.</p>
      <p sl="fr">Hoe relevant en hoe opportuun is een dergelijke tekst? Is het, nu de grenzen van Europa verdwenen zijn, hetgeen geleid heeft tot een explosieve toename van de illegale immigratie en de grensoverschrijdende criminaliteit, immers niet urgenter om de veiligheid van de Europese volkeren op hun eigen grondgebied te waarborgen dan zich te bekommeren om het bestraffen van zogenaamd racistische uitingen?</p>
      <p sl="fr">Tot slot wijs ik op het opmerkelijke ontbreken van een veroordeling van de misdaden van Stalin of de Armeense genocide in deze tekst. Het gaat enkel om de misdaden van Hitler of de misdaden die door de internationale gerechtshoven (Srebrenica, Rwanda) worden erkend. Deze tekst beperkt de vrijheid, is ongepast en sektarisch. Wij stemmen tegen.</p>
    </intervention>
    <intervention id="4-132" speaker_id="28255" name="Andreas Mölzer" is_mep="True" mode="written">
      <p sl="de">Iedereen is gelijk voor de wet – maar sommigen zijn gelijker dan anderen. Tegen de achtergrond van de migratie genieten we in de EU ogenschijnlijk van een zekere vogelvrijheid. Het is niet alleen zo dat mensen op basis van een verkeerd begrepen begrip voor andere gebruiken soms vrijuit kunnen gaan, maar in de media wordt ook niet bericht over misdaad en racisme onder migranten. In dat geval begint het woedemechanisme van de brave burgers niet te draaien, noch worden fakkeltochten georganiseerd of wordt geschreeuwd om de bestrijding van racisme.</p>
      <p sl="de">Vanuit overheidsinstanties wordt echter veel met de racismeknuppel gezwaaid om ongewenste oppositie uit de weg te ruimen. In een democratie zou het niet mogelijk mogen zijn dat nationale partijen met een sterke band met het eigen land verboden worden onder het voorwendsel van racisme, gewoon omdat ze gewag maken van buitensporig hoge misdaadcijfers onder migranten in de overheidsstatistieken. Het geplande kaderbesluit tegen racisme is weer een stap in de richting van een totalitaire staat waarin multiculti-dromers ons op volle snelheid tegen de vangrails doen knallen. Het is tijd om de handrem te gebruiken, en daarom heb ik tegen het verslag-Roure gestemd.</p>
    </intervention>
    <intervention id="4-133" speaker_id="28382" name="Andrzej Jan Szejna" is_mep="True" mode="written">
      <p sl="pl">ik stem vóór het verslag van Martine Roure met als titel "onderhandelingen over het kaderbesluit ter bestrijding van racisme en vreemdelingenhaat".</p>
      <p sl="pl">Racistische misdrijven blijven in alle lidstaten een aanhoudend en onveranderd probleem. Naar schatting worden jaarlijks meer dan 9 miljoen mensen het slachtoffer van een racistisch misdrijf. De grote diversiteit in de wetgeving tegen vreemdelingenhaat en racisme in de lidstaten maakt een effectieve bestrijding op grensoverschrijdend en Europees niveau onmogelijk.</p>
      <p sl="pl">In verband daarmee moeten we onze nadrukkelijke politieke steun geven aan een Europa van de burgers en het kaderbesluit aannemen dat een stevige bescherming van de grondrechten garandeert. Ook moeten we om die reden een degelijk rechtskader scheppen ter bestrijding van racisme en vreemdelingenhaat. Dit kan door snel de vaststelling mogelijk te maken van een horizontale richtlijn ter bestrijding van discriminatie krachtens artikel 13 van het Verdrag betreffende de Europese Unie, die voorziet in effectieve, evenredige en afschrikkende strafrechtelijke sancties.</p>
    </intervention>
    <intervention id="4-135" speaker_id="28173" name="Zita Pleštinská" is_mep="True" mode="spoken">
      <p sl="sk">Mijnheer de Voorzitter, allereerst wil ik me aansluiten bij al diegenen die u vandaag, op uw naamdag, groeten. Het vluchtelingenprobleem speelt niet alleen in kritieke regio's zoals Malta. Vluchtelingen bevinden zich ook in ons midden. Mijn land – Slowakije – is vooral een doorgangsland voor vreemdelingen die moesten vluchten voor gewapende conflicten. Velen van hen hebben hier hun nieuwe thuis gevonden en een plek veroverd op de arbeidsmarkt.</p>
      <p sl="sk">Doelend op de discussies over het verslag van onze collega Hubert Pirker over asiel, praktische samenwerking en de kwaliteit van de besluitvorming in het kader van het gemeenschappelijk Europees asielstelsel, wil ik uit de grond van mijn hart mijn dank betuigen aan de Raad voor migranten en vluchtelingen van de conferentie van Slowaakse bisschoppen, en hun fijngevoelige en voorbeeldige aanpak loven bij de oplossing van de uiterst lastige vluchtelingenproblematiek.</p>
      <p sl="sk">Het debat over het verslag van Hubert Pirker vond op 20 juni plaats in het Europees Parlement, met andere woorden precies op de dag die door de Algemene Vergadering van de Verenigde Naties is uitgeroepen tot Wereldvluchtelingendag. Ik beschouw dit als een symbool van de solidariteit van het Europees Parlement met de lidstaten die zich inspannen om een oplossing te vinden voor de moeilijke vluchtelingensituatie. Ik bedank de rapporteur voor dit verslag, dat ik met mijn stem heb gesteund als een stap in de richting van een gemeenschappelijk asielstelsel in de EU. Het is een uitstekende basis voor snelle, zekere en rechtvaardige besluiten voor alle betrokkenen.</p>
    </intervention>
    <intervention id="4-136" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik denk dat we in dit Parlement toch al het een en ander hebben meegemaakt qua verslagen, maar ik heb de indruk dat inzake vluchtelingenbeleid het verslag-Pirker eigenlijk wel alles slaat wat we al hebben meegemaakt. Wat lezen we letterlijk in het verslag? We lezen daar dat een vooruitziend gemeenschappelijk asielbeleid uitgaat en ik citeer "van de verplichting om asielzoekers toe te laten en van het principe dat terugsturen geen optie kan zijn". Dat is niet alleen juridisch en volkenrechtelijk pure nonsens, maar ook een totaal verkeerd politiek signaal.</p>
      <p sl="nl">Ik vind dat een echt vooruitziend asielbeleid ten eerste moet uitgaan van de opvang van echte asielzoekers in de regio en op het continent van de asielaanvrager zelf, dat die opvang enkel kan gebeuren in streng gecontroleerde centra en dat enkel diegenen die na een streng onderzoek als echte vluchteling worden erkend, tijdelijk eventueel in een land van de Europese Unie kunnen worden opgevangen. Cruciaal in zo'n beleid is natuurlijk de lijst van veilige landen. Ik betreur dat het verslag-Pirker wat dat betreft volledig de verkeerde richting uitgaat, zoals we dit in deze Europese constructie jammer genoeg gewoon zijn.</p>
    </intervention>
    <intervention id="4-137" speaker_id="4540" name="Philip Bradbourn" is_mep="True" mode="written">
      <p sl="en">De Britse Conservatieven zijn faliekant tegen een gemeenschappelijk asielstelsel voor de Europese Unie. Het is het soevereine recht van een lidstaat, met name wanneer hij geen partij is bij de Schengenakkoorden, om zijn eigen asiel- en immigratiebeleid te bepalen. Daarom hebben de Conservatieven tegen dit verslag gestemd.</p>
    </intervention>
    <intervention id="4-138" speaker_id="28251" name="Jörg Leichtfried" is_mep="True" mode="written">
      <p sl="de">Ik stem vóór een gemeenschappelijk, proactief EU-asielbeleid.</p>
      <p sl="de">De basis van dit asielbeleid wordt gevormd door de verplichting om asielzoekers toe te laten en het eerbiedigen van het beginsel van niet-terugsturing. Bovendien stem ik voor een rechtvaardiger verdeling van de lasten tussen de lidstaten, een gemeenschappelijke gegevensbank over landen van herkomst en voorlichtingscampagnes in de landen van herkomst en doorgang.</p>
      <p sl="de">Ik ben het eens met het invoeren van een gemeenschappelijke asielprocedure in de hele EU tegen 2010 en met het invoeren van een uniforme status voor personen die recht hebben op asiel of op subsidiaire bescherming.</p>
    </intervention>
    <intervention id="4-139" speaker_id="28255" name="Andreas Mölzer" is_mep="True" mode="written">
      <p sl="de">Ik kan uit het verslag alleen de geplande voorlichtingscampagnes in de landen van herkomst steunen. Ik heb tegen het document gestemd omdat we het gewoon niet eens kunnen worden als het Verenigd Koninkrijk 12 procent van de aanvragen van vluchtelingen aanvaardt en Zweden met 91 procent bijna op alles ja en amen zegt. We zullen geen grip krijgen op asielshopping door deze uniforme EU-regels, zolang het asielrecht misbruikt wordt om wettelijke migratieregelingen te omzeilen en onze procedures worden opgerekt door zinloos beroep te blijven aantekenen, ook als er geen enkele reden tot asiel bestaat.</p>
      <p sl="de">Zolang enkel de papieren weggegooid hoeven worden en men met het toverwoord "asiel" jarenlang in de EU kan blijven, zijn er genoeg mogelijkheden voor rooftochten of om onder te duiken. We kunnen dit misbruik alleen aanpakken door uitsluitend asielaanvragen te aanvaarden die zijn ingediend in opvangkampen buiten de EU-grenzen.</p>
    </intervention>
    <intervention id="4-140" speaker_id="28583" name="Athanasios Pafilis" is_mep="True" mode="written">
      <p sl="el">Het verslag weerspiegelt en schetst het vijandige beleid van de EU jegens immigranten en vluchtelingen. Daarin vermijdt men te spreken over de oorzaken die de immigranten- en vluchtelingengolven veroorzaken: de imperialistische oorlogen en de interventies van de EU, de VS en de NAVO, de plundering en uitbuiting van de natuurlijke rijkdommen van landen en volken in heel de wereld. Duizenden immigranten en vluchtelingen verdrinken op zee aan de grens van de EU, of worden in "concentratiekampen" in de landen van de EU vastgehouden in omstandigheden die een schande zijn voor de menselijke beschaving. De beelden van de absolute ellende en barbaarse behandeling van immigranten en vluchtelingen die de delegatie van het Europees Parlement enkele dagen geleden in de detentiekampen op Samos en in Athene te zien kreeg, zijn hiervan een typisch voorbeeld. De Griekse regering heeft 39 mensen – op een totaal van 4 624 aanvragen – (0,84 procent) asiel verleend. De situatie in de andere lidstaten van de EU is min of meer dezelfde. Het verslag omvat maatregelen voor een Europese repatriëringsprocedure en de opstelling van een lijst van "veilige derde landen", maar in feite wordt er gestreefd naar de afschaffing van asiel, terwijl de vluchtelingen met de voorstellen voor de toepassing van systemen voor observatie en gegevensbanken met biometrische gegevens – in het kader van het gemeenschappelijke asielstelsel – worden aangepakt met repressieve maatregelen. Zo wordt de toch al dramatische situatie van vluchtelingen in de EU nog erger gemaakt, en worden de onmenselijke en barbaarse aard van deze imperialistische Unie en het uitbuitend kapitalistisch systeem nog eens in heel hun glorie geopenbaard.</p>
    </intervention>
    <intervention id="4-141" speaker_id="4461" name="Luís Queiró" is_mep="True" mode="written">
      <p sl="pt">We zien welke tragische gevolgen de wanhoop van velen heeft gehad.</p>
      <p sl="pt">Het is voor de EU van groot belang om gemeenschappelijke regels op te stellen waarmee herhaling van deze situaties kan worden voorkomen, en om voorwaarden te scheppen voor wederzijdse hulp binnen de Unie, afhankelijk van de verschillende druk die de landen ondervinden, vaak veroorzaakt door hun geografische ligging.</p>
      <p sl="pt">Het opzetten van een gemeenschappelijk Europees asielstelsel moet dus gebaseerd zijn op drie belangrijke pijlers: het invoeren van een geharmoniseerde procedure, het delen van informatie over de landen van herkomst en het versterken van de samenwerking tussen de lidstaten, zodat de lidstaten die onder de grootste druk staan, geholpen worden. Het is dus belangrijk om de betrekkingen tussen de regeringen van de lidstaten te bevorderen, met als einddoel het besluitvormingsproces te verbeteren door het sneller, rechtvaardiger en betrouwbaarder te maken. Alleen op die manier kunnen we in 2010 komen tot een gemeenschappelijk asielstelsel.</p>
    </intervention>
    <intervention id="4-142" speaker_id="4313" name="Martine Roure" is_mep="True" mode="written">
      <p sl="fr">Het Europees Parlement heeft er altijd op gehamerd dat de deadline voor de invoering van een gemeenschappelijk Europees asielstelsel voor 2010 gehandhaafd blijft. Dankzij de verbeterde kwaliteit van de besluitvorming moet het beleid van de lidstaten bij elkaar kunnen worden gebracht om tot een gemeenschappelijke stelsel te komen, en moeten personen die bescherming nodig hebben in alle veiligheid toegang kunnen krijgen tot het grondgebied van de EU waar hun aanvraag naar behoren wordt beoordeeld.</p>
      <p sl="fr">We moeten de strijd aangaan met de neiging van sommige mensen die menen dat dankzij de verbeterde kwaliteit van de besluitvorming op asielgebied het aantal asielaanvragen kan worden teruggebracht. Het gemeenschappelijk asielbeleid moet eerst en vooral mensen beschermen en het recht op asiel en het principe dat terugsturen geen optie is waarborgen, overeenkomstig de Verdragen van Genève. Bovendien verwerp ik iedere poging om de afhandeling van asielaanvragen buiten de grenzen van de EU te brengen. Daarom heb ik amendementen ingediend op de lijst met veilige derde landen en ervoor gestemd. Ik vind het verontrustend dat de Commissie het Europees Parlement niet laat meebeslissen over de samenstelling van deze lijst en het besluit van het Europees Hof van Justitie waarbij we dit punt aanhangig hebben gemaakt, niet afwacht.</p>
    </intervention>
    <intervention id="4-143" speaker_id="28139" name="Carl Schlyter" is_mep="True" mode="written">
      <p sl="sv">Ondanks het feit dat ik tegen een gemeenschappelijk asielbeleid ben dat – en alle ervaringen tonen dit aan – de rechten van asielzoekers ondermijnt, onthoud ik mij van stemming, omdat de voorgestelde verbeteringen ondanks alles een verwerping niet rechtvaardigen.</p>
    </intervention>
    <intervention id="4-145" speaker_id="1164" name="Bruno Gollnisch" is_mep="True" mode="written">
      <p sl="nl">Ik wil graag enige opmerkingen maken over dit verslag.</p>
      <p sl="nl">Het lijdt geen twijfel dat de consument zich bij elektronische handel in een zwakke positie bevindt. Dat geldt in het bijzonder in het geval van eBay: als je bijvoorbeeld iets koopt, moet je de verkoper vertrouwen dat deze het product naar je opstuurt, of je het nu in je eigen land of in het buitenland hebt besteld.</p>
      <p sl="nl">Er bestaan weliswaar bepaalde instrumenten, zoals PayPal, die geacht worden dit type transactie veilig te maken, maar deze zijn voor de doorsnee gebruiker niet erg praktisch of gemakkelijk te gebruiken. Er moet iets gedaan worden om het vertrouwen van consumenten in de elektronische handel, een enorme, sterk groeiende sector, te vergroten.</p>
      <p sl="nl">Maar we moeten ook oppassen dat we deze markt niet overreguleren en een overmatig consumentenvertrouwen creëren. We moeten altijd in het achterhoofd houden dat er zoiets bestaat als de zogenoemde "geïnformeerde en verantwoordelijke consument", die zelf informatie over een product kan gaan zoeken en, bij problemen, de bestaande juridische instrumenten kan gebruiken.</p>
      <p sl="nl">Daarom denk ik dat het verbeteren van de bestaande instrumenten (bijvoorbeeld de wettelijke garantie) en het voorlichten van de consument hierover onze eerste doelstelling moet zijn, vooraleer we nieuwe consumentenbeschermingswetten invoeren.</p>
    </intervention>
  </section>
  <section id="creitem21" title="10. Rectificaties stemgedrag/voorgenomen stemgedrag: zie notulen"/>
  <section id="creitem22" title="11. Bekendmaking gemeenschappelijke standpunten van de Raad: zie notulen"/>
  <section id="creitem23" title="12. Rooster van de vergaderperioden: zie notulen">
    <intervention id="4-149" speaker_id="4470" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
      <a text="(De vergadering wordt om 13.05 uur onderbroken en om 15.00 uur hervat)"/>
    </intervention>
  </section>
  <section id="creitem24" title="13. Goedkeuring van de notulen van de vorige vergadering: zie notulen"/>
  <section id="creitem25" title="14. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem26" title="14.1. Cuba">
    <intervention id="4-154" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over vier ontwerpresoluties over Cuba .</p>
    </intervention>
    <intervention id="4-155" speaker_id="28276" name="Laima Liucija Andrikienė" is_mep="True" mode="spoken">
      <p sl="en">auteur . – Mevrouw de Voorzitter, de Raad heeft onlangs erkend dat er geen tastbare resultaten zijn bereikt op het punt van de mensenrechten in Cuba, ondanks de goede wil waarvan de Raad in 2005 blijk heeft gegeven.</p>
      <p sl="en">De meerderheid, zo niet iedereen, van ons is het erover eens dat het noodzakelijk is dat Cuba een begin maakt met een proces van politieke overgang naar een meerpartijendemocratie. Dit is niet het Eurocentrische standpunt dat onze tegenstanders zo graag tegen ons in stelling brengen, het gaat hierbij om de universaliteit en de ondeelbaarheid van mensenrechten, met inbegrip van burger-, politieke en economische rechten, waarin wij geloven. We dringen er vandaag opnieuw bij de Raad en de Commissie opaan alle maatregelen te blijven nemen die noodzakelijk zijn om de vrijlating te eisen van politieke en gewetensgevangenen.</p>
      <p sl="en">Het is belangrijk dat we het opstarten van een vreedzaam overgangsproces naar een meerpartijendemocratie in Cuba onvoorwaardelijk steunen en zonder voorbehoud aanmoedigen. We beschikken over voorbeelden die kunnen worden gevolgd. Twintig jaar geleden verkeerden de huidige EU-lidstaten in Oost- en Midden-Europa in vele opzichten – met inbegrip van hun mensenrechtensituatie – in een situatie die vergelijkbaar is met die in Cuba nu. Ik hoop dat we binnenkort getuige zullen zijn van grote veranderingen in Cuba en ik kijk uit naar die zeer bijzondere dag.</p>
    </intervention>
    <intervention id="4-156" speaker_id="24087" name="Marcin Libicki" is_mep="True" mode="spoken">
      <p sl="pl">auteur . – Mevrouw de Voorzitter, in Cuba is al bijna een halve eeuw een dictator aan de macht en de mensenrechten worden er voortdurend geschonden. Het eiland is bijna het laatste communistische bolwerk op aarde. Naast Cuba vormt ook Noord-Korea zo'n bolwerk, en op een iets andere manier, maar vaak even wreed, ook China.</p>
      <p sl="pl">Na de val van het communisme in 1989 gingen we ervan uit dat ook deze landen hun standpunten zouden herzien en het communisme ook daar zou verdwijnen. Helaas is dat onder andere op Cuba niet gebeurd. Natuurlijk varieerde de intensiteit van de onderdrukking op Cuba: sommige periodes werden gekenmerkt door de wreedste vervolgingen en andere door een zekere liberalisering en bepaalde concessies aan de oppositie. Maar wat ons momenteel de meeste zorgen baart is het feit dat het Cuba lukt verschillende bondgenoten te strikken, ook onder linkse regeringen in Europa.</p>
      <p sl="pl">Het is uitermate alarmerend dat regeringen van lidstaten van de Europese Unie, weliswaar vaak indirect, het Cubaanse regime steunen. Het is ontoelaatbaar dat er tegenwoordig een tolerantere houding wordt aangenomen ten opzichte van die wrede regimes. Ook de VN doet daaraan mee door te suggereren dat het niet zo'n vaart loopt met schendingen van de mensenrechten in Cuba en Wit-Rusland.</p>
      <p sl="pl">Ik roep ons Parlement op een eenduidig standpunt in te nemen tegen de Cubaanse regering, en vervolgens ook concrete stappen te nemen waarmee wordt aangekoerst op de val van het wrede, communistische regime van Fidel Castro.</p>
    </intervention>
    <intervention id="4-157" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur . – Mevrouw de Voorzitter, ten eerste wil ik mijn bezorgdheid uitspreken over het feit dat dit onderwerp over de betrekkingen tussen de Europese Unie en de Cubaanse regering, wat urgentie betreft, in de plaats is gekomen van een andere kwestie die ik veel belangrijker en veel urgenter achtte, namelijk de situatie van de vluchtelingenpopulatie in Irak.</p>
      <p sl="es">Dit is met name zorgwekkend omdat de onderliggende reden voor deze wijziging eigenlijk niet zoveel te maken heeft met kwesties inzake dat Caraïbische eiland, maar eerder met de gebruikelijke neiging van bepaalde leden van de Volkspartij het Europees Parlement te gebruiken om hun persoonlijke verzet tegen de Spaanse regering naar buiten te brengen.</p>
      <p sl="es">Het is niet aan mij om het standpunt van de Spaanse regering te verdedigen; ik maak geen deel uit van deze regering of van haar partij, maar het baart me wel zorgen dat er bij een dergelijke belangrijke gelegenheid als de vergadering van de donderdagmiddag, die gewijd is aan situaties van schendingen van mensenrechten in de wereld, vraagtekens moeten worden geplaatst vanwege dit soort initiatieven die volledig indruisen tegen de geest van deze debatten.</p>
      <p sl="es">Anderzijds wil ik er ook op wijzen dat de Raad maandag zijn conclusies over de betrekkingen met de Cubaanse regering heeft goedgekeurd, waarin hij stelde dat hij de intentie heeft om de dialoog met de civiele samenleving te handhaven en aanbood om de dialoog met de Cubaanse regering op grond van wederkerigheid en non-discriminatie te hervatten.</p>
      <p sl="es">Cuba moet nog veel vooruitgang boeken op het gebied van vrijheden, rechten, vooral politieke rechten, en democratische openheid, maar ik blijf erbij dat dit niets nieuws is, het heeft geen dringende noodzaak. Sterker nog, ik denk dat het standpunt dat de Raad maandag heeft ingenomen de randvoorwaarden bepaalt om die richting op te gaan, met name voor zover hij afstand neemt van de strategie van de Verenigde Staten die berust op een steriele confrontatie en een embargo dat even ondoelmatig als onverantwoordelijk is, omdat het onder andere juist bepaalde hervormingen binnen het eiland bemoeilijkt die een meer geordende overgang mogelijk zouden kunnen maken.</p>
      <p sl="es">Zoals we ook in onze resolutie hebben gesteld, die van de Fractie De Groenen/Vrije Europese Alliantie, moet samenwerking ook een instrument voor ontwikkeling zijn met de bedoeling om ontwikkeling in het kader van de millenniumdoelstellingen te bewerkstelligen en dus geen instrument dat voorwaarden stelt met de bedoeling om politieke doelen te bereiken.</p>
    </intervention>
    <intervention id="4-158" speaker_id="4740" name="Marco Cappato" is_mep="True" mode="spoken">
      <p sl="it">auteur . – Mevrouw de Voorzitter, dames en heren, ik ben het deze keer niet eens met de heer Romeva i Rueda, want ik denk dat er een dringend vraagstuk aangaande Cuba bestaat, en dat dit eigenlijk zowel op ons als op de Europese Unie betrekking heeft. Anders zou het zinloos zijn om vraagstukken over landen die al jarenlang, of zelfs eeuwenlang, een dictatuur en geen democratie zijn, als dringende onderwerpen te behandelen.</p>
      <p sl="it">In dit geval heeft de urgentie betrekking op ons en op ons beleid. In de Raad is besloten een Cubaanse afvaardiging uit te nodigen. Wat kan of moet de opening van deze dialoog betekenen? Naar onze mening moet iedere verandering, hervorming of versterking van de betrekkingen met Cuba gebaseerd zijn op een gelijkwaardig tastbaar plan om de situatie met betrekking tot mensenrechten en democratie op het eiland te veranderen.</p>
      <p sl="it">Het klopt dat onze strategie als Europese Unie niet is om een embargo op te leggen – en ik ben van plan om dit nogmaals in een mondeling amendement op te helderen en te benadrukken – maar het is ook zo dat deze strategie niet onvoorwaardelijk en eenzijdig open kan en moet zijn, want dat zal een rampzalige strategie blijken te zijn, zoals het verleden al heeft uitgewezen.</p>
      <p sl="it">We moeten bijvoorbeeld praktische steun bieden aan de dissidenten die gezamenlijk achter het document "Unitad por la Libertad" zijn gaan staan, en dit is meer op de Europese Unie van toepassing dan op Cuba. Eén van de problemen van Cuba's dissidenten en oppositie is hun eeuwige interne verdeeldheid, maar deze keer is er een gezamenlijke verklaring en een document over geweldloosheid en democratie. Het is onze taak om deze dissidenten te steunen. Hier moet tijdens de opening van de debatten en dialogen rekening mee worden gehouden, anders gaan we in tegen het beleid en de beginselen op het gebied van mensenrechten en democratie van deze Unie.</p>
    </intervention>
    <intervention id="4-159" speaker_id="2341" name="Michael Gahler" is_mep="True" mode="spoken">
      <p sl="de">namens de PPE-DE-Fractie. – Mevrouw de Voorzitter, ik zou de Spaanse collega eerst het volgende willen zeggen. Ik heb geen bezoek van mijnheer Moratinos nodig om me op te winden over het gedrag van de Spaanse regering. Binnen de PPE-DE hebben we genoeg collega's uit Midden- en Oost-Europa die zich uit solidariteit inzetten voor de mensen in Cuba, dit is geen Spaanse kwestie binnen de PPE-DE. Dat wil ik u duidelijk maken.</p>
      <p sl="de">De keuzemogelijkheden voor de toekomst van de mensen in Cuba mogen niet beperkt worden tot twee alternatieven, namelijk een voortzetting van het communisme of een overname door de regering in Miami. Op basis van het Gemeenschappelijk Standpunt van 1996 hebben we de politieke verantwoordelijkheid om de democratische en vreedzame krachten te steunen in hun streven naar verandering. Daarom hebben we als Parlement de Sacharovprijs ook toegekend aan de "Damas de Blanco" en aan Oswaldo Payá.</p>
      <p sl="de">Ik had in het Raadsbesluit liever een duidelijker verklaring gezien dat het Gemeenschappelijke Standpunt uit 1996 nog steeds van kracht is, dat het Raadsbesluit van maandag niets verandert aan dat standpunt, dat de in 2003 ingevoerde sancties slechts zijn opgeschort, en dat we dat standpunt in elk geval volgend jaar juni opnieuw zullen herzien (de 17e herziening van het Gemeenschappelijk Standpunt). De Raad had dit uitdrukkelijk moeten zeggen.</p>
    </intervention>
    <intervention id="4-160" speaker_id="1337" name="Manuel Medina Ortega" is_mep="True" mode="spoken">
      <p sl="es">namens de PSE-Fractie . – Mevrouw de Voorzitter, ik wil graag aanscherpen wat de heer Romeva zojuist heeft gezegd. De enige reden voor het ter sprake brengen van dit onderwerp is een interne Spaanse politieke kwestie die niets te maken heeft met de situatie in het land waar we het nu over hebben. De Volkspartij heeft ervoor gekozen niet te debatteren over een werkelijk urgente zaak, namelijk de kwestie-Irak.</p>
      <p sl="es">Op dit moment bevinden zich 2 miljoen Iraakse vluchtelingen in Irak en nog eens 2 miljoen waren genoodzaakt het land te verlaten. In plaats van deze arme mensen, die op de vlucht zijn voor bombardementen en moordpartijen, op te nemen, sturen landen ze momenteel terug naar het land van herkomst. Met andere woorden, enerzijds bombarderen we de Iraakse bevolking en anderzijds staan we niet toe dat ze het land verlaten en sturen we ze weer terug naar die hel. Dit is een totaal onmenselijke zaak en het is nu niet gepast om de situatie van deze mensen te vergeten.</p>
      <p sl="es">Wij denken daarom dat deze urgentie volstrekt ongepast is en dat we een kans hebben laten liggen om ons bezig te houden met een werkelijk dringende humanitaire kwestie op een moment dat er maatregelen genomen moesten worden.</p>
      <p sl="es">Onlangs nog is er een conferentie over Irak gehouden waar over deze kwestie is gedebatteerd en een reeks resoluties is aangenomen, maar dit Parlement is niet in staat om er gevolg aan te geven, omdat het liever binnenlandse politieke kwesties behandelt dan serieuze problemen die de mensheid zorgen baren.</p>
    </intervention>
    <intervention id="4-161" speaker_id="4544" name="De Voorzitter" is_mep="True" mode="spoken">
      <p sl="nl">Waarde collegae, ik zou u allen eraan willen herinneren dat dit debat over Cuba gaat. Als iemand probeert andere zaken aan de orde te stellen, zal ik zeer streng zijn.</p>
    </intervention>
    <intervention id="4-162" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, ik zal het zeker over Cuba hebben!</p>
      <p sl="en">Dit Parlement heeft de situatie in Cuba bij verschillende gelegenheden behandeld. Helaas zijn al onze oproepen om de fundamentele vrijheden van de Cubaanse burgers volledig te eerbiedigen aan dovemansoren gericht geweest. Het totaal anachronistische regime-Castro is nu zo achterhaald en heeft het contact met de werkelijkheid en met moderne democratische normen zo ver verloren dat het, volgens mij, hoogst onwaarschijnlijk is dat er nog belangrijke veranderingen ten goede zullen plaatsvinden in de periode dat Castro aan de macht is. Hij is nu echter bejaard, ziek en lichamelijk niet in staat het land te leiden, dus we moeten erover na gaan denken wat we moeten doen als hij eindelijk van het Cubaanse machtstoneel zal zijn verdwenen.</p>
      <p sl="en">In de tussentijd dringen we wederom aan op democratische hervormingen en roepen we de Cubaanse autoriteiten met name op de twee Cubaanse winnaars van de door het Europees Parlement toegekende Sacharovprijs toestemming te geven om naar Europa te reizen. Laten we hopen dat er nog enig gezond verstand resteert in de hoofden van degenen die op Cuba de dienst uitmaken en dat we deze winnaars van de Sacharovprijs binnenkort in het Parlement kunnen verwelkomen.</p>
    </intervention>
    <intervention id="4-163" speaker_id="28979" name="Giusto Catania" is_mep="True" mode="spoken">
      <p sl="it">namens de GUE/NGL-Fractie. – Mevrouw de Voorzitter, dames en heren, het bord voor de zitting gaf gedurende enkele seconden "Iraakse vluchtelingen" aan. Deze kleine vergissing heeft duidelijk ook zijn weerslag op de technologie binnen dit Parlement. Dat had inderdaad het gespreksonderwerp moeten zijn, namelijk de 4 miljoen Irakezen die naar Europa proberen te komen, maar aan wie we geen enkele vorm van gastvrijheid tonen.</p>
      <p sl="it">In plaats daarvan debatteren we over Cuba, omdat er een internationale campagne gaande is waardoor dit Parlement tijdens de laatste vergaderperiode tegen Venezuela heeft moeten stemmen en hoogstwaarschijnlijk vandaag tegen Cuba zal stemmen. We verwachten nu dat er iemand van de Spaanse Volkspartij een resolutie tegen Ecuador en Bolivia zal indienen. Dat is onze verwachting.</p>
      <p sl="it">Het feitelijke doel is echter om het economisch beleid aan te vechten dat een groot deel van Latijns-Amerika momenteel voert en dat haaks staat op het neoliberalisme en de imperialistische filosofie van voortdurende oorlog. Dat is een objectief gegeven in ons debat.</p>
      <p sl="it">Ik denk daarentegen dat we dringend moeten verzoeken om het Gezamenlijk Standpunt van de Europese Unie en het embargo te herzien. Het feit dat de Raad afgelopen maandag een delegatie van de Cubaanse overheid naar Brussel heeft uitgenodigd, is een belangrijke stap die we moeten toejuichen, teneinde een positieve dialoog aan te knopen en blijk te geven van de terechte waardering voor de vooruitgang die Cuba heeft geboekt.</p>
      <p sl="it">Ik ben echter van mening dat de inhoud van deze resolutie, vanaf de eerste bepaling, uitdrukkelijk de standpunten van een deel van dit Parlement beschrijft. Het is met andere woorden een oproep om het sociale, economische en politieke systeem van een eiland en een soevereine staat te veranderen. Ik vind dit onacceptabel.</p>
    </intervention>
    <intervention id="4-164" speaker_id="4555" name="Daniel Hannan" is_mep="True" mode="spoken">
      <p sl="en">Mevrouw de Voorzitter, het Cuba van Castro is het laatste staatsbestel op het westelijk halfrond waarin zelfs de schijn van democratie niet eens wordt opgehouden: oppositiebewegingen zijn verboden, dissidenten worden gevangen gehouden, burgers wordt het recht ontzegd om naar het buitenland te reizen. Er zijn maar weinig taferelen zo vernederend als dat van westerse links-radicalen die beweren dat dit alles om de een of andere reden gerechtvaardigd is omdat Cuba goed is in het opleiden van doktoren en ballerina's.</p>
      <p sl="en">Twee factoren hebben de Castro-dynastie aan de macht gehouden: ten eerste, de slecht doordachte Amerikaanse blokkade, waardoor Castro de belegeringsmentaliteit die een noodzakelijke voorwaarde is voor het voortbestaan van een dictatuur in stand heeft kunnen houden, en ten tweede, de toegeeflijkheid van de Europeanen – en hier moet ik met name de regering-Zapatero noemen, die de Cubaanse communisten ter wille is door hun volledige diplomatieke privileges te geven.</p>
      <p sl="en">De enige manier waarop Cuba naar de vrijheid kan worden geleid is door middel van economische betrekkingen in combinatie met politiek isolement. In plaats daarvan doen we het tegenovergestelde, met alle rampzalige gevolgen van dien voor dat ongelukkige land.</p>
      <p sl="en">"Sola mors tyrannicida est " schreef mijn landgenoot Thomas More – de dood is de enige manier om af te komen van tirannen. Dat dit ook in het geval van Castro opgaat zegt niet veel goeds over de rest van ons.</p>
    </intervention>
    <intervention id="4-165" speaker_id="31123" name="Pedro Guerreiro" is_mep="True" mode="spoken">
      <p sl="pt">Wat we werkelijk zouden moeten bespreken in het Europees Parlement is de oprechte wens van de EU om een dialoog te entameren die gebaseerd is op respect voor Cuba.</p>
      <p sl="pt">Volgens ons vereist de totstandkoming van een open dialoog over alle aangelegenheden van wederzijds belang dat de obstakels worden weggenomen die zijn opgeworpen om die dialoog te bemoeilijken of zelfs onmogelijk te maken. Dit betekent dat er een definitief einde moet komen aan de sancties die de Europese Unie in 2003 heeft opgelegd, hoewel die nu tijdelijk zijn opgeschort, en een definitieve streep moet worden gehaald door het Gemeenschappelijk Standpunt van de Europese Unie over Cuba. Het gaat om maatregelen waarmee op doeltreffende wijze de weg kan worden gebaand naar normalisering van de betrekkingen tussen de Europese Unie en dat land.</p>
      <p sl="pt">Desondanks is dat niet het standpunt van degenen die dit debat op de agenda van het Europees Parlement hebben geplaatst en die de ontwerpresolutie hebben ondertekend die vandaag in stemming zal worden gebracht. Het doel van die ontwerpresolutie is het bevorderen van het isolement van Cuba, in overeenstemming met de onaanvaardbare blokkade van Cuba door de Amerikaanse regering. Het doel daarvan is ook de onbeschaamde en ongebreidelde bevordering van inmenging in de interne aangelegenheden van dat land, waarbij wordt geprobeerd door druk van buitenaf beslissingen af te dwingen die alleen het soevereine Cubaanse volk kan nemen. De werkelijkheid toont echter aan dat de beste reactie op dergelijke intenties wordt gevormd door het grote prestige en de grote betekenis van het land, en doordat miljoenen mensen in de hele wereld actief blijk geven van solidariteit met Cuba en het Cubaanse volk.</p>
    </intervention>
    <intervention id="4-166" speaker_id="28352" name="Zuzana Roithová" is_mep="True" mode="spoken">
      <p sl="cs">Dames en heren, ik ben onlangs op Cuba geweest en ik kan u ervan verzekeren dat Cuba geen enkele vooruitgang heeft geboekt op het vlak van de mensenrechten, maar dat de situatie juist is verslechterd. Daarom verzoek ik de Raad en de Commissie actiever te protesteren tegen de grove schendingen van de mensenrechten op Cuba, en om actief steun te verlenen aan organisaties die ervoor zorgen dat politieke tegenstanders en hun gezinnen kunnen overleven, alsmede aan organisaties die ngo's op Cuba helpen om met elkaar te communiceren en hun eigen mening te uiten over de aanpak van problemen in de samenleving. Ook roep ik hen op de deuren van onze ambassades te openen voor Cubanen om hen daar toegang te bieden tot internet, want de mensen hebben daar absoluut geen toegang tot informatie.</p>
      <p sl="cs">De Raad moet actief ijveren voor de vrijlating van politieke gevangen. Zij zijn verstoken van de medicijnen die ze nodig hebben en worden lichamelijk mishandeld. Maar ook gewone Cubanen leven in armoede en zijn veelal ziek. Er zijn te weinig doktoren en moderne techniek. Ooit was de gezondheidszorg Fidel Castro's paradepaardje, maar vandaag de dag zijn zelfs de meest gangbare medicijnen slechts beschikbaar voor de rijke communistische partijbonzen en buitenlandse toeristen.</p>
      <p sl="cs">De Cubanen willen verandering en ze willen vrijheid. We moeten er dan ook voor zorgen dat de Raad geen dialoog aangaat met het Cubaanse regime zonder duidelijk geformuleerde voorwaarden wat betreft de vrijlating van gevangenen en de vrijheid van meningsuiting.</p>
    </intervention>
    <intervention id="4-167" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . Mevrouw de Voorzitter, we hebben alle reden om de recente ontwikkelingen in Cuba op de voet te volgen, want na het land 47 jaar lang te hebben geleid, heeft Fidel Castro de macht overgedragen aan zijn broer, Raúl, die het eiland op relatief rustige en georganiseerde wijze heeft bestuurd. Het is nog te vroeg om te zeggen of Fidel volledig zal herstellen van zijn ziekte, maar bijna alle waarnemers zijn het erover eens dat hij nooit meer in staat zal zijn de dagelijkse leiding op zich te nemen.</p>
      <p sl="en">Cuba wordt voor het eerst sinds de revolutie van 1959 geconfronteerd met het vooruitzicht dat het land niet meer volledig door Fidel Castro zal worden geleid. Dit is ontegenzeglijk een nieuwe situatie, waarmee we rekening moeten houden. De vraag is: hoe kan en moet de Europese Unie reageren op deze nieuwe ontwikkeling?</p>
      <p sl="en">De Raad van de Europese Unie heeft deze vraag drie dagen geleden voor het eerst beantwoord. De EU heeft in haar conclusies over Cuba van 18 juni opnieuw aangeboden een open en alomvattende dialoog te voeren met de Cubaanse autoriteiten en heeft een Cubaanse delegatie uitgenodigd naar Brussel te komen om de haalbaarheid van een dergelijk initiatief te peilen. Deze "open deur"-benadering stemt overeen met het algemene EU-beleid van constructieve betrokkenheid bij Cuba.</p>
      <p sl="en">Sinds 1996, toen de Europese Unie haar eerste standpunt over Cuba aannam, heeft de ervaring geleerd dat alleen met een beleid dat voorziet in betrokkenheid en samenwerking, in plaats van in sancties, vreedzame veranderingen in Cuba kunnen worden bevorderd op weg naar democratie, eerbiediging van de mensenrechten, de rechtsstaat, duurzaam economisch herstel en verbetering van de levensomstandigheden van het Cubaanse volk, zoals die werden verwoord in het gemeenschappelijk standpunt van de EU van 1996.</p>
      <p sl="en">Alleen door een open, alomvattende en resultaatgerichte dialoog met de Cubaanse autoriteiten op te starten, zullen we optimaal gebruik kunnen maken van het scala aan instrumenten waarover de EU en haar lidstaten beschikken om de samenwerking te bevorderen op het terrein van politieke betrekkingen, mensenrechten, investeringen en handel, ontwikkelingswerk, wetenschappelijk onderzoek, onderwijsuitwisselingen en cultuur.</p>
      <p sl="en">De Europese Unie is in essentie een op waarden gebaseerde entiteit die de eerbiediging van de mensenrechten en fundamentele vrijheden tot de belangrijkste beleidsprioriteit in haar externe optreden maakt. Zij is er ten diepste van overtuigd dat bij deze inzet voor een open dialoog ook de Cubaanse burgermaatschappij in bredere zin moet worden betrokken. Het heeft alleen zin een handreiking te doen aan de Cubaanse regering wat betreft het aangaan van een partnerschap met de Europese Unie voor de langere termijn als de Europese Unie tegelijkertijd alles in het werk stelt om haar dialoog met de betrokkenen binnen de Cubaanse burgermaatschappij voort te zetten en te intensiveren. Het gaat dan onder meer om verdedigers van de mensenrechten en vreedzame politieke activisten.</p>
      <p sl="en">Zo lang Cuba zijn burgers internationaal erkende fundamentele burger-, politieke en economische rechten blijft ontzeggen, zal de Europese Unie niet ophouden met haar lobby voor democratie en eerbiediging van de rechtsstaat en de fundamentele vrijheden. Zij moet uiting blijven geven aan haar volledige solidariteit met en haar ondersteuning van degenen die vastbesloten zijn deze universele waarden in Cuba op vreedzame wijze te verwezenlijken. Dit is de werkelijke betekenis van de "tweesporenbenadering": "ja" zeggen tegen het doen van een handreiking aan de Cubaanse autoriteiten op het punt van dialoog en samenwerking en tegelijkertijd uitdrukkelijk kritische opmerkingen maken en zorgen uitspreken, maar ook "ja" zeggen tegen het verdedigen van het recht van de Cubaanse burgers om onafhankelijk over hun eigen toekomst te beslissen.</p>
      <p sl="en">De Commissie is er vast van overtuigd dat de conclusies van de Raad van 18 juni een waardevolle en noodzakelijke stap in deze richting zijn.</p>
    </intervention>
    <intervention id="4-168" speaker_id="4544" name="De Voorzitter" is_mep="True" mode="spoken">
      <p sl="nl">Hiermee is het debat over Cuba beëindigd.</p>
      <p sl="nl">De stemming vindt dadelijk plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-169" speaker_id="28280" name="Filip Kaczmarek" is_mep="True" mode="written">
      <p sl="pl">Mevrouw de Voorzitter, het voorstel om het beleid van de Europese Unie ten aanzien van de bevriezing van haar diplomatieke contacten met Cuba te wijzigen is volstrekt onaanvaardbaar. We kunnen alleen onder bepaalde voorwaarden instemmen met hervatting van een volwaardige en open politieke dialoog met de Cubaanse autoriteiten, die alle terreinen van gemeenschappelijk belang bestrijkt en waarmee wordt gestreefd naar verbetering van de wederzijdse verhoudingen. Wanneer we dit onvoorwaardelijk zouden doen, zou daar beslist een verkeerd signaal voor de Cubaanse regering van uitgaan. Dat zou immers betekenen dat we instemmen met haar verwerpelijke gedrag. Een dialoog moet nu eenmaal van twee kanten komen en kan niet eenzijdig worden gevoerd.</p>
      <p sl="pl">Hervatting van de dialoog staat of valt met de Cubaanse instemming om mensenrechtenkwesties onderwerp van gesprek te maken. Een eerlijke dialoog met Cuba is moeilijk voorstelbaar wanneer het land de winnaars van de Sacharovprijs verbiedt om naar Europa te reizen. De Spaanse regering stelt zich in dit verband momenteel bijzonder ambivalent op. Ik vind dat de Spaanse socialisten zich duidelijker achter het Europese Cuba-beleid moeten scharen. Wij zijn verplicht ons consequent te verzetten tegen Castro's notoire schendingen van de mensenrechten. Wil een dialoog tussen Cuba en de Europese Unie positieve veranderingen teweegbrengen, dan moet het een oprechte dialoog zijn en geen propagandistische farce. Cuba heeft al eerder voor propagandadoeleinden misbruik gemaakt van de Europese openheid.</p>
    </intervention>
  </section>
  <section id="creitem27" title="14.2. Mensenrechten in Ethiopië">
    <intervention id="4-171" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over de mensenrechten in Ethiopië.</p>
      <p sl="nl">Ik heb zes ontwerpresoluties ontvangen.</p>
    </intervention>
    <intervention id="4-172" speaker_id="28139" name="Carl Schlyter" is_mep="True" mode="spoken">
      <p sl="sv">auteur. – Wat humanitaire ontwikkeling betreft, staat Ethiopië op plaats 170 van in totaal 177 landen.</p>
      <p sl="sv">Ethiopië heeft belangrijker dingen te doen dan het onderdrukken van oppositieleden, hen in de gevangenis te stoppen en mensen als collectief te behandelen in plaats van hen voor specifieke vergrijpen te vervolgen. Wij hebben al in oktober 2005 kritiek geuit op de wijze waarop Ethiopië zijn oppositie behandelt, maar in 2006 en dit jaar is de situatie verslechterd.</p>
      <p sl="sv">Ik ben van mening dat wij strengere eisen aan Ethiopië moeten stellen. Ondanks alles ligt het hoofdkwartier van de Afrikaanse Unie in Ethiopië. Dit land moet het goede voorbeeld geven en wij kunnen niet accepteren dat het gastland van onze partner, de Afrikaanse Unie, zich op grote schaal schuldig maakt aan mensenrechtenschendingen in zijn hele rechtsstelsel.</p>
      <p sl="sv">Voordat wij vat kunnen krijgen op armoede en alle armoedegerelateerde problemen moeten wij Ethiopië kunnen helpen mensenrechtenschendingen tegen te gaan. Zonder actieve oppositie kunnen wij de problemen niet oplossen.</p>
    </intervention>
    <intervention id="4-173" speaker_id="4740" name="Marco Cappato" is_mep="True" mode="spoken">
      <p sl="it">auteur. – Mevrouw de Voorzitter, dames en heren, ik wil graag de aandacht van de commissaris vestigen op een tegenstelling waarvan we mogelijkerwijs de dupe kunnen worden.</p>
      <p sl="it">In 2005 hebben wij, als Europese Unie, iedereen in Ethiopië, inclusief de vertegenwoordigers van de Oromo-bevolking, aangemoedigd om deel te nemen aan de verkiezingen om zo te helpen bij de invoering van een democratisch systeem. Ook hebben we een van de grootste waarnemingsmissies naar het land gestuurd. Op dit moment worden onze collega's die tot het federale parlement van Ethiopië en het parlement van Oromia zijn gekozen en die de moed hebben gehad om naar voren te treden, gedwongen om hun land te verlaten. Ze hebben zich tot ons gericht, omdat sommigen van hen om politieke redenen zijn vermoord, terwijl anderen samen met duizenden Oromo-vluchtelingen naar buurland Somalië vluchten en achterna worden gezeten door Ethiopische troepen.</p>
      <p sl="it">Aangezien wij dit proces hebben aangemoedigd en hebben helpen opzetten, vind ik dat we deze mensen nu niet in de steek kunnen laten. We moeten onze verantwoordelijkheid nemen door ogenblikkelijk een ondersteuningsstrategie aan te nemen in het kader van de speciale maatregelen die vallen onder het nieuwe instrument voor democratie en mensenrechten.</p>
    </intervention>
    <intervention id="4-174" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">auteur . – Mevrouw de Voorzitter, het eerbiedigen van mensenrechten, democratische beginselen, de rechtsstaat en de vrijheid van meningsuiting zijn de fundamenten waarop een rechtvaardige staat moet worden gebouwd.</p>
      <p sl="pl">De Raad en de Commissie moeten een consistente strategie ontwikkelen ter ondersteuning van het democratiseringsproces in Ethiopië, alsmede mechanismen om te voorkomen dat de mensenrechtensituatie in dit gebied verder verslechtert. Naast alle berichten over arrestaties en het gevangenzetten van mensen vanwege hun denkbeelden, ben ik persoonlijk bijzonder geschokt door de informatie over het lijden en de uitbuiting van kinderen. We moeten eenduidig "nee" zeggen tegen het onrecht dat onschuldige en weerloze kinderen wordt aangedaan. Dit is voor mij het grootste misdrijf dat vraagt om absolute veroordeling.</p>
      <p sl="pl">Alleen door gezamenlijk en met medewerking van de buurlanden van Ethiopië te werk te gaan, en door sterkere steun te verwerven van de hele internationale gemeenschap, kunnen we de alarmerende toestand in het land verbeteren en een normale situatie doen terugkeren, waarin een mens een persoon en geen voorwerp is.</p>
    </intervention>
    <intervention id="4-175" speaker_id="28306" name="Ana Maria Gomes" is_mep="True" mode="spoken">
      <p sl="en">auteur . – Mevrouw de Voorzitter, ik stond in 2005 aan het hoofd van de EU-verkiezingswaarnemingsmissie in Ethiopië. Op dat moment waarschuwden de oppositieleiders de EU ervoor dat de verkiezingen wederom zouden uitlopen op een schijnvertoning waarmee minister-president Meles Zenawi de internationale gemeenschap in de luren wilde leggen en dat zij zelf allemaal in de gevangenis zouden belanden of zouden worden gedood. Wij, de EU, hebben hen er toen van overtuigd de verkiezingen niet te boycotten, waarbij we beloofden toezicht te houden en ervoor te zorgen dat er verantwoording zou worden afgelegd. De Ethiopiërs geloofden ons en stemden massaal en op ordelijke wijze.</p>
      <p sl="en">Toen mensen echter vreedzaam protesteerden tegen verkiezingsfraude, namen regeringstroepen hun toevlucht tot brute onderdrukking. In juni en november werden honderden mensen gedood tijdens bloedbaden en raakten er duizenden mensen gewond of werden opgesloten, waaronder de leiders die de EU hadden gewaarschuwd. Zij behoren tot de 38 politieke gevangen die op 11 juni van dit jaar schuldig werden bevonden tijdens een schijnproces waarbij zij zich niet konden verdedigen. De vonnissen volgen in juli. Mogelijk zal de doodstraf worden uitgesproken tegen enkele van de meest representatieve, mondige en moedige leiders van Ethiopië – gekozen parlementsleden, verdedigers van de mensenrechten, journalisten, ontwikkelingsactivisten, leraren en andere gewetensgevangenen. Professor Mesfin Woldemariam, 77 jaar oud, de gerespecteerde oprichter van de Ethiopische Raad voor mensenrechten, is een van hen. De EU is de belangrijkste hulpdonor in Ethiopië. Ik heb met eigen ogen het verschil gezien dat die hulp daar maakt. Dat kan weer zo worden als de Commissie, de Raad en de lidstaten ophouden een oogje dicht te knijpen.</p>
      <p sl="en">Zij moeten onmiddellijk in actie komen en de regering van Ethiopië houden aan de mensenrechtenbepalingen in de Overeenkomst van Cotonou, minister-president Meles Zenawi hiervoor persoonlijk verantwoordelijk stellen en aandringen op de onmiddellijke en onvoorwaardelijke vrijlating van de gevangenen. Zij moeten de aanbevelingen opvolgen die dit Parlement in diverse resoluties heeft gedaan, met inbegrip van de aanbeveling die we vandaag zullen aannemen, teneinde het Ethiopische volk niet nog verder in de steek te laten, de inzet van Europa voor ontwikkeling in Afrika niet nog verder in diskrediet te brengen en onze grondwaarden van democratie en mensenrechten niet nog verder te verraden.</p>
    </intervention>
    <intervention id="4-176" speaker_id="2229" name="Bernd Posselt" is_mep="True" mode="spoken">
      <p sl="de">auteur. – Mevrouw de Voorzitter, Ethiopië speelde in de vroege middeleeuwen al een belangrijke rol in de dialoog tussen het christendom en de islam. Het is het oudste onafhankelijke land van Afrika, beschikt over een oeroude en zeer ontwikkelde beschaving, heeft de strijd aangebonden met het fascisme en het kolonialisme en het is een land – dat werd al gezegd – waar de Afrikaanse Unie gevestigd is.</p>
      <p sl="de">Wanneer we al deze feiten in het achterhoofd houden, kunnen we alleen maar geschokt zijn wanneer we zien wat het communisme van dit land gemaakt heeft. Toen er twee jaar geleden vrije verkiezingen georganiseerd werden in Ethiopië, was dit een moment van hoop. Helaas werd deze hoop meteen de grond in geslagen toen betogingen bloedig werden onderdrukt en mensen aangehouden werden. Mevrouw Gomes heeft terecht gewezen op het feit dat het de beste en voornaamste mensen in dit land waren, uit alle partijen en beroepscategorieën en lagen van de bevolking, die het slachtoffer werden van deze eerste arrestatiegolf en die ook bij de meest recente arrestaties dit jaar getroffen werden door veroordelingen en processen. Daarom moeten we echt een hardere lijn volgen.</p>
      <p sl="de">Ik roep de Raad en de Commissie op om eindelijk de verslagen ter beschikking te stellen van de waarnemers die aanwezig waren bij deze onrechtvaardige schijnprocessen. Ik vraag – zoals ook in de resolutie staat – om een onafhankelijke onderzoekscommissie, want de leden van de onderzoekscommissie van het Ethiopische parlement zijn opgesloten of het land uit gejaagd, omdat zij probeerden de waarheid over deze gebeurtenissen boven tafel te krijgen. Dit is onaanvaardbaar en daarom hebben we nu een onafhankelijk onderzoek nodig. Het is dringend noodzakelijk onze sterke positie in dit land te gebruiken om een lans te breken voor de rechtsstaat en de mensenrechten.</p>
    </intervention>
    <intervention id="4-177" speaker_id="28301" name="Tadeusz Zwiefka" is_mep="True" mode="spoken">
      <p sl="pl">namens de PPE-DE-Fractie . – Mevrouw de Voorzitter, als er binnenkort in Ethiopië meer doodvonnissen tegen oppositieleden worden uitgesproken, is dat niet alleen een nederlaag voor de Ethiopiërs, maar ook voor onze eigen democratie. Wanneer ik de ontwikkelingen in dat land volg, krijg ik sterk de indruk dat de Ethiopische autoriteiten de parlementsverkiezingen van 2005 hebben beschouwd als doel op zich en niet als middel op weg naar de verwezenlijking van een doel.</p>
      <p sl="pl">Ik vraag me af of de reden hiervan niet ook gelegen is in het feit dat deze verkiezingen als de meest democratische in de drieduizendjarige geschiedenis van Ethiopië worden erkend, ondanks vastgesteld en gedocumenteerd misbruik door de regeringspartij.</p>
      <p sl="pl">De resolutie waarover wij vandaag zullen stemmen, omvat veel voorbeelden van toestanden die resoluut veroordeeld moeten worden. Nog steeds zien we dat de mensenrechten dramatisch slecht worden nageleefd en dat het democratiseringsproces van Ethiopië compleet stagneert. De belangrijkste oppositieleden zijn gearresteerd en krijgen processen die niet voldoen aan de internationale normen en tot de doodstraf kunnen leiden. Dit valt op geen enkele manier goed te praten.</p>
      <p sl="pl">Het is absoluut onaanvaardbaar dat wij het schenden van grondrechten toestaan door onszelf wijs te maken dat dit nu eenmaal Afrika is en we daarom niet mogen verwachten dat de Europese democratische normen bijzonder zorgvuldig worden nageleefd. Ethiopië is een land met een lange en uitzonderlijke geschiedenis. Het lijkt mij dat de Ethiopiërs aanzienlijk beter verdienen en wij zijn verplicht hun daarbij een helpende hand te bieden.</p>
    </intervention>
    <intervention id="4-178" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie. – Mevrouw de Voorzitter, op 11 juni zijn 38 leidinggevende figuren uit de oppositie schuldig bevonden. De aanklachten varieerden van inbreuken op de grondwet tot hoogverraad en houden verband met de massale protesten na de omstreden verkiezingen van twee jaar geleden, waarbij bijna tweehonderd mensen gedood werden. De onderzoekscommissie van het Ethiopische parlement stelde voordat haar leden opgesloten of naar het buitenland verdreven werden, vast dat de veiligheidsinstanties toen buitensporig gewelddadig zijn opgetreden en dat scherpschutters de leiders van de oppositie in het vizier namen. De vonnissen worden de komende maanden verwacht, en het gevaar bestaat echt dat de meeste beklaagden ter dood veroordeeld zullen worden. We roepen de Ethiopische regering op om alle politieke gevangenen onmiddellijk en onvoorwaardelijk vrij te laten. De Ethiopische justitie moet deze uitspraken dringend herzien en de regering moet zorgen voor een onafhankelijk rechtsstelsel en persvrijheid.</p>
    </intervention>
    <intervention id="4-179" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, Ethiopië, een land met een bevolking van 75 miljoen mensen, is een van de armste landen van Afrika en bijna twee derde van zijn inwoners is analfabeet. Het heeft een traumatische geschiedenis achter de rug waarin het na de koloniale periode is veranderd in een koninklijke oligarchie, vervolgens in een marxistische dictatuur en, recentelijk, in een soort van ogenschijnlijk parlementaire democratie die echter enkele ernstige democratische tekortkomingen vertoont.</p>
      <p sl="en">We verwachten niet dat de Ethiopische democratische normen voldoen aan een Europese standaard. Dat zou van onze zijde niet realistisch zijn, gelet op de enorme problemen waarmee het land kampt, maar we verwachten wel van de Ethiopische regering dat zij in ieder geval de fundamentele mensenrechten eerbiedigt.</p>
      <p sl="en">We maken ons momenteel ernstig zorgen over de paranoïde mentaliteit van het regime in Addis Abeba, die ten grondslag ligt aan de grootschalige acties tegen oppositieleiders, journalisten en mensenrechtenactivisten. We maken ons met name zorgen over de door de regering beheerste corrupte justitie en politie in het land, en roepen de Ethiopische autoriteiten op onmiddellijk drastische veranderingen in gang te zetten en herstelmaatregelen te treffen om een einde te maken aan de huidige rampzalige situatie en aan de buitenwereld te laten zien dat zij echt iets geven om rechtvaardigheid en democratie, in plaats van daaraan slechts lippendienst te bewijzen.</p>
    </intervention>
    <intervention id="4-180" speaker_id="28409" name="Raül Romeva i Rueda" is_mep="True" mode="spoken">
      <p sl="it">namens de Verts/ALE-Fractie. – Mevrouw de Voorzitter, dames en heren, ik ben ervan overtuigd dat we het deze keer eens zullen zijn met de heer Cappato.</p>
      <p sl="es">Mevrouw de Voorzitter, ik wil graag het woord nemen om mijn steun en dank aan sommigen van mijn collega's uit te spreken voor het werk dat zij al lange tijd met betrekking tot Ethiopië verrichten, en in het bijzonder voor het werk van onze vriendin en collega Ana Gomes, niet alleen vanwege de missie die heeft plaatsgevonden, maar omdat zij al die jaren de situatie in Ethiopië heeft veroordeeld en uiterst serieus heeft genomen.</p>
      <p sl="es">Ik denk dat het steunen van de resolutie die we vandaag zullen aannemen cruciaal kan zijn om de situatie in Ethiopië te veranderen.</p>
      <p sl="es">Ik vond het veelbetekenend om te zien dat zowel de voorzitter als de vicevoorzitter van de commissie die de gebeurtenissen van twee jaar geleden onderzoekt vanwege de resultaten van hun onderzoek het land uit moesten vluchten, gedwongen door en onder druk van de regering-Meles.</p>
      <p sl="es">Dit is iets waarover we niet kunnen zwijgen, vooral omdat het de Europese Unie was die twee jaar geleden de verkiezingen in dat land heeft gestimuleerd en gelegitimeerd.</p>
      <p sl="es">De situatie is derhalve duidelijk zorgwekkend. Zij is ernstig en directe actie is geboden.</p>
    </intervention>
    <intervention id="4-182" speaker_id="23938" name="John Attard-Montalto" is_mep="True" mode="spoken">
      <p sl="mt">Europa bekijkt Ethiopië met ambivalente gevoelens. In eerste instantie had Europa er het volste vertrouwen in dat het dit land kon helpen bij het verwezenlijken van democratie. Daarom hebben we een van de grootste waarnemingsmissies ooit naar Ethiopië gestuurd.</p>
      <p sl="mt">Het Westen ziet Ethiopië bijna als een bondgenoot, en met het Westen bedoel ik ook Amerika. Het Westen applaudisseerde ook voor Somalië toen het de Ethiopische regering hulp aanbood. Wat is er echter intern in dat land gebeurd? Intern hebben we gezien dat, omdat dit land van internationale hulp afhankelijk is, voornamelijk van het Westen, de mensenrechten niet worden gerespecteerd. Minderheden worden gestraft, op welke manier dan ook, en er heerst corruptie bij de politie en de gerechtelijke autoriteiten. We hebben ook waargenomen dat er bijna veertig mensen gevangen zitten die waarschijnlijk de doodstraf zullen krijgen. Daarom denk ik dat Europa moet proberen om de onderhandelingen met dit land te heropenen in een geest van samenwerking en niet op een autoritaire manier. We moeten de boodschap overbrengen aan Ethiopië dat het zo niet door kan gaan.</p>
    </intervention>
    <intervention id="4-183" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . Mevrouw de Voorzitter, ik wil u ervan verzekeren dat de Commissie de bezorgdheid van het Parlement deelt wat betreft het gebrek aan vooruitgang op het punt van de democratisering in Ethiopië en het feit dat de situatie sinds de crisis na de verkiezingen van 2005 zelfs nog is verslechterd.</p>
      <p sl="en">De Commissie heeft zich, in samenspraak met de lidstaten en de internationale gemeenschap, actief ingespannen om de lont uit het kruitvat te halen en heeft er bij de Ethiopische regering op aangedrongen praktische stappen te zetten op weg naar verzoening en democratisering van het land, het vertrouwen te herstellen, en de gevangen genomen oppositieleiders en vertegenwoordigers van de media en het maatschappelijk middenveld vrij te laten. In haar betrekkingen met de Ethiopische autoriteiten, benadrukt de Commissie voortdurend het belang van hervormingen, met inbegrip van de tenuitvoerlegging van de aanbevelingen van de EU-verkiezingswaarnemingsmissie van 2005.</p>
      <p sl="en">Wat de politieke gevangenen betreft, hebben Commissievoorzitter Barroso en commissaris Michel hun bezorgdheid bij diverse gelegenheden aan minister-president Meles Zenawi overgebracht, waarbij zij hebben verzocht om een kort, eerlijk en transparant proces, het verzoek hebben gedaan de meest buitenissige aanklachten te laten vallen, en erop hebben gewezen dat zij het proces geen gepaste reactie vonden op de politieke problemen van Ethiopië. Ook is aan de minister-president van Ethiopië voorgesteld de politieke gevangen amnestie te verlenen. De aanwezigheid van een jurist van de EU als waarnemer bij het proces tegen de gevangen is bedoeld om de Ethiopische autoriteiten te herinneren aan de aandacht van de EU voor dit onderwerp.</p>
      <p sl="en">Ondanks de recente vrijlating van 26 van de 131 oorspronkelijke verdachten, omdat een aantal van de oorspronkelijke aanklachten niet ontvankelijk werd verklaard, maakt de Commissie zich momenteel ernstig zorgen over het feit dat op 11 juni 38 politieke gevangenen schuldig zijn bevonden, hetgeen zelfs zou kunnen leiden tot het opleggen van de doodstraf.</p>
      <p sl="en">De Commissie, de EU-lidstaten en de internationale gemeenschap volgen de situatie zeer nauwlettend, waarbij zij tevens rekening houden met de voortdurende bemiddelingspogingen tussen de Ethiopische autoriteiten en de gevangenen. De Commissie staat achter de bemiddeling, maar verwacht wel dat deze leidt tot de onvoorwaardelijk vrijlating van de politieke gevangenen.</p>
      <p sl="en">De Commissie is zich ervan bewust dat de politieke situatie het gevolg is van het uitblijven van democratische hervormingen en van grootschalige mensenrechtenschendingen, zoals het arresteren en vasthouden van mensen zonder ze in staat van beschuldiging te stellen. Ik wil u ervan verzekeren dat we de Ethiopiërs die zich inzetten voor democratie – velen van hen zijn gevangen genomen of hebben het land noodgedwongen moeten verlaten – nooit in de steek zullen laten.</p>
      <p sl="en">Ondanks dat er enige vooruitgang is geboekt met betrekking tot de parlementaire regels, ontbreekt het aan werkelijke vooruitgang op het punt van de toezeggingen die de minister-president na de verkiezingen aan de oppositie heeft gedaan, met name als het gaat om verkiezingshervormingen, de onafhankelijkheid van de Nationale Kiesraad, mediahervormingen, de onafhankelijkheid van de rechterlijke macht, en de veiligheidstroepen en strijdkrachten.</p>
      <p sl="en">De Commissie blijft ervan overtuigd dat we bij iedere gelegenheid die zich voordoet een intensieve politieke dialoog moeten blijven voeren met de Ethiopische autoriteiten over de cruciale onderwerpen. Commissaris Michel, die zich hiervoor persoonlijk inzet, heeft prioriteit gegeven aan het voeren van een open en gestructureerde dialoog in het kader van artikel 8 van de Overeenkomst van Cotonou inzake de politieke dialoog, als de aangewezen manier om beter bestuur, verzoening en democratie te bevorderen. De Commissie onderkent dat democratisering tijd zal vergen. We moeten dus waakzaam blijven, maar ook bereid zijn om inspanningen van de regering in die richting te ondersteunen.</p>
      <p sl="en">Wat de doodstraf betreft, hebben we de minister-president van Ethiopië er uitdrukkelijk op gewezen dat de Europese Unie onder alle omstandigheden tegen de voltrekking ervan is en de afschaffing ervan beschouwt als een essentiële stap ter bevordering van de menselijke waardigheid.</p>
    </intervention>
    <intervention id="4-184" speaker_id="4544" name="De Voorzitter" is_mep="True" mode="spoken">
      <p sl="nl">Dank u, commissaris.</p>
      <p sl="nl">Het debat is gesloten, de stemming vindt over enkele ogenblikken plaats.</p>
    </intervention>
  </section>
  <section id="creitem28" title="14.3. Birma">
    <intervention id="4-186" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Birma/Myanmar .</p>
    </intervention>
    <intervention id="4-187" speaker_id="23881" name="Marios Matsakis" is_mep="True" mode="spoken">
      <p sl="en">auteur . – Mevrouw de Voorzitter, mijnheer de commissaris, Birma is een regelmatig terugkerend thema in onze debatten over mensenrechtenschendingen. Als we een prijs zouden uitreiken aan het regime met de slechtste staat van dienst op het gebied van de mensenrechten, dan zou Birma ongetwijfeld zeer hoge ogen gooien. Daarbij is Birma ook een wereldster als het gaat om een ander kwaad: drugs. Volgens het International Narcotics Central Strategy Report 2006 is Birma de op een na grootste producent van illegale opium ter wereld en is het land goed voor ruim 90 procent van de Zuidoost-Aziatische heroïne. Ik weet niet hoe groot het verband is tussen de mensenrechtenschendingen en de drugsproductie in Birma, maar ik weet wel dat beide krachtig, snel en doeltreffend moeten worden aangepakt.</p>
      <p sl="en">Helaas lijkt het erop dat de opstelling van de EU – alsmede die van de internationale gemeenschap – tegenover het Birmese regime niet drastisch genoeg is geweest om het gewenste effect te sorteren. Een goed voorbeeld hiervan is dat de Raad de Birmese minister van Buitenlandse Zaken onlangs toestemming heeft verleend om de bijeenkomst van de Ontmoeting Azië-Europa (ASEM) bij te wonen, terwijl de militaire junta van Birma enkele dagen daarvoor nog het betreurenswaardige huisarrest van mevrouw Aung San Suu Kyi had verlengd. De Raad moet deze actie echt toelichten. Een ander voorbeeld is het feit dat het wapenembargo tegen Birma nauwelijks effect heeft, aangezien landen als China en India hieraan niet deelnemen. Er moet toch zeker druk worden uitgeoefend op die landen om zich aan te sluiten bij het wapenembargo tegen Birma?</p>
      <p sl="en">Tot besluit wil ik onze oproep herhalen om over te gaan tot onmiddellijke opheffing van het huisarrest van mevrouw Aung San Suu Kyi. Die opmerkelijke vrouw heeft een enorme bijdrage geleverd aan vrede en democratie, niet alleen in Birma maar ook internationaal, en zij is hiervoor zowel onderscheiden met de Nobelprijs voor de vrede als met onze eigen Sacharovprijs. Het is werkelijk misdadig en schandalig dat zij van de afgelopen zeventien jaar er ruim elf in gevangenschap in haar eigen land heeft moeten doorbrengen. Aan Europese en internationale oproepen om haar vrij te laten is geen gehoor gegeven. Ons geduld is allang op. We bevelen aan om nu over te gaan tot het treffen van drastischer maatregelen, zoals het uitbreiden van de sancties en het plaatsen van meer mensen op de zwarte lijst.</p>
    </intervention>
    <intervention id="4-188" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">auteur . – Mevrouw de Voorzitter, de Europese Unie neemt een duidelijk standpunt in over de wandaden van het militaire regime in Birma en staat erop dat Birma de mensenrechten eerbiedigt en zich op het pad naar democratie gaat begeven.</p>
      <p sl="pl">Ondanks kritiek van de internationale gemeenschap, worden democratische activisten daar nog steeds vervolgd en gevangen gehouden. Ik ben van mening dat de situatie in dit land kan verbeteren, door enerzijds de levering van wapens en andere strategische goederen door China en India tegen te gaan en anderzijds door ervoor te zorgen dat buitenlandse ondernemingen die investeren in Birma de mensenrechten naleven. Tevens is het van cruciaal belang dat er programma's worden ontwikkeld ter versterking van het maatschappelijk middenveld in Birma, zoals organisaties van vrouwen en etnische minderheden.</p>
      <p sl="pl">Mijn fractie steunt alle acties ter bescherming van de mensenrechten, de rechtsstaat en democratische vrijheden, waaronder de vrijheid van vereniging en de vrijheid van meningsuiting, en zal deze steun in de toekomst blijven voortzetten. Wij vragen dan ook aandacht voor de economische omstandigheden waarin de Birmaanse bevolking verkeert. Meer dan 15 miljoen mensen, dus ongeveer 30 procent van de bevolking, leeft onder de armoedegrens en heeft onmiddellijke hulp nodig om hun gezondheid en hun leven te beschermen.</p>
    </intervention>
    <intervention id="4-189" speaker_id="29579" name="Marc Tarabella" is_mep="True" mode="spoken">
      <p sl="fr">auteur . – Mevrouw de Voorzitter, mijnheer de commissaris, dames en heren, ik heb mij in dit Parlement dikwijls over de situatie in Birma uitgesproken, waarbij ik veelvuldig de woorden "onderdrukking", "militaire junta" en "mensenrechtenschendingen" in de mond nam.</p>
      <p sl="fr">De resolutie waarover we vandaag gaan stemmen is een oproep aan Birma om eindelijk een einde te maken aan een aantal praktijken. Met mijn collega's betreur ik met name en in het bijzonder het huisarrest sinds 30 mei 2003 van Aung San Suu Kyi, de Birmaanse dissidente die woensdag haar 62e verjaardag vierde en die van de afgelopen zeventien jaar er elf in gevangenschap heeft doorgebracht, voornamelijk in huisarrest. Zij heeft haar woning slechts eenmaal mogen verlaten, om gezondheidsredenen die dringend zorg vereisten, en heeft maar weinig contact met de buitenwereld. Aung San Suu Kyi is het boegbeeld van de Birmaanse oppositie tegen de militaire dictatuur en in 1991 heeft ze de Nobelprijs gekregen. Haar huisarrest is volstrekt ontoelaatbaar. Daarom eisen wij haar onmiddellijke en onvoorwaardelijke vrijlating.</p>
      <p sl="fr">Birma moet absoluut ophouden met het vervolgen en achter de tralies stoppen van voorstanders van democratie en het moet de activisten die al in de gevangenis zitten vrijlaten. Ik denk daarbij in het bijzonder aan U Win Tin, een journaliste die, inmiddels 77 jaar oud, al bijna twintig jaar gevangenzit omdat ze een brief aan de Verenigde Naties heeft geschreven waarin ze de slechte omstandigheden aan de kaak stelde waaronder politieke gevangenen worden vastgehouden.</p>
      <p sl="fr">Als ondervoorzitter van de ASEAN-delegatie binnen dit Parlement, heb ik oog voor de toenemende rol die ASEAN in de regio kan spelen. Moge zij in de nabije toekomst een positieve invloed hebben op de Birmaanse regering!</p>
    </intervention>
    <intervention id="4-190" speaker_id="4521" name="Charles Tannock" is_mep="True" mode="spoken">
      <p sl="en">auteur . – Mevrouw de Voorzitter, Birma heeft een staat van dienst als het gaat om mensenrechten en gebrek aan democratie die behoort tot de slechtste ter wereld. We hebben het dan onder andere over mensenhandel ten behoeve van seksuele uitbuiting, huishoudelijk werk en commerciële dwangarbeid. Een en ander wordt nog eens verergerd door het ernstige economische wanbeheer van de militaire junta. Birma blijft daarnaast de op een na grootste producent van illegale opium ter wereld.</p>
      <p sl="en">Ondanks de meerpartijenverkiezingen van 1990, die werden gewonnen door de NLD, blijft de wrede militaire junta weigeren de macht over te dragen. NLD-leider en Nobelprijswinnares Aung San Suu Kyi, die dinsdag jongstleden 62 is geworden, heeft van de afgelopen achttien jaar meer dan elf jaar in gevangenschap doorgebracht. In februari 2006 heeft de junta haar detentie met nog eens een jaar verlengd. Haar aanhangers en mensen die zich inzetten voor democratie en verbetering van de mensenrechtensituatie worden stelselmatig geïntimideerd of opgesloten in een land dat niet beschikt over een onafhankelijke rechterlijke macht en wrede handhavingsinstanties kent.</p>
      <p sl="en">Na de recente weigering van de VN-veiligheidsraad om sancties te nemen tegen Birma, heeft de VN-mensenrechtenraad zich tot zijn schande bijna volledig en uitsluitend gericht op één enkel land – Israël – en heeft hij Birma compleet genegeerd. De EU moet nu, samen met de aangrenzende ASEAN-landen, en samen ook met India en China, veel meer doen om druk uit te oefenen en ervoor te zorgen dat Aung San Suu Kyi wordt vrijgelaten.</p>
    </intervention>
    <intervention id="4-191" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur . – Mevrouw de Voorzitter, zoals andere collega's al hebben aangegeven en zoals keer op keer in de verslagen van de Speciale Rapporteur voor de mensenrechten van de Verenigde Naties voor Myanmar, de heer Paulo Sérgio Pinheiro, naar voren komt, en ook in de verslagen van de Speciale Gezant van de secretaris-generaal van de Verenigde Naties inzake mensenrechtenactivisten, Hina Jilana, blijft de situatie in Birma zorgwekkend en wordt deze met de dag slechter.</p>
      <p sl="es">Om te beginnen wil ik u herinneren aan de oproepen die we eerder in dit Parlement hebben gedaan en die we nog een keer moeten doen. Aung San Suu Kyi een jaar langer gevangen houden is volstrekt onacceptabel. Daarom moeten we het Birmese regime oproepen om haar zo spoedig mogelijk vrij te laten. Het is eveneens van belang om wederom de vrijlating van alle politieke gevangenen te eisen en vrijheid van meningsuiting en vrijheid van demonstratie te garanderen, die nu in dat land worden geschonden.</p>
      <p sl="es">Maar anderzijds denk ik ook dat het belangrijk is om op de verantwoordelijkheid te wijzen die wij als westerse landen ten opzichte van dat land hebben wat investeringen betreft. Ik zeg dit omdat er ten minste twee factoren van cruciaal belang zijn.</p>
      <p sl="es">Ten eerste mogen wij niet vergeten dat Birma op dit moment een van de grootste, zoniet dé grootste, aardgasvoorraden in Zuidoost-Azië heeft. Dat is natuurlijk iets zeer aantrekkelijks. Het is dan ook van belang dat we, voordat er buitenlandse internationale investeringen worden gedaan, kunnen garanderen dat er ten minste onderzoek naar de gevolgen van zulke investeringen op de mensenrechten is gedaan. Dat is iets wat we maar al te vaak vergeten.</p>
      <p sl="es">Ten tweede denk ik dat het ook belangrijk is om te benadrukken dat de sancties die de Verenigde Staten momenteel opleggen en de beperkingen van de Europese Unie niet doeltreffend blijken te zijn. Het feit dat ook veel andere Aziatische landen duidelijk meer in dat land aan het investeren zijn, verplicht ons ertoe het probleem ook regionaal aan te pakken om ervan verzekerd te zijn dat onze acties, en die van onze bondgenoten, doeltreffender zullen zijn.</p>
    </intervention>
    <intervention id="4-192" speaker_id="1318" name="James Nicholson" is_mep="True" mode="spoken">
      <p sl="en">namens de PPE-DE-Fractie . – Mevrouw de Voorzitter, ik herhaal de veroordeling van het Birmese regime, die zo duidelijk en doeltreffend tot uitdrukking komt in de resolutie.</p>
      <p sl="en">De benarde situatie waarin Aung San Suu Kyi nu al zeventien jaar lang verkeert is er een waartegen maar weinig mensen bestand zijn. Zij heeft op onbaatzuchtige wijze een gevangenschap voor onbepaalde tijd verduurd, alsmede de voortdurende scheiding van haar geliefden, en toch blijft zij een onwankelbare moed en vastberadenheid uitstralen voor haar zaak, en daarvoor moeten we haar prijzen. Zij is, zonder twijfel, een van de leiders van onze tijd en haar burgerlijke vrijheden zijn ingeperkt op een wijze die sterk lijkt op de onderdrukking van haar medeburgers. De mensenrechtenschendingen in Birma lopen uiteen van religieuze vervolging, dwangarbeid tot opsluiting zonder proces, zaken die deel uitmaken van het politieke geweld dat de VN onlangs terecht hebben veroordeeld.</p>
      <p sl="en">De ondertekenaars van deze resolutie veroordelen hartgrondig de economische steun die andere landen in het Verre Oosten geven aan het regime via investeringen in de wapenhandel en de energiesector, waardoor we slechts het ware gezicht van deze wrede dictatuur te zien krijgen. Alle democratieën zouden serieus moeten heroverwegen of zij een land willen financieren dat een van de laagste volksgezondheidsbegrotingen ter wereld heeft.</p>
    </intervention>
    <intervention id="4-193" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">namens de PSE-Fractie . – Mevrouw de Voorzitter, er is een half jaar verstreken sinds het Europees Parlement in een resolutie aan de bel trok over de dramatische situatie in Birma. Het militaire regime heeft in de tussentijd echter geen enkele vooruitgang geboekt op het gebied van democratisering.</p>
      <p sl="pl">De miserabele economische situatie in het land is alarmerend. 30 procent van de bevolking leeft onder de armoedegrens, de mensenrechten worden openlijk geschonden, gedwongen arbeid en kindsoldaten zijn er aan de orde van de dag. Leden van de oppositie worden vervolgd en jaren gevangen gezet, zoals Aung San Suu Kyi, winnares van de Sacharovprijs en de Nobelprijs voor de vrede, die al zeventien jaar van haar vrijheid wordt beroofd.</p>
      <p sl="pl">Gezien deze situatie moeten we volharden in de eis dat alle politieke groeperingen in Birma deelnemen aan de Nationale Vergadering die een ontwerpgrondwet voorbereidt, waaronder ook leden van de Nationale Liga voor Democratie. Het lidmaatschap van Birma van ASEAN is van cruciaal belang voor de toekomst van het land, aangezien deze organisatie haar leden verplicht om werk te maken van de democratisering.</p>
      <p sl="pl">China en India moeten politieke en economische druk uitoefenen op het regime door niet langer hulp te bieden aan het Birmaanse leger. De internationale gemeenschap moet op haar beurt economische sancties afkondigen en de fondsen van regeringsleden en aan hen gelieerde personen bevriezen. Alleen zulke drastische maatregelen kunnen het Birmaanse regime dwingen een democratische koers te gaan varen.</p>
    </intervention>
    <intervention id="4-194" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mevrouw de Voorzitter, de politieke en maatschappelijke situatie in Birma staat opnieuw centraal in het debat dat wij vandaag voeren over schendingen van de mensenrechten. Sinds 1962 oefent het leger in dit land de macht uit en houdt het Birma in een ijzeren greep.</p>
      <p sl="pl">Al meer dan veertig jaar worden in dit Aziatische land de mensenrechten geschonden en er zijn duizenden oppositieleden vervolgd en gestraft. Velen van hen zijn in de gevangenis beland. Dwangarbeid is er aan de orde van de dag en kinderen worden geronseld voor het leger. De meerderheid van de Birmanen heeft geen toegang tot gezondheidszorg, velen sterven aan tuberculose, malaria, hiv en aids, en bijna de helft van de kinderen gaat niet naar school. De Rode Kruisposten zijn bovendien gesloten en humanitaire hulp en bescherming van degenen die in nood verkeren wordt onmogelijk gemaakt. De junta reageert niet op de maatregelen van de VN-mensenrechtenraad of de Internationale Arbeidsorganisatie, noch op resoluties van het Europees Parlement of op documenten van de Raad van de Europese Unie.</p>
      <p sl="pl">Op 15 mei 2007 is het huisarrest van Aung San Suu Kyi opnieuw met een jaar verlengd. Deze oppositie-activiste en winnares van de Nobelprijs heeft van de afgelopen zeventien jaar elf jaar in de gevangenis doorgebracht of onder huisarrest gestaan. Wij dringen niet alleen aan op vrijlating van een winnares van de Nobelprijs, maar ook op vrijlating van andere politieke gevangenen. Wij willen dat de Nationale Liga voor Democratie haar werkzaamheden hervat en dat er weer humanitaire hulp op gang komt, zodat het Birmaanse volk en etnische minderheden niet worden uitgeroeid.</p>
      <p sl="pl">Een specifiek probleem in verband met het voortbestaan van dit regime en andere totalitaire regimes wordt gevormd door de weinig effectieve acties van internationale organisaties. Ondanks toezeggingen op dit gebied laten hun sancties de economische structuren van de regimes ongemoeid en treffen de afgekondigde embargo's vooral de onderdrukte en extreem arme bevolking. Alle acties, en ook onze resoluties, blijven zolang er geen oplossing is voor dit probleem oppervlakkig en inefficiënt.</p>
    </intervention>
    <intervention id="4-195" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . Mevrouw de Voorzitter, de Commissie blijft zich zorgen maken over de situatie in Myanmar/Birma. De grootste zorgen betreffen de diepe sociale en etnische breuklijnen die het land verdelen en die leiden tot onveiligheid, wijdverbreide armoede en een gebrek aan vooruitgang op het punt van de economische en sociale ontwikkeling. Het moge duidelijk zijn dat er in een klimaat van onveiligheid en slepende gewapende conflicten in enkele grensgebieden weinig ruimte is voor de eerbiediging van de mensenrechten.</p>
      <p sl="en">De autoriteiten van Myanmar/Birma zien zich gesteld voor een aantal uitdagingen, zoals het scheppen van nationale eenheid en politieke stabiliteit, en – wat het belangrijkst is – het verhogen van het ontwikkelingsniveau van hun land, dat nog altijd een van de armste ter wereld is. Voor de internationale gemeenschap moet het helpen van Myanmar/Birma bij zijn overgang naar een opener en ontwikkelder maatschappij – onder leiding van een legitieme burgerregering – het hoogste doel blijven.</p>
      <p sl="en">Het militaire leiderschap blijft het land op grillige wijze besturen, zowel op economisch als op politiek gebied. Het leger blijft gebruik maken van dwangarbeid, terwijl het maatschappelijk middenveld wordt geconfronteerd met onderdrukking, onzekerheid en operationele problemen. De "studenten van '88" – de voormalige leiders van de opstand van 1988 – blijven zo veel mogelijk gebruik maken van de minimale ruimte die het maatschappelijk middenveld krijgt, terwijl de Nationale Liga voor Democratie is gemarginaliseerd en de ongerechtvaardigde detentie van mevrouw Aung San Suu Kyi voortduurt.</p>
      <p sl="en">Een overgang valt moeilijk voor te stellen met ruim duizend politieke gevangenen, waaronder mevrouw Aung San Suu Kyi die is uitgegroeid tot een toonbeeld van vrede en verzoening. Een dergelijke overgang is even ondenkbaar zonder echte dialoog met de verschillende etnische groepen, waaronder die groepen die hun gewapende strijd voortzetten.</p>
      <p sl="en">De Commissie steunt het werk van professor Paolo Sergio Pinheiro, de speciale VN-mensenrechtenrapporteur voor Myanmar. Hij heeft in zijn meest recente verklaring gezegd dat "ernstige mensenrechtenschendingen niet alleen straffeloos door de vingers worden gezien, maar ook door middel van wetgeving worden bekrachtigd". De Commissie verheugt zich daarnaast over de benoeming van professor Ibrahim Gambari tot Speciaal Adviseur van de VN-secretaris-generaal over Myanmar en verwacht dat de regering volledig met hem zal samenwerken, zodat de goede diensten van de secretaris-generaal van de VN kunnen blijven doorgaan.</p>
      <p sl="en">Met betrekking tot de komende zitting van de Nationale Vergadering roepen we de regering op te luisteren naar wat de etnische groepen en politieke belanghebbenden in de oppositie te zeggen hebben. We constateren dat de werkomstandigheden voor het lokale kantoor van de Internationale Arbeidsorganisatie verbeteren, waardoor er hopelijk ook verbetering komt in de situatie van slachtoffers van dwangarbeid die een klacht indienen. We betreuren echter de verslechterende werkomstandigheden voor het Internationale Comité van het Rode Kruis (ICRK) en dringen erbij de regering op aan het ICRK toe te staan zijn humanitaire missie voort te zetten.</p>
      <p sl="en">Onder het merendeel van de waarnemers bestaat er in toenemende mate overeenstemming over dat er meer moet worden gedaan aan de politieke en sociaaleconomische situatie. De Europese Unie heeft de Commissie in haar Gemeenschappelijk Standpunt de opdracht gegeven een dialoog aan te knopen met de regering over haar verantwoordelijkheden met betrekking tot het verwezenlijken van de millenniumontwikkelingsdoelen. De EU heeft dan ook gekeken naar doeltreffende beleidsvormen die de bevolking van Myanmar/Birma kunnen helpen en die ertoe kunnen bijdragen dat het land terugkeert in de internationale gemeenschap. Het Wereldfonds ter bestrijding van hiv/aids, tuberculose en malaria, dat wordt ondersteund door de EU en haar partners, is een voorbeeld van dergelijk beleid.</p>
      <p sl="en">Onze benadering is gericht op de meest fundamentele en onmiddellijke veiligheidsbehoeften van de bevolking, en hierin worden duidelijk de grenzen erkend waarmee alle externe actoren te maken hebben. Als we het land steun zouden onthouden en zo zouden bijdragen tot een nog groter isolement, dan zou de bevolking daarvoor de prijs betalen, en de bevolking van Myanmar/Birma heeft het toch al zo zwaar te verduren. We zijn er simpelweg niet van overtuigd dat door de sancties uit te breiden het lijden van de bevolking kan worden verlicht. Bovendien zou een dergelijke benadering niet helpen bij het uitoefenen van invloed op de militaire leiders.</p>
      <p sl="en">De Commissie is volledig bereid haar programma's in Myanmar/Birma te intensiveren, zowel in kwantitatief als in kwalitatief opzicht, teneinde een doeltreffende bijdrage te leveren aan ontwikkeling en verzoening.</p>
    </intervention>
    <intervention id="4-196" speaker_id="4544" name="De Voorzitter" is_mep="True" mode="spoken">
      <p sl="nl">Hiermee is het debat beëindigd.</p>
      <p sl="nl">De stemming vindt dadelijk plaats.</p>
    </intervention>
  </section>
  <section id="creitem29" title="15. Stemmingen">
    <intervention id="4-198" speaker_id="4544" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem30" title="15.1. Cuba (stemming)">
    <intervention id="4-201" speaker_id="4740" name="Marco Cappato" is_mep="True" mode="spoken">
      <p sl="en">Mevrouw de Voorzitter, ik heb twee mondelinge amendementen. Het eerste heeft tot doel een overweging I bis in te voegen die als volgt luidt: "het besluit betreurend van de VN-mensenrechtenraad om niet langer toezicht te houden op schendingen van mensenrechten in Cuba".</p>
    </intervention>
    <intervention id="4-203" speaker_id="4740" name="Marco Cappato" is_mep="True" mode="spoken">
      <p sl="en">Mevrouw de Voorzitter, ik wil graag de volgende nieuwe paragraaf invoegen na paragraaf 15: "veroordeelt elk beleid van discriminatie en onderdrukking op grond van geslacht, zoals het thans in Cuba gevoerde beleid en is ingenomen met de onderwijscampagnes over discriminatie op grond van geslacht die thans door het nationale centrum voor seksuele opvoeding van Cuba worden uitgevoerd".</p>
    </intervention>
  </section>
  <section id="creitem31" title="15.2. Mensenrechten in Ethiopië (stemming)"/>
  <section id="creitem32" title="15.3. Birma (stemming)"/>
  <section id="creitem33" title="16. Rectificaties stemgedrag/voorgenomen stemgedrag: zie notulen"/>
  <section id="creitem34" title="17. Samenstelling commissies en delegaties: zie notulen"/>
  <section id="creitem35" title="18. Besluiten inzake bepaalde documenten: zie notulen"/>
  <section id="creitem36" title="19. In het register ingeschreven schriftelijke verklaringen (artikel 116 van het reglement)"/>
  <section id="creitem37" title="20. Verzending van de tijdens deze vergadering aangenomen teksten: zie notulen"/>
  <section id="creitem38" title="21. Rooster van de volgende vergaderingen: zie notulen"/>
  <section id="creitem39" title="22. Onderbreking van de zitting">
    <intervention id="4-216" speaker_id="4544" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.10 uur gesloten)"/>
    </intervention>
  </section>
</text>
