<?xml version='1.0' encoding='utf-8'?>
<text id="20100121.NL" lang="nl" date="2010-01-21" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Betrekkingen EU/Tunesië (debat)">
    <intervention id="4-006" speaker_id="28133" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de betrekkingen tussen de EU en Tunesië.</p>
    </intervention>
    <intervention id="4-007" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil het Parlement bedanken voor de uitnodiging om deel te nemen aan de discussie over Tunesië.</p>
      <p sl="en">De betrekkingen tussen de EU en Tunesië zijn geregeld in een associatieovereenkomst die is ondertekend in 1995. Tunesië was overigens het eerste mediterrane land dat een dergelijke overeenkomst ondertekende en het heeft sinds die tijd significante vooruitgang geboekt.</p>
      <p sl="en">Op het gebied van internationale betrekkingen is Tunesië een betrouwbare partner waarmee de EU nauw samenwerkt. De standpunten die het land uitdraagt en de posities die het inneemt binnen internationale organisaties en in andere fora zijn gematigd en evenwichtig. Het land is bereid tot samenwerking op het gebied van zaken als veiligheid en migratie en heeft goede betrekkingen met de buurlanden in de zuidelijke mediterrane regio. Bovendien heeft het altijd een constructieve rol gespeeld in de regionale integratie in de Maghreb.</p>
      <p sl="en">Tunesië neemt actief deel aan het Europees nabuurschapsbeleid en de periodieke verslagen van de Commissie over de tenuitvoerlegging van het actieplan voor het Europees nabuurschapsbeleid door Tunesië zijn duidelijk in hun oordeel: Tunesië heeft vooruitgang geboekt op een aantal samenwerkingsgebieden, waaronder het actieplan.</p>
      <p sl="en">De economische hervormingen zijn doorgegaan, wat een gestage groei van zowel de Tunesische economie als het volume van de handel met de EU mogelijk heeft gemaakt. Er zijn belangrijke resultaten geboekt op het sociale vlak, op terreinen als gezondheidszorg, onderwijs, de strijd tegen armoede en de bescherming van de rechten van vrouwen.</p>
      <p sl="en">Anderzijds wijzen de verslagen ook op tekortkomingen, in het bijzonder op het gebied van justitie en vrijheid van meningsuiting en van vereniging.</p>
      <p sl="en">Er is een voortdurende politieke dialoog gevoerd met Tunesië over alle onderwerpen in het actieplan, die zijn besproken in tien subcommissies en in werkgroepen. De Associatieraad EU-Tunesië is al verschillende malen bijeengekomen en de volgende vergadering staat in de komende maanden gepland.</p>
      <p sl="en">Op 1 januari 2008 werd Tunesië het eerste zuidelijke mediterrane land met een vrijhandelsgebied met de EU voor industriële producten, twee jaar eerder dan voorzien. De EU is de belangrijkste handelspartner van Tunesië: 72,5 procent van de import komt uit de EU en de EU is de bestemming voor 75 procent van de export. De financiële samenwerking met de EU bedraagt zo’n 75 tot 80 miljoen euro per jaar en Tunesië heeft laten zien hiervoor een goed opnemingsvermogen te hebben.</p>
      <p sl="en">Er zijn ook onderhandelingen gestart over de geleidelijke liberalisering van de handel in diensten en het recht van vestiging, alsmede over landbouw- en visserijproducten. De afronding van deze onderhandelingen zal, samen met de afstemming van de betreffende wetgeving, een nieuwe fase inluiden in de betrekkingen tussen de EU en Tunesië en de integratie van de Tunesische economie in de gemeenschappelijke markt van de EU een stap dichterbij brengen.</p>
      <p sl="en">Tunesië heeft verzocht zijn betrekkingen met de EU een nieuwe impuls te geven door middel van een gevorderde status. Wij zijn van mening dat een dergelijke stap in het belang van de EU is. We verwachten ook dat Tunesië zich extra zal inzetten voor meer democratische hervormingen en vrijheid van meningsuiting. Zonder vooruitgang op het belangrijke gebied van de mensenrechten zouden de aanzienlijke prestaties van het land die ik zojuist heb genoemd – hoewel ze, zeker in vergelijking met de rest van de regio, zeer significant zijn – onvolledig worden geacht.</p>
      <p sl="en">Tot slot wil ik zeggen dat wij de betrekkingen tussen de EU en Tunesië beoordelen als solide en vriendschappelijk en dat wij van mening zijn dat er daadwerkelijk potentieel is voor verdere versterking van die betrekkingen.</p>
    </intervention>
    <intervention id="4-008" speaker_id="28133" name="De Voorzitter" is_mep="True" mode="spoken">
      <p sl="nl">Aan de orde zijn de interventies namens de fracties.</p>
    </intervention>
    <intervention id="4-009" speaker_id="28474" name="Ioannis Kasoulides" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, als partner in de Mediterrane Unie, als eerste land dat de associatieovereenkomst ondertekende en als eerste land met een actieplan voor de implementatie van het nabuurschapsbeleid heeft Tunesië een belangrijke rol ten aanzien van de stabiliteit in de regio; Tunesië loopt relatief voorop als het gaat om gelijkheid tussen mannen en vrouwen en om de bescherming van kinderen en het gezin en wacht nu op de onderhandelingen over de toekenning van een gevorderde status als partner van de EU.</p>
      <p sl="fr">Die overeenkomsten waarover ik het over had, bevatten clausules over de democratie, de rechtsstaat en de mensenrechten. Er zijn procedures uitgezet om de dialoog op gang te brengen en om voortgang te boeken met deze uiterst gevoelige, en voor het Europees Parlement uiterst belangrijke, onderwerpen. Als we tastbare resultaten willen zien, en die niet per se willen bereiken door polemiek en kritiek, moeten we oppassen dat we ons niet superieur gedragen, maar laten zien dat we ons als gelijken opstellen en niet als een soort inspecteurs, en moeten we laten zien dat we de zorgen en de gevoeligheden van onze partners serieus nemen.</p>
      <p sl="fr">Ik weet zeker dat de Tunesische regering in een dergelijke sfeer zal reageren met concrete voorwaartse stappen op de gebieden die nu ter discussie staan.</p>
    </intervention>
    <intervention id="4-010" speaker_id="28365" name="Pier Antonio Panzeri" is_mep="True" mode="spoken">
      <p sl="it">namens de S&amp;D-Fractie. – Mijnheer de Voorzitter, commissaris, dames en heren, als wij een oordeel zouden moeten geven over de bestaande relaties tussen de Europese Unie en Tunesië dan zou dat oordeel niet anders dan positief kunnen luiden, ook met betrekking tot de stabilisering van de regio.</p>
      <p sl="it">Het is een feit dat op economisch vlak belangrijke vorderingen zijn gemaakt en ook vanuit maatschappelijk oogpunt zijn er bemoedigende signalen. Niettemin is het zo dat we ons na de presidentsverkiezingen van 25 oktober jongstleden op politiek vlak gesteld zien voor het probleem dat meer concrete actie nodig is op weg naar democratische hervormingen. Zoals wij weten is het doel van de Europese Unie op het gebied van haar buitenlandse politiek om de democratie, de rechtsstaat, het respect voor mensenrechten en de fundamentele vrijheden te ontwikkelen en te versterken.</p>
      <p sl="it">Tunesië is belangrijke verplichtingen aangegaan in de sfeer van een actieplan voor nabuurschapsbeleid op het gebied van democratie, bestuur en mensenrechten. Het actieplan stelt een serie prioriteiten vast. Speciale belangstelling zou hierbij moeten uitgaan naar de verwezenlijking en consolidering van de hervormingen en de versterking van samenwerking en politieke dialoog, specifiek op het gebied van democratie, mensenrechten, buitenlandse politiek en veiligheid.</p>
      <p sl="it">In dit kader moet worden gewerkt aan versterking van de instellingen die de verschillende onderdelen van de Tunesische maatschappij in staat stellen hun deelname aan het politieke bedrijf te vergroten. Gewerkt moet worden aan de verdere ontwikkeling van de rol van het maatschappelijk middenveld en de steun aan politieke partijen moet worden voortgezet opdat hun deelname aan het democratisch proces verbreed wordt. Voorts moeten het respect voor de vrijheid van meningsuiting en vereniging alsmede de mediapluriformiteit nog meer ruimte krijgen.</p>
      <p sl="it">Wij zijn er van overtuigd dat deze doelen kunnen worden bereikt en het ligt voor de hand om concrete stappen vooruit te verwachten. Onze inzet is er op gericht om de vriendschappelijke relatie tussen de Europese Unie en Tunesië te behouden en de bestaande banden te versterken ook met het oog op het overleg dat kan ontstaan naar aanleiding van de eventuele gevorderde status voor dit land. Maar Tunesië zelf zal werkelijk een aantal concrete stappen vooruit moeten doen.</p>
    </intervention>
    <intervention id="4-011" speaker_id="96670" name="Louis Michel" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, commissaris, dames en heren, ik wil op de eerste plaats de commissaris bedanken en haar feliciteren met het standpunt van de Commissie. Ik kan mij volledig vinden in dat standpunt, dat mij veel redelijker toeschijnt dan dat van diegenen - ik weet niet precies wie dat waren - die om dit debat hebben gevraagd.</p>
      <p sl="fr">Zoals reeds gezegd werd, was Tunesië het eerste land in het Euro-mediterrane gebied dat een associatieovereenkomst tekende. Ook is het land een actieve partner in het Europees nabuurschapsbeleid. Het is goed erop te wijzen, zoals de heer Kasoulides al deed, dat het land sinds 1 januari 2008 het enige mediterrane land is dat vrijhandelsbetrekkingen met de Europese Unie onderhoudt. Deze samenwerking verloopt uitstekend.</p>
      <p sl="fr">Het land geeft blijk van een uitstekend absorptievermogen. Tunesië heeft grote vooruitgang geboekt, die geresulteerd heeft in een zeer hoog ontwikkelingsniveau en in sociaaleconomische resultaten die erkend zijn door internationale organisaties. Economisch gezien heeft Tunesië in de periode 2002-2008 een gemiddeld groeipercentage gerealiseerd van 4,6 procent. Bovendien is het land erin geslaagd zijn schuldenlast te verminderen.</p>
      <p sl="fr">Het zou onterecht zijn de voortgang te ontkennen die op het sociale vlak geboekt is, met name ten aanzien van vrouwen. De cijfers spreken voor zich: 59 procent van de leerlingen in het hoger onderwijs zijn meisjes. Onderwijs is overal verplicht voor meisjes van 6 tot en met 16 jaar. Vrouwen vormen bijna een kwart van de actieve beroepsbevolking in Tunesië.</p>
      <p sl="fr">Deze resultaten mogen uiteraard niet verhullen dat de Tunesische overheid dringend ertoe moet worden aangezet meer voortgang te boeken op het gebied van het bestuur en de mensenrechten; we weten dat daar nog wat werk te verrichten is. Evenals andere sprekers vind ik dat dit vraagstuk aandacht behoeft, uit hoofde van de democratische waarden waar wij voor staan. Maar we moeten niet vergeten dat wij niet de enigen zijn die aan deze waarden hechten. Ze leven ook in het hart van de Tunesische samenleving, een dynamische en pro-Europese samenleving.</p>
      <p sl="fr">Daarom moeten we onze steun uitspreken voor het verzoek van Tunesië om verlening van de gevorderde status als partner van de Europese Unie. En ik denk ook dat we in die dialoog het geschikte kader zullen vinden om onze partners ertoe aan te zetten meer voortgang te boeken op het terrein van bestuur.</p>
      <p sl="fr">We moeten die discussie met onze partners uiteraard met overtuiging voeren, maar zonder in het soort moralisme te vervallen waar Europa patent op heeft en dat vaak overigens contraproductief is.</p>
      <p sl="fr">Ik ben uiteraard niet ongevoelig voor bepaalde individuele gevallen waar sommigen van u vragen bij stellen. We hebben natuurlijk het volste recht onze partners te bevragen over situaties die wij onaanvaardbaar vinden, maar ik wil u erop wijzen, en daarmee sluit ik af, dat Tunesië erin geslaagd is een politiek systeem op te bouwen dat gebaseerd is op de scheiding tussen kerk en staat.</p>
      <p sl="fr">De overheid in Tunesië biedt de bevolking een pakket aan basisvoorzieningen dat in andere landen vaak nog niet bestaat, en ik vind het goed ook dáár op te wijzen. Ik ben dan ook uitermate optimistisch over de toekomst van de betrekkingen tussen Tunesië en de Europese Unie, als die gebaseerd is op respect, tussen partners die elkaar respecteren en het eens zijn over de belangrijkste zaken.</p>
    </intervention>
    <intervention id="4-012" speaker_id="4385" name="Hélène Flautre" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, ik vind het nogal wat, wat ik hier allemaal hoor, zowel van de kant van de commissaris als van mijn collega's. Er is kennelijk nog heel wat nodig om tot een goed en objectief oordeel te komen over de actuele situatie in Tunesië.</p>
      <p sl="fr">Eerlijk gezegd heb ik het gevoel, als ik u hoor, dat ik naar westerse intellectuelen van tientallen jaren terug zit te luisteren, die opgewekt praten over de economische en sociale successen van de Sovjet-Unie, zonder ten enenmale in staat te zijn zelf ter plaatse te gaan kijken hoe het er staat met onze waarden. Wat zijn onze gemeenschappelijke waarden, mijnheer Michel? Dat zijn de mensenrechten, de democratie en de rechtsstaat.</p>
      <p sl="fr">U heeft allemaal terecht opgemerkt dat Tunesië de eerste partner was die een associatieovereenkomst met ons tekende. Dat is waar, en juist daarom is dit allemaal zo zorgwekkend, want we hebben het hier niet over enkele hiaten, commissaris, we hebben het niet over stap voor stap gaan. Nee. De situatie van de mensenrechten en de democratie in Tunesië gaat hard hollend achteruit. Kunt u ook maar één enkele krant noemen die in de afgelopen twintig jaar is toegestaan, of één enkele partij of één enkele vakbond? Nee.</p>
      <p sl="fr">De waarheid is dat er systematisch met de fundamentele vrijheden gespot wordt, waarmee er gespot wordt met dat waar wij voor staan. Dat heeft niets met moraliseren te maken, dat heeft te maken met het respecteren van de waarden van de Europese Unie en met het respecteren van de zaken die we overeengekomen zijn met de ondertekening van deze associatieovereenkomst.</p>
      <p sl="fr">Ik vraag dan ook dat we ten minste een gezamenlijke analyse maken. Ik vind dat we hard ons best gedaan hebben om een debat te krijgen, maar we zouden onze tijd beter kunnen besteden aan het organiseren van een echte delegatie, die echt gaat praten met het maatschappelijk middenveld in Tunesië en met de verschillende vertegenwoordigers daarvan, om de balans op te maken van de intimidaties waar voorvechters van de mensenrechten, studenten, vakbonden, werknemers en advocaten voortdurend mee te maken krijgen. Er hebben machtsgrepen plaatsgevonden in zo ongeveer alle organisaties die enige autonomie aan de dag legden ten aanzien van de autoriteiten. Ik ben dus van mening dat u op dit vlak in volstrekte illusie verkeert.</p>
      <p sl="fr">Uit uw betogen begrijp ik heel goed waarom u de realiteit in Tunesië niet onder ogen wilt zien. U wilt de realiteit in Tunesië niet onder ogen zien omdat u van mening bent dat er economische belangen in het geding zijn en belangen op het gebied van terrorismebestrijding en illegale immigratie. Dat heeft u allemaal meer dan duidelijk gemaakt, en u komt steeds weer aanzetten met de voortgang die sinds de tijd van Bourguiba geboekt is op het gebied van gelijkheid tussen mannen en vrouwen en van het gezin. Maar dat was wel in de tijd van Bourguiba. Sindsdien heeft er geen enkele vooruitgang meer plaatsgevonden.</p>
      <p sl="fr">Ik ben dus van mening dat we, als we onszelf, de overeenkomsten die we ondertekenen, het Europees nabuurschapsbeleid en de waarden van de Europese Unie ook maar enigszins serieus nemen, Tunesië absoluut niet een gevorderde status kunnen verlenen. Ik zeg u onomwonden: als u dát doet, verspeelt u elke kans bij álle mediterrane landen om eisen te stellen of toezeggingen te vragen op het gebied van de mensenrechten en de democratie; dát is dan gegarandeerd het resultaat.</p>
    </intervention>
    <intervention id="4-013" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, Tunesië is een vriend en bondgenoot van de Europese Unie, een welvarende, progressieve, moderne en meritocratische seculiere samenleving die uniek is in de Arabische wereld. Tunesië hanteert ook terecht een standvastige aanpak van islamitisch jihad-extremisme.</p>
      <p sl="en">Er ontstaat in hoog tempo een politiek meerpartijenstelsel in Tunesië en het is een land waar vrouwen volledig gelijkwaardig deel uitmaken van de maatschappij. Waarom zouden we dan afstand willen nemen van Tunesië en zijn tien miljoen inwoners? Misschien uit jaloezie op het succes van het land, misschien omdat het een klein land is dat geen olie heeft en dus geen economische macht over de EU, zoals Libië of Saoedi-Arabië.</p>
      <p sl="en">Naar mijn mening proberen degenen die dit debat hebben bedacht bewust de vooruitgang die de afgelopen jaren is geboekt in de betrekkingen tussen de EU en Tunesië, te saboteren. Het is vooral zuur dat dit debat gelijktijdig plaatsvindt met een bezoek van Tunesische parlementsleden aan Straatsburg, die volgens mij daarboven naar dit debat zitten te luisteren.</p>
      <p sl="en">Tunesië heeft onze steun, aanmoediging en dialoog nodig, geen constante stroom zinloze beschimpingen. Het is akelig ironisch dat links, dat beweert zoveel waarde te hechten aan vrouwenrechten, Tunesië aanvalt ondanks het feit dat dit land vrouwen kansen en vrijheden biedt die ze nergens anders in de Arabische wereld hebben.</p>
      <p sl="en">Het feit dat de Tunesische autoriteiten het dragen van een hoofddoek op openbare plaatsen hebben verboden, geeft aan dat ze vastbesloten zijn de Tunesische waarden van secularisme, tolerantie en vrijheid te beschermen. We zouden Tunesië moeten respecteren als onze Euro-mediterrane gevorderde partner.</p>
    </intervention>
    <intervention id="4-014" speaker_id="28133" name="De Voorzitter" is_mep="True" mode="spoken">
      <p sl="nl">Ik wist niet dat er een Tunesische delegatie aanwezig was, maar zij wuifden toen u dit zei. Ik heet u welkom op de publieke tribune.</p>
    </intervention>
    <intervention id="4-015" speaker_id="96858" name="Marie-Christine Vergiat" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, dames en heren, persoonlijk ben ik blij met het feit dat we dit debat over de mensenrechtensituatie in Tunesië houden. De Confederale Fractie Europees Unitair Links/Noords Groen Links heeft hieraan een belangrijke bijdrage geleverd. Ik ben altijd opgekomen voor de mensenrechten, maar mensenrechten zijn over de hele wereld dezelfde.</p>
      <p sl="fr">Ik betreur het dat er gekoppeld aan dit debat geen stemming over een resolutie plaatsvindt. Het gesproken woord is vluchtig; alleen het geschreven woord beklijft. Tunesië ontvangt als oudste partner van de EU meer hulp per hoofd van de bevolking dan andere zuidelijke landen, en speelt een actieve rol bij het tot stand brengen van de vrijhandelszone in het mediterrane gebied. Zó'n actieve rol, dat de leiders van het land nu hun beloning vragen en om de gevorderde status verzoeken.</p>
      <p sl="fr">Ik ben het helemaal eens met wat mevrouw Flautre gezegd heeft en ik deel haar ontzetting over bepaalde uitspraken die hier gedaan zijn. De partnerschapsovereenkomsten van de Unie bevatten tegenwoordig clausules op het gebied van de democratie en de mensenrechten. Die clausules moeten met dezelfde zorg bewaakt worden als de economische clausules. Het verslag van de Commissie over de uitvoering van het nabuurschapsbeleid is op dat punt echter niet bevredigend, commissaris. Er wordt hier echt met twee maten gemeten.</p>
      <p sl="fr">Op 25 oktober vorig jaar is de heer Ben Ali herkozen, voor een vijfde mandaat, met ruim 89 procent van de stemmen. Dat cijfer alleen al zegt genoeg over de democratie in dat land. Het is een gesloten democratie, waarin voorvechters van mensenrechten, rechters, advocaten, journalisten, kortom iedereen die de moed heeft het regime niet te steunen - geïntimideerd, opgesloten en in sommige gevallen zelfs gemarteld wordt.</p>
      <p sl="fr">Sinds afgelopen september zien we het land afglijden naar een ware repressieve politiestaat. Het geval van Taoufik ben Brik, die komende zaterdag berecht wordt, vormt daarvan het bewijs. Maar we zouden ook de namen kunnen noemen van Zouhair Maclouf en Fahem Boukadous, die veroordeeld zijn omdat ze respectievelijk dingen hebben gezegd over de milieusituatie van hun land en deelgenomen hebben aan demonstraties van arbeiders.</p>
      <p sl="fr">Ja, dat is de sociale werkelijkheid in Tunesië. Voorvechters van de mensenrechten zoals Kamel Jendoubi, Sihem ben Sedrin, Sana ben Achour en Kemais Chamari zijn het slachtoffer van een schandalige campagne in de pers. Sadok Chourou crepeert al zestien jaar lang in de gevangenis en de naam van Radhia Nasraoui, die optreedt als zijn advocaat, wordt door het slijk gehaald, waardoor haar carrière onherstelbaar beschadigd is.</p>
      <p sl="fr">Studenten worden gearresteerd en op willekeurige gronden veroordeeld, evenals anderen. Paspoorten worden afgenomen of niet vernieuwd, en sommige militanten wordt het recht ontzegd het land te verlaten om hier te komen getuigen van wat er zich daar afspeelt. Vergaderingen van onafhankelijke organisaties zijn verboden, deelnemers daaraan worden in de gaten gehouden, en ik heb niet voldoende tijd om nog een volledig plaatje te schetsen van het sociaal beleid.</p>
      <p sl="fr">Waarom heeft de Tunesische regering zolang nodig om op het VN-rapport te reageren? Waarom hebben ze waarnemers van de Europese Unie de toegang geweigerd als de verkiezingen zo democratisch verlopen? De feiten spreken voor zich. Ze worden steeds vaker onthuld in de kranten van onze landen.</p>
      <p sl="fr">De Commissie en de Raad dienen zich hier rekenschap van te geven. Tunesië moet zijn verplichtingen nakomen op het gebied van de democratie en de mensenrechten. Het is onaanvaardbaar om nu naar een gevorderde status toe te werken. Ja, ik ben voor gelijkheid in partnerschappen. Ja, alle landen ter wereld moeten gelijk behandeld worden, maar dan moeten ze zich wel aan hun verplichtingen houden. Daar laat ik het bij, mijnheer de Voorzitter.</p>
    </intervention>
    <intervention id="4-016" speaker_id="28497" name="Gerard Batten" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, de situatie van Tunesië lijkt in het algemeen positief te zijn. Het land heeft de meest stabiele samenleving van Noord-Afrika. Het heeft technisch gezien een democratie, hoewel dit naar westerse maatstaven mogelijk slechts een semidemocratie is, maar daar mogen we geen kritiek op leveren, want ze hebben veel vooruitgang geboekt. Er is een officieel beleid om te werken aan volledige democratie en Tunesië is een stabiele maatschappij met een hoge mate van persoonlijke veiligheid. Dit is bereikt door de onderdrukking van de islamitische extremisten en communisten in het land, maar dat is een prijs die ervoor mag worden betaald. Het officiële beleid is het nastreven van culturele eenheid – het scheppen van één natie. Dat is iets waar veel Europese landen – waaronder het mijne, het Verenigd Koninkrijk – nog wat van kunnen leren.</p>
      <p sl="en">Economisch gaan ze vooruit. Slechts 7 procent van de bevolking leeft onder de armoedegrens. De volksgezondheid behoort tot de beste van Noord-Afrika, met een relatief hoge levensverwachting. In de politiek beperkt de grondwet het aantal zetels dat een partij kan hebben in het Huis van Afgevaardigden, waarbij 20 procent van de zetels gereserveerd is voor minderheidspartijen. Dat komt uitermate verlicht over in vergelijking met het kiesstelsel op basis van first past the post dat in het Verenigd Koninkrijk wordt gebruikt, dat in mijn ogen een samenzwering ten aanzien van de kiezer is om de Conservatieven en Labour binnen te houden en alle andere partijen buiten. Dus misschien kunnen we nog iets leren van de Tunesiërs.</p>
      <p sl="en">Over het Verenigd Koninkrijk gesproken, mijn partij, de UK Independence Party, kreeg afgelopen week kritiek uit de hoek van islamitische extremisten en zogenaamde liberalen toen we het plan voorstelden dat de gezichten van mensen onbedekt moeten zijn in openbare ruimten en in privéruimten als de betrokkenen een dergelijke voorwaarde willen stellen. Maar kijk eens wat Tunesië heeft gedaan. Wet nr. 108 verbiedt de hoofddoek en dat gaat veel verder dan wat anderen hebben voorgesteld. De minister van Religieuze Zaken, Boubaker El Akhzouri, heeft de hoofddoek in de ban gedaan omdat deze in strijd is met de “culturele nalatenschap” van het land en islamitische kledij wordt gezien als “een vreemd verschijnsel” in de maatschappij. Dat is interessant als het gezegd wordt in een islamitisch land. Hoe meer ik over Tunesië hoor, hoe positiever mijn indruk van dat land wordt. Maar ik heb ook cijfers gezien die aangeven dat er 70 miljoen euro moet worden uitgegeven aan belangrijke projecten in de nabuurschapsregeling van de EU. Mijn kiezers, die tot de armsten van Londen behoren, kunnen zich dat soort uitgaven niet permitteren. We willen handel, vriendschap en samenwerking met Tunesië, maar daarvoor hoeft niet de belastingbetaler in het Verenigd Koninkrijk te worden uitgekleed. Laten we hen helpen hun democratie te versterken en welvaart te ontwikkelen. Verder kan ik hun nog een gratis advies geven, namelijk dat ze uit de buurt moeten blijven van de Europese Unie en hun vrijheid en onafhankelijkheid moeten behouden.</p>
    </intervention>
    <intervention id="4-017" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, er bestaan nauwe en veelzijdige handelsbetrekkingen tussen de EU en Tunesië. Tunesië, dat jaarlijks circa 80 miljoen euro aan financiële steun ontvangt, is een prachtig voorbeeld van een succesvol ontwikkelingsbeleid. Dit is een land met een opkomende economie en het heeft een leidende positie in de Maghreb verworven en als eerste land aan de Middellandse Zee een vrijhandelszone met de EU gerealiseerd waarvan het nu de vruchten plukt met een stabiele economische groei. De Tunesische Republiek moet daarom een constructieve rol spelen in de beraadslagingen ten aanzien van de EuroMed Roadmap voor de handel na 2010 en de samenwerking met de Maghreblanden.</p>
      <p sl="de">Nu zou je op grond daarvan kunnen denken dat alles er rooskleurig uitziet, ware het niet voor die ene paragraaf waarin Europese hulp in het kader van partnerschapsovereenkomsten wordt gekoppeld aan de naleving van de mensenrechten. Precies op dat punt bestaat er een tegenstrijdigheid - het geld waarmee de Tunesische economie moet worden aangezwengeld, wordt eveneens gebruikt om een dictatoriaal, antidemocratisch apparaat te ondersteunen. Dat is een algemeen voorkomend probleem bij onze ontwikkelings- en samenwerkingshulp. Hier moeten we iets aan doen, want het mag niet zo zijn dat de EU schending van de mensenrechten bevordert, al is het maar indirect, in Tunesië, Congo of uiteraard kandidaat-lidstaat Turkije.</p>
    </intervention>
    <intervention id="4-018" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, dames en heren, Tunesië vormt samen met de hele Maghrebregio een relevant strategisch gebied. Het land beschikt over een enorm groeipotentieel en vormt een gebied van groot belang, in economisch opzicht maar vooral in Europees opzicht.</p>
      <p sl="it">Ook recent zijn programma’s opgestart met de Europese Unie voor samenwerking over de grenzen. Dit is het aangewezen moment om de banden opnieuw aan te halen tussen de Europese Unie en de Afrikaanse staten die grenzen aan de Unie, om te beginnen bij Tunesië, door het potentieel van dit gebied te versterken en de betreffende maatschappelijke en economische ontwikkeling te ondersteunen, alles in een kader van vrijheid en veiligheid.</p>
      <p sl="it">Het dragende element voor de kracht en samenhang van een ambitieus programma van economische en sociale ontwikkeling is de band tussen de volken rond de Middellandse Zee. Op politiek gebied kan men zeggen dat Tunesië een land is met een nog relatief jonge democratie maar het gedefinieerde actieplan lijkt in lijn met de verwachtingen van de Europese Unie.</p>
      <p sl="it">Het ontstaan van nieuwe partijen en een behoorlijke vrouwelijke vertegenwoordiging in het parlement volgend op de verkiezingen van eind oktober 2009 bevestigen een significante vooruitgang op het gebied van democratische participatie. In elk geval moeten de persvrijheid en de gelijke rechten voor mannen en vrouwen worden beschermd en versterkt, net als meer in het algemeen de fundamentele mensenrechten.</p>
      <p sl="it">Op deze manier kan men bevorderen dat Tunesië de weg aflegt die het is ingeslagen door alle belemmeringen weg te nemen die een volledige ontplooiing van de mensen in dit gebied verhinderen, alles binnen het kader van een gevorderde status voor Tunesië.</p>
      <p sl="it">De centrale ligging van Tunesië in het Middellandse- Zeegebied en het moderniseringsproces dat in het land is opgestart, vragen om een serieuze en evenwichtige benadering die leidt tot de bekrachtiging van de waarden waarin de Europese Unie gelooft. Op het pad van de democratie kan het Europese Parlement zich nu minder dan ooit misstappen veroorloven.</p>
      <p sl="it">Een constructieve dialoog en attente diplomatie kunnen bijdragen aan de uiteindelijke consolidering van een relatie die bestemd is om versterkt te worden met een land dat op bepaalde gebieden, rechtspraak en vrijheid van vereniging, geholpen moet worden te groeien. Ook een land echter, ik herhaal het, dat absoluut centraal en van cruciaal belang is voor een politiek van stabiliteit in het Middellandse-Zeegebied.</p>
    </intervention>
    <intervention id="4-019" speaker_id="96990" name="Carmen Romero López" is_mep="True" mode="spoken">
      <p sl="es">Respect hebben voor Tunesië betekent ook respect hebben voor zijn democratische oppositie, die zich probeert te organiseren en die onderdrukt wordt, en respect voor zijn maatschappelijke organisaties, die tevens de toekomstige oppositie zijn. Daarom wil ik niet alleen de parlementsleden begroeten die hier vandaag deze vergadering bijwonen, maar ook de potentiële parlementsleden, die thans bedreigd worden en het gevaar lopen in de gevangenis terecht te komen. Wij vinden het dan ook van groot belang dat die samenleving zich organiseert en dat ook haar democratische oppositie gerespecteerd wordt, ook al is zij op het ogenblik nog niet georganiseerd.</p>
      <p sl="es">In Spanje hebben we een samenleving gekend – ik kan dat zeggen, als Spaanse europarlementariër- waarin de democratische oppositie gemarteld en onderdrukt werd ten tijde van de dictatuur. Als de oppositie niet terroristisch is, als zij democratisch is, heeft zij bepaalde waarden, en dat zijn de waarden van de toekomst. Daarom dienen wij die oppositie te ondersteunen, die nu nog niet georganiseerd is, maar die wel democratisch is, en die strijdt voor die waarden van de overgang in Tunesië en voor het consolideren van die waarden. We moeten haar ook helpen zich te organiseren.</p>
      <p sl="es">We moeten de leden van de oppositie ook helpen zodat ze in de toekomst een leidende rol en een hoofdrol kunnen spelen, in de oppositie dan wel in de regering, maar die afwisseling is essentieel in een democratische samenleving.</p>
      <p sl="es">Die escalatie van geweld waarvan wij nu getuige zijn, en die in de toekomst nog verder kan toenemen, is dan ook niet het beste visitekaartje voor een gevorderde status.</p>
      <p sl="es">We weten dat Tunesië lid is geweest van het mediterrane partnerschap en een zowel mediterrane als democratische roeping heeft. Daarom willen we dat het ook in deze tijd bijdraagt aan die democratische consolidering en in staat is zichzelf te organiseren, zodat het werkelijk een loyale partner wordt, een partner die ertoe bijdraagt dat het Middellandse-Zeegebied een opkomend gebied wordt en een gebied met democratische waarden.</p>
      <p sl="es">Dat is onze wens voor de toekomst, en dat is wat we Tunesië toewensen.</p>
    </intervention>
    <intervention id="4-020" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Mijnheer de Voorzitter, ongetwijfeld is Tunesië een partner waarmee de Europese Unie betrekkingen dient te onderhouden namens de Middellandse-Zeeregio en op bilateraal niveau. We moeten als Europese Unie echter, zonder de economische zaken uit het oog te verliezen, aandringen op transparantie van de democratische processen en de rechtsorde in dat land.</p>
      <p sl="pl">Ondanks het feit dat Tunesië een stabiel land is, is het helaas geen land waar alle democratische normen worden gehandhaafd. Internationale niet-gouvernementele organisaties zeggen dat de veiligheidsdiensten er gevangenen martelen en straffeloos kunnen optreden omdat ze worden beschermd door hooggeplaatste functionarissen. De persvrijheid en de vrijheid van meningsuiting zijn er drastisch beperkt en de situatie zou voor journalisten een van de ergste van alle Arabische landen zijn. Repressie heeft vaak een religieuze achtergrond. De vervolging van de christelijke minderheid wordt steeds verontrustender. De regering van Tunesië staat geen uitingen van protest of een onafhankelijk oppositie toe.</p>
      <p sl="pl">Zonder te vergeten dat Tunesië het eerste mediterrane land was dat een associatieverdrag met de Europese Unie sloot, moeten we resoluut blijven aandringen op naleving van de bepalingen van die overeenkomst. Eerbiediging van mensenrechten en democratische normen in Tunesië moet een voorwaarde zijn voor verdere samenwerking met dat land.</p>
    </intervention>
    <intervention id="4-021" speaker_id="1759" name="Dominique Baudis" is_mep="True" mode="spoken">
      <p sl="fr">Mijnheer de Voorzitter, dames en heren, om even af te stappen van de karikaturen zoals we die vanochtend een aantal keren gehoord hebben, wil ik even wijzen op een paar objectieve feiten met betrekking tot Tunesië, een partner van de Europese Unie.</p>
      <p sl="fr">Sociaal gezien is er veel vooruitgang geboekt, met een spectaculaire groei van het gemiddelde inkomen per inwoner, en de overgrote meerderheid van de Tunesiërs behoort nu volgens de geldende criteria tot de middenklasse. Meer dan 90 procent van de Tunesiërs heeft een sociale verzekering en meer dan een kwart van de begroting gaat naar onderwijs, waardoor Tunesië een van de allereerste landen is die de millenniumdoelstellingen op het gebied van het lager onderwijs hebben gehaald.</p>
      <p sl="fr">En tot slot, zoals de heer Michel ook al aangaf, worden de rechten van vrouwen erkend en gegarandeerd. Aan de universiteit zijn er meer vrouwelijke dan mannelijke studenten, 40 procent van de leraren is vrouw, en een kwart van de parlementsleden, gemeenteraadsleden en journalisten is vrouw. Heel wat landen kunnen jaloers zijn op zulke cijfers.</p>
    </intervention>
    <intervention id="4-022" speaker_id="96952" name="Sylvie Guillaume" is_mep="True" mode="spoken">
      <p sl="fr">Mijnheer de Voorzitter, ik wil me graag aansluiten bij eerdere sprekers, die aandacht gevraagd hebben voor de bijzonder zorgwekkende situatie van de journalist en schrijver Taoufik ben Brik in Tunesië.</p>
      <p sl="fr">Na een reeks van arrestaties onder journalisten en vakbondsleden die vervolgens zijn blootgesteld aan mishandeling en geweld, en na de weigering om buitenlandse journalisten het land binnen te laten tijdens de presidentsverkiezingen, gaat de repressie die gericht is tegen politieke tegenstanders en voorvechters van de mensenrechten nog steeds door. De gezondheidstoestand van Taoufik ben Brik, die na een schijnproces opgesloten zit in een verafgelegen gevangenis, waardoor bezoek van zijn familie erg moeilijk is, doet vrezen voor zijn leven.</p>
      <p sl="fr">Dit kun je toch moeilijk anders zien dan als een grove aanval op iemand die het regime onwelgevallig is? Het volstaat dus absoluut niet om de handel als alleenzaligmakend te zien. Integendeel, ik vind dat de Europese Unie er niet omheen kan, onmiddellijk en helder te reageren en de vrijlating te eisen van Taoufik ben Brik en andere politieke gevangenen.</p>
      <p sl="fr">De situatie van de mensenrechten in Tunesië gaat schrikbarend hard achteruit. Dat heeft gevolgen voor de samenwerking van Europa met dat land, en aan het openen van de onderhandelingen over een gevorderde status voor Tunesië dient dan ook de voorwaarde verbonden te worden dat er een aantoonbare verbetering in die situatie moet optreden.</p>
    </intervention>
    <intervention id="4-023" speaker_id="2341" name="Michael Gahler" is_mep="True" mode="spoken">
      <p sl="de">Mijnheer de Voorzitter, we hebben een goede basis voor onze samenwerking met Tunesië. De associatieovereenkomst en de vrijhandelsovereenkomst zijn genoemd. Commissaris Kroes heeft opgemerkt dat we over de integratie van de Tunesische economie in de interne markt praten. Verder dan dat kunnen we niet gaan met een land buiten de EU en dit vormt derhalve een stabiele basis. Tunesië is een stabiele en vriendelijke partner met het potentieel voor een verdere versterking van de betrekkingen, om commissaris Kroes nogmaals te citeren.</p>
      <p sl="de">Juist omdat we nauwe betrekkingen onderhouden, kunnen wij ook met onze collega's praten over alle punten die ons wellicht zorgen kunnen baren. Persoonlijk ben ik in gesprek met onze collega's, die ook hier op de tribune aanwezig zijn, en mijns inziens moeten we over alles kunnen praten.</p>
      <p sl="de">We moeten in dit verband echter niet het kind met het badwater weggooien. In Tunesië hebben we ook de situatie dat dit land, als een Arabisch land dat zich op seculiere wijze wil ontwikkelen, wordt bedreigd door extremisten. Iedereen die maatregelen tegen moslimextremisten neemt, kan rekenen op mijn begrip.</p>
      <p sl="de">Ten aanzien van andere kwesties ben ik echter van mening dat wij vooruitgang zullen boeken in de voortdurende dialoog. Wij kunnen met Tunesië over alles praten, omdat het een betrouwbare partner is. Ik zie daarom uit naar de voortzetting van onze dialoog.</p>
    </intervention>
    <intervention id="4-024" speaker_id="96838" name="Cristian Dan Preda" is_mep="True" mode="spoken">
      <p sl="fr">Mijnheer de Voorzitter, zoals hier al onderstreept is, is Tunesië een belangrijke partner van de Unie; ook is er al over gesproken en op gewezen hoe enorm belangrijk de sociale dimensie in Tunesië is. Ik zou daaraan nog enkele politieke aspecten willen toevoegen die van belang zijn omdat, zoals reeds gezegd, Tunesië een meerpartijenstelsel heeft, zij het dan beperkt, met quota voor de oppositie weliswaar, maar toch een meerpartijenstelsel. En dan is er ook nog de gelijkheid tussen mannen en vrouwen die al genoemd is.</p>
      <p sl="fr">In al onze landen, dat wil zeggen in alle landen van Europa, spelen al die politieke elementen zich af binnen een context van persvrijheid, en dát is nou precies het verschil. Want hoewel die vrijheid in Tunesië wel bestaat, is het een beperkte vrijheid en zijn er inderdaad journalisten die in de problemen verkeren.</p>
      <p sl="fr">De vraag die zich aandient luidt: kan een verdere toenadering tot de Europese Unie bijdragen aan een verruiming van die vrijheid of niet? In mijn visie kan de verdere toenadering tot de EU Tunesië helpen de gerealiseerde sociale vooruitgang uit te breiden naar politieke vooruitgang op enorm belangrijke punten.</p>
    </intervention>
    <intervention id="4-025" speaker_id="4318" name="Harlem Désir" is_mep="True" mode="spoken">
      <p sl="fr">Mijnheer de Voorzitter, commissaris, u zei dat u hoopt dat Tunesië vooruitgang zal boeken op het terrein van democratische hervormingen en vrijheid van meningsuiting. En u heeft gelijk, omdat dat gewoon overeenstemt met de associatieovereenkomst en de toezeggingen die Tunesië aan de Europese Unie gedaan heeft.</p>
      <p sl="fr">Daarom ben ik bijzonder verbaasd over het betoog van zowel de heer Baudis als de heer Michel, die erop aan lijken te dringen dat u dit element van onze betrekkingen en onze samenwerking met Tunesië negeert en in feite artikel 2 van de associatieovereenkomst negeert.</p>
      <p sl="fr">En de realisatie van die toezeggingen kan nog wel een tijd op zich laten wachten, te oordelen naar het lot - zoals al beschreven door mijn collega mevrouw Guillaume - van de onafhankelijke journalist Taoufik ben Brik, die sinds afgelopen oktober in de gevangenis zit, na een rechtszaak waarin de rechtsregels zowel door zijn advocaten als door de procedure met voeten werden getreden. Behalve dat zijn vrijheidsberoving onaanvaardbaar is, is zijn gezondheidstoestand deplorabel en is zijn bezoekrecht sterk ingeperkt.</p>
      <p sl="fr">Ik vraag u daarom, commissaris: gaat de Commissie in het kader van de Associatieraad iets doen voor de heer ben Brik, en zijn onmiddellijke vrijlating eisen en ervoor zorgen dat er - tenminste op humanitaire gronden - gekeken wordt naar zijn gezondheidstoestand?</p>
    </intervention>
    <intervention id="4-026" speaker_id="96732" name="Malika Benarab-Attou" is_mep="True" mode="spoken">
      <p sl="fr">Mijnheer de Voorzitter, op 14 januari heb ik een bijeenkomst gehad met de leden van de Tunesische delegatie, waarin we heel open hebben gesproken over onze respectievelijke gezichtspunten.</p>
      <p sl="fr">Voor mij als Franse van Algerijnse afkomst is de Magrhreb van groot belang en ik zet mij sterk in voor een verenigde, pluralistische en democratische Maghreb. De mensenrechtenkwestie is voor mij zeer belangrijk en het is een van de grondwaarden van de Europese Unie. De discussie over deze kwestie, in concreto in Tunesië, is noodzakelijk en van groot belang.</p>
      <p sl="fr">Ik heb gisteren de echtgenote van de heer ben Brik ontmoet, die een hongerstaking is begonnen, en leden van het Euro-mediterrane mensenrechtennetwerk, en ik maak me grote zorgen. De heer ben Brik schijnt in levensgevaar te verkeren, tengevolge van zijn ziekte en van de omstandigheden waaronder hij gevangen wordt gehouden. U zult begrijpen dat, als deze zorgen bewaarheid worden, er een grote verantwoordelijkheid op de schouders van de Tunesische autoriteiten rust.</p>
      <p sl="fr">Er moet niet alleen naar de handelsbetrekkingen worden gekeken, maar ook naar de sociale kwesties. Het verschijnsel van Tunesische jongeren die zich in de Middellandse Zee storten is het gevolg van een gesloten samenleving waarin jongeren geen enkel perspectief hebben. De strijd tegen extremisme, en economische belangen mogen niet als voorwendsel gebruikt worden om de mensenrechten niet serieus te nemen. Het is van cruciaal belang dat er nu echte vooruitgang wordt geboekt op het gebied van de mensenrechten. Dat heeft niets te maken met moraliseren, maar alles met een urgente situatie waarbij de Europese Unie moet helpen.</p>
    </intervention>
    <intervention id="4-027" speaker_id="96678" name="Alf Svensson" is_mep="True" mode="spoken">
      <p sl="sv">Vaak worden de landen in Noord-Afrika over één kam geschoren, en daarmee wordt Tunesië, voor zover ik kan zien, een slechte dienst bewezen.</p>
      <p sl="sv">Er is hier verwezen naar gelijkheid. In vergelijking met veel andere Arabische landen is Tunesië uniek, met zijn wetgeving ter bescherming van kinderen en ook vrouwen. Er is al op gewezen dat er meer vrouwelijke dan mannelijke studenten aan de universiteiten studeren en dat de levensstandaard gestegen is. De infrastructuur is in goede staat. Na de verkiezingen heeft het parlement een mensenrechtencommissie verkozen of benoemd.</p>
      <p sl="sv">De wil van Tunesië om met de EU samen te werken is een kans die we met beide handen zouden moeten grijpen. Nu een delegatie uit Tunesië Brussel en Straatsburg bezoekt en steun vraagt voor hun inspanningen om de mensenrechten te bevorderen en de betrekkingen met de EU te verdiepen, zou het volgens mij in strijd zijn met de beginselen van de EU als wij die wensen niet positief onthalen en de betrekkingen niet verder ontwikkelen.</p>
    </intervention>
    <intervention id="4-028" speaker_id="96886" name="Rosario Crocetta" is_mep="True" mode="spoken">
      <p sl="it">Mijnheer de Voorzitter, dames en heren, sinds 1982 ga ik twee tot drie keer per jaar naar Tunesië en afgelopen 6 januari ben ik, als katholiek, zoals ik dat regelmatig doe, naar een mis gegaan en ik vind het werkelijk moeilijk om Tunesië te beschouwen als een land dat de religieuze vrijheid onderdrukt.</p>
      <p sl="it">Er zijn problemen maar laat ons deze landen die proberen zich verder te ontwikkelen, in vredesnaam niet beschouwen vanuit een westers oogpunt. Als wij de maatstaven die ik vanmorgen heb horen hanteren ten opzichte van Tunesië van toepassing zouden verklaren op elk land, dan zouden enkele Europese landen waarschijnlijk geen lid kunnen worden van de Europese Unie omdat de gewelddadigheden en de ontkenning van fundamentele vrijheden in die landen ernstiger vormen aannemen dan in Tunesië.</p>
      <p sl="it">Zaak is dat wordt uitgegaan van een concrete situatie. We hebben het over een land dat het islamitisch fundamentalisme heeft afgezworen, een land dat op zoek is naar een politiek van samenwerking en vrede met Europa en een land dat probeert zich te ontwikkelen. Er zijn problemen en ik denk dat een oplossing voor die problemen bestaat in het intensiveren van de dialoog en de vriendschap en het helpen van deze landen bij hun verdere inspanningen.</p>
    </intervention>
    <intervention id="4-029" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben de geachte Parlementsleden dankbaar voor het feit dat ze zo open en rechtdoorzee zijn en dat ze hun opmerkingen zo formuleren dat, hoewel verschillende fracties een ander aanpak voor ogen hebben, de nadruk ligt op het vinden van een oplossing.</p>
      <p sl="en">Dat gezegd hebbende, wil ik beginnen met een opmerking in antwoord op de verklaring van de heer Désir. Hij verwees naar een opmerking van Louis Michel. Ik weet zeker dat Louis Michel wel voor zichzelf kan spreken, maar we zaten in een vorige leven in hetzelfde team, om het zo maar te zeggen, dus ik weet hoe hij over dit onderwerp denkt. Als de heer Désir zegt dat de suggestie is dat we niets doen, dan is dat niet de indruk die ik heb gekregen en ik hoop van harte dat u die indruk ook niet hebt gekregen uit mijn openingswoorden.</p>
      <p sl="en">Er is inderdaad een verschil in aanpak. Sommigen roepen op tot een dialoog op gelijke voet, en de heer Kasoulides is daar een voorstander van. Er is opgeroepen tot vriendschapsbanden. Al deze benaderingen impliceren rond de tafel gaan zitten en onderwerpen bespreken en op die manier proberen overeenstemming te bereiken over de oplossing van een aantal problemen waarover we het allemaal eens zijn. Dat lijdt geen twijfel, want mensenrechten en vrijheid van meningsuiting zijn zeer belangrijk en vormen een essentieel deel van elke overeenkomst.</p>
      <p sl="en">Dat gezegd hebbende, wil ik een aantal kwesties aanstippen die ter sprake zijn gebracht. Ten eerste versterkte instellingen. Wat we proberen te bevorderen en aan te moedigen in alle besprekingen die we hebben gevoerd of in de komende maanden nog gaan voeren, is het tot stand brengen van een regelmatige dialoog als een manier om essentiële vooruitgang te boeken op het gebied van mensenrechten en democratie.</p>
      <p sl="en">In de loop van de komende maanden zal er een vergadering plaatsvinden van de Subcommissie mensenrechten en u kunt er zeker van zijn dat er een substantiële dialoog zal worden gevoerd, waarin zal worden gesproken over de problemen waarover wij ons allemaal zorgen maken en over de manier om die aan te pakken.</p>
      <p sl="en">Als het gaat om de mensenrechtenschendingen in Tunesië hebben diverse sprekers verwezen naar het feit dat Tunesië is bekritiseerd om de stand van zaken met betrekking tot de mensenrechten. Sinds de presidents- en parlementsverkiezingen van oktober vorig jaar heeft er een intensivering plaatsgevonden van de onderdrukking van oppositiepartijen, journalisten en mensenrechtenactivisten. De internationale gemeenschap heeft heel duidelijk gemaakt dat zulk gedrag door de autoriteiten onaanvaardbaar is en in strijd is met de internationale beloften van Tunesië. Dus, om nog eens te herhalen wat ik al heb gezegd, er mag binnen de EU geen misverstand bestaan: beloften zijn beloften en daar mogen we niet van afwijken.</p>
      <p sl="en">Tunesië moet zich sterker inzetten voor de fundamentele gemeenschappelijke waarden zoals respect voor de mensenrechten, democratie en de rechtsorde. En het moet ook zijn eigen internationale beloften op dat gebied eerbiedigen. De Commissie zal het beleid van betrokkenheid en dialoog op die gebieden voortzetten, in het bijzonder in het kader van de instanties die door de associatieovereenkomst zijn ingesteld.</p>
      <p sl="en">Tegelijkertijd levert de EU ondersteuning om het bestuur te verbeteren en hervormingen op het gebied van justitie te bevorderen door middel van samenwerking en technische hulp. Het is onze prioriteit om Tunesië op dat gebied verder te helpen, bijvoorbeeld door actieve steun aan mensenrechtenactivisten en maatschappelijke organisaties via het Europees instrument voor democratie en mensenrechten.</p>
      <p sl="en">Er worden ook inspanningen verricht op het gebied van justitiële samenwerking. De EU stelt 17,5 miljoen euro beschikbaar voor de financiering van een technisch samenwerkingsproject voor de modernisering van het justitieapparaat. Enkele leden van dit Parlement hebben daarop kritiek geleverd, omdat hiermee het rechtsstelsel van de president van Tunesië wordt gefinancierd.</p>
      <p sl="en">Het project heeft veel componenten. Hiertoe behoren scholing van rechters en advocaten, technische ondersteuning van de rechtbanken, infrastructuur en betere informatie voor de burgers. Als het project is afgerond, zullen we de resultaten evalueren. Ik ben het er zeker mee eens dat ons werk op dat gebied ons blootstelt aan bepaalde politieke risico’s. Maar als we hervormingen willen stimuleren, moeten we handelen; anders blijft de EU-samenwerking beperkt tot de economische sector. We zijn het er allemaal over eens dat dat niet de juiste aanpak is en dat dat in strijd zou zijn met onze eigen algemene beleidsdoelstellingen als het gaat om de betrekkingen met Tunesië.</p>
      <p sl="en">Met betrekking tot de kwestie waar mevrouw Flautre en mevrouw Vergiat op wezen, de gevorderde status van Tunesië, ben ik van mening dat we prioriteit moeten geven aan de voortzetting en versterking van de dialoog met Tunesië. We zijn ons ervan bewust dat het een belangrijke bondgenoot van de EU in de regio is, die aanzienlijke vooruitgang heeft geboekt op het gebied van economische en sociale modernisering. Misschien komt het neer op de vraag of het glas halfvol is of halfleeg. Maar we zijn er in elk geval van overtuigd dat we moeten doorgaan met ons beleid van ondersteuning van de krachten in Tunesië die zich inzetten voor de politieke, economische en sociale modernisering van hun land. We zijn voorstanders van de voorstellen van Tunesië met het oog op de versterking van de betrekkingen tussen de twee partners. De Raad en de Commissie zullen deze zaken zeer zorgvuldig bekijken en ik ben bereid u op de hoogte te houden van de verdere ontwikkelingen.</p>
      <p sl="en">Aan de andere kant ben ik van mening dat het weliswaar in het belang van de EU is om de betrekkingen met Tunesië te versterken, maar dat de verlening van de gevorderde status een sterke verbintenis van Tunesië vereist op het gebied van mensenrechten en bestuur, dus van vrijblijvendheid is zeker geen sprake.</p>
    </intervention>
    <intervention id="4-030" speaker_id="28133" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-031" speaker_id="96671" name="Edward Scicluna" is_mep="True" mode="written">
      <p sl="en">Dit debat lijkt mij slechte getimed op een moment waarop de dialoog tussen Tunesië en de EU op het niveau van zowel de Commissie als het Parlement wordt hervat. De dialoog met de Commissie omvatte de programmering van vergaderingen van diverse subcommissies binnen het kader van de associatieovereenkomst tussen Tunesië en de EU (waaronder de Subcommissie mensenrechten en democratie), terwijl de dialoog op het niveau van het Europees Parlement de vorm had van het recente bezoek aan Brussel van een belangrijke Tunesische parlementaire delegatie die vier politieke partijen in het Tunesische Huis van Afgevaardigden vertegenwoordigde. Ook staat de interparlementaire vergadering Tunesië-EP gepland voor maart 2010 in Brussel. In een tijd dat een belangrijke en constructieve dialoog tussen Tunesië en de EU wordt hervat, is het naar mijn idee ongelukkig om een debat te voeren dat de vooruitgang kan ondermijnen. Laten we ervoor zorgen dat Tunesië en andere niet-EU-staten de EU-normen op economisch, sociaal en politiek gebied naleven. Maar laten we dat wel doen door middel van een goed geplande en gestructureerde dialoog.</p>
    </intervention>
  </section>
  <section id="creitem3" title="3. Debatten over gevallen van schending van de mensenrechten, de democratie en de rechtsstaat"/>
  <section id="creitem4" title="3.1. Recente aanslagen tegen religieuze minderheden in Egypte en Maleisië">
    <intervention id="4-034" speaker_id="28133" name="De Voorzitter" is_mep="True" mode="spoken">
      <p sl="nl">Aan de orde is het debat over de ontwerpresolutie over recente aanvallen op religieuze minderheden in Egypte en Maleisië .</p>
    </intervention>
    <intervention id="4-035" speaker_id="96945" name="Marietje Schaake" is_mep="True" mode="spoken">
      <p sl="en">auteur . − Mijnheer de Voorzitter, in de week van het Egyptisch-orthodoxe kerstfeest heeft er een aanslag plaatsgevonden waarbij twintig koptische Egyptenaren om het leven kwamen of gewond raakten. Hoewel die aanslag kan worden gezien als een misdaad door individuen, zijn er diverse andere zorgwekkende incidenten die onze blijvende aandacht vereisen voor het respect voor alle minderheden in Egypte.</p>
      <p sl="en">Geweld en haat mogen niet worden geaccepteerd uit naam van religie. Mensen hebben een universeel recht op de vrijheid om een religie aan te hangen en op vrijheid om geen religie te hebben. Etnische en religieuze diversiteit vragen om een waakzame samenleving die meningsverschillen kan verzoenen in een open debat, een samenleving waarin mensen met elke achtergrond en overtuiging weten dat hun vrijheden gewaarborgd zijn.</p>
      <p sl="en">Een open samenleving kan alleen worden gerealiseerd als de scheiding van religie en staat is vastgelegd in de grondwet en in het gehele regeringsstelsel wordt doorgevoerd. Veiligheidsmaatregelen mogen niet de enige manieren zijn om een pluralistische samenleving te besturen. Toch zijn in Egypte al 28 jaar noodverordeningen van de staat van kracht. Een vrij debat is misschien wel het krachtigste medicijn tegen extremisme en geweld. Daarom kan vrijheid van meningsuiting, zowel online als offline, worden gezien als het beste hulpmiddel voor de Egyptische regering om de spanningen in de samenleving op te lossen.</p>
      <p sl="en">Het is daarom erg moeilijk te begrijpen of te accepteren dat zo’n dertig activisten, politici en bloggers door regeringstroepen zijn gearresteerd toen ze op weg waren naar de Zuid-Egyptische stad Nag Hammadi om hun medeleven te betuigen aan de families van degenen die tijdens het sektarische geweld om het leven waren gekomen. De arrestaties zijn een bijzonder veelzeggend voorbeeld van de stelselmatige inperking van het recht op vrijheid van meningsuiting van de burgers door de Egyptische regering.</p>
      <p sl="en">Er is iets vreselijk mis als mensen worden behandeld als misdadigers, enkel en alleen omdat ze proberen hun medeleven en solidariteit te betuigen aan landgenoten. In te veel gevallen wordt het argument van het bewaren van de openbare orde misbruikt. Sinds 2008 kunnen Egyptenaren geen ongeregistreerde telefoonlijn meer krijgen, maar de controle is niet volledig. Er gelden nu nieuwe regels, die bepalen dat gebruikers van Wi-Fi moeten betalen voor een verbinding, waarvoor ze een e-mailadres moeten verstrekken om een wachtwoord en gebruikersnaam te kunnen krijgen. Op die manier kan de overheid de gebruikers actief controleren. Bovendien bespreekt het parlement op dit moment een wetsvoorstel over netregulering dat gevangenisstraffen instelt voor “publicatie van multimedia-inhoud zonder toestemming van de regering”.</p>
      <p sl="en">Toch staat er in de Egyptische grondwet: “Vrijheid van meningsuiting en vrijheid van mening zijn gewaarborgd. Elk individu heeft het recht om zijn mening te uiten en deze mondeling of schriftelijk of door middel van fotografie of andere middelen te publiceren binnen de grenzen van de wet.” Zelfkritiek en constructieve kritiek zijn de garantie voor de veiligheid van de nationale structuur.</p>
      <p sl="en">Ik vraag de Egyptische regering dringend geen nieuwe noodwetgeving die de fundamentele vrijheden beperkt in te voeren in het licht van de huidige sektarische spanningen. Een adequate reactie op misdaden die worden gepleegd uit naam van religie is zeker gepast. Maar dit mag niet worden gebruikt als een reden om de bevolking als geheel te onderdrukken met wetten die de vrijheid van meningsuiting beperken. Alleen als de fundamentele vrijheden worden gewaarborgd door de grondwet en als alle lagen van de wetgeving vrij zijn, wordt een open samenleving in Egypte mogelijk. De Egyptische regering moet haar burgers leiden op deze weg naar vrijheid en Europa moet daarbij haar sterkste partner zijn.</p>
    </intervention>
    <intervention id="4-036" speaker_id="96994" name="Fiorello Provera" is_mep="True" mode="spoken">
      <p sl="it">auteur . − Mijnheer de Voorzitter, dames en heren, de ontwerpresolutie die ik heb gepresenteerd vindt haar oorsprong in enkele tragische gebeurtenissen die zich recentelijk hebben voorgedaan in Egypte en in andere landen op de wereld, gisteren nog bijvoorbeeld in Nigeria. Met deze ontwerpresolutie wil ik de aandacht van deze vergadering vestigen op de steeds ernstigere en onaanvaardbare gevallen van vervolging van en moord op leden van verschillende christelijke gemeenschappen.</p>
      <p sl="it">Het gaat hier niet om een resolutie tegen de Egyptische regering die heeft verzekerd de verantwoordelijken te zullen vervolgen, maar om een moment van reflectie op een groot en verontrustend probleem. Elk jaar worden op de wereld duizenden christenen vermoord, in Vietnam, Noord-Korea, China, Nigeria, Maleisië, en miljoenen anderen worden op de meest uiteenlopende manieren vervolgd vanwege het geloof dat zij aanhangen in het dagelijks leven. Deze aanvallen nemen toe in aantal en hevigheid in een klimaat van stilte of onverschilligheid en urgente maatregelen zijn geboden.</p>
      <p sl="it">Om te beginnen is de inspanning van iedereen nodig om het klimaat van religieuze haat dat zich verspreidt te keren en om tolerantie en aanvaarding van diversiteit te bevorderen. Europa is maar al te goed bekend met de tragedie van oorlogen die katholieken en protestanten eeuwenlang hebben uitgevochten, om niet te spreken van de Holocaust. Juist vanwege zijn geschiedenis moet Europa zich inspannen op dit gebied.</p>
      <p sl="it">Een ander initiatief zou kunnen bestaan uit het onderzoeken van nationale wetgevingen waarin wettelijke bepalingen zijn opgenomen die vervolging legitimeren van christenen of andere religieuze minderheden. De samenwerking van niet-gouvernementele organisaties kan bij dit project heel nuttig zijn. Toch blijft, ook daar waar vrijheid van godsdienst wettelijk bepaald is, onze waakzaamheid geboden opdat deze vrijheid ook in de praktijk wordt gebracht.</p>
      <p sl="it">Dit debat zou de aanleiding kunnen vormen tot een verslag van het Europees Parlement over de vrijheid van godsdienst in de wereld.</p>
    </intervention>
    <intervention id="4-037" speaker_id="4393" name="Mario Mauro" is_mep="True" mode="spoken">
      <p sl="it">auteur . − Mijnheer de Voorzitter, dames en heren, het onderwerp van deze ontwerpresolutie is de religieuze vrijheid. Het gaat hier dus niet om een kruistocht tegen afwijkende identiteiten of een poging deze of gene regering in problemen te brengen. Het gaat hier om een aanklacht tegen het feit dat men tegenwoordig vanwege een afwijkend geloof wordt gediscrimineerd en dat men op deze wereld kan sterven vanwege het geloof in Christus.</p>
      <p sl="it">Alle fracties zijn het erover eens dat de religieuze vrijheid in het geding is en dat het noodzakelijk is dit probleem op een serieuze en niet aflatende manier het hoofd te bieden in de internationale gemeenschap.</p>
      <p sl="it">Wij vragen daarom de Raad, de Commissie en vooral de Hoge Vertegenwoordiger voor het buitenlands beleid om speciale aandacht te geven aan de situatie van minderheden, inclusief de christelijke minderheid, opdat initiatieven worden ondersteund en ondernomen die zijn gericht op het bevorderen van het respect en de dialoog tussen de verschillende gemeenschappen, het aansporen van alle religieuze autoriteiten om de tolerantie te bevorderen en nieuwe episodes van haat en geweld te voorkomen.</p>
    </intervention>
    <intervention id="4-038" speaker_id="22097" name="Véronique De Keyser" is_mep="True" mode="spoken">
      <p sl="fr">auteur . − Mijnheer de Voorzitter, wat er in Egypte gebeurd is, had zich zonder meer ook elders kunnen voordoen. Een auto rijdt langs een koptische kerk en schiet op de menigte die net de kerk uitkomt. Gevolg: zeven doden (zes koptische christenen en een politieagent). De Egyptische autoriteiten reageren snel. De openbare aanklager besluit - en ik citeer - dat de drie beschuldigden van de gebeurtenissen in Nag Hammadi voor de noodrechtbank voor de veiligheid van de staat moeten worden gebracht op beschuldiging van moord met voorbedachten rade.</p>
      <p sl="fr">In Maleisië vechten christelijke en moslimgroeperingen over het gebruik van de naam Allah, hetgeen is uitgemond in plundering van kerken.</p>
      <p sl="fr">Deze nieuwsberichten, die als onbeduidend kunnen worden afgedaan, vinden ook elders over de hele wereld weerklank, óók in Europa. Toenemende religieuze onverdraagzaamheid en fanatisme vormen een bedreiging voor een fundamentele vrijheid, namelijk de vrijheid van geloof voor iedereen, zowel gelovigen als niet-gelovigen. Overal ter wereld worden misdaden begaan tegen minderheden: christenen, joden, moslims. Ook worden overal ter wereld niet-gelovigen, zowel mannen als vrouwen, gedood of opgesloten omdat ze zich niet houden aan de rituelen, dogma's of religieuze praktijken waarvan ze afstand genomen hebben.</p>
      <p sl="fr">Als iemand die niet-gelovig is, sta ik volledig achter deze ontwerpresolutie, die een oproep doet tot verdraagzaamheid en die niet bedoeld is om Egypte of Maleisië te stigmatiseren. Afgezien van de gevallen die genoemd zijn, wil ik wijzen op de plichten van een staat die het recht van vrije meningsuiting van zijn burgers serieus neemt. Een seculiere staat vormt naar mijn mening vanwege zijn structuur de beste garantie dat er ruimte is voor verschillende meningen. Dat is de vorm waarin de staat zijn burgers het beste kan beschermen en de dialoog tussen de verschillende groeperingen kan bevorderen.</p>
    </intervention>
    <intervention id="4-040" speaker_id="96796" name="Ryszard Antoni Legutko" is_mep="True" mode="spoken">
      <p sl="en">auteur . − Mijnheer de Voorzitter, de informatie over geweld tegen christenen in Egypte en Maleisië is slechts het topje van de ijsberg. Er zijn drie punten die ik ter sprake wil brengen.</p>
      <p sl="en">Ten eerste zijn christenen het slachtoffer geworden van bruut geweld in veel landen van de wereld, niet slechts twee. Ten tweede zijn christenen de meest vervolgde religieuze groep ter wereld geworden. De aantallen zijn verbijsterend – miljoenen, geen duizenden of honderdduizenden. Ten derde is de reactie van de Europese samenlevingen, de Europese regeringen en de EU tot nu toe onbevredigend geweest: timide, lafhartig, zwak, politiek correct of helemaal afwezig.</p>
      <p sl="en">We moeten resoluut optreden, anders denken degenen die christenen vervolgen nog dat we hun handelingen stilzwijgend goedkeuren. Is dat echt wat we willen?</p>
    </intervention>
    <intervention id="4-041" speaker_id="2054" name="Heidi Hautala" is_mep="True" mode="spoken">
      <p sl="fi">auteur. – Mijnheer de Voorzitter, het is betreurenswaardig dat er in de wereld zoveel verschillende conflicten zijn die te maken hebben met religie. In dit verband moet worden gezegd dat er in de wereld zeer uiteenlopende fundamentalistische stromingen zijn die verband houden met het christendom, de islam of andere godsdiensten. Persoonlijk heb ik in het boeddhisme minder van dergelijke fundamentalistische aspiraties waargenomen. Het is in ieder geval belangrijk dat het Europees Parlement telkens een standpunt inneemt wanneer zich dergelijk geweld tussen religieuze groepen voordoet.</p>
      <p sl="fi">Ik wil vermelden dat het Parlement gisteren te horen heeft gekregen dat 33 mensenrechtenactivisten willekeurig zijn gearresteerd toen zij steun wilden geven aan de koptische christenen naar wie in deze ontwerpresolutie wordt verwezen en die het slachtoffer zijn van geweld. Ik wil nu tegen de Egyptische autoriteiten zeggen dat wij ervoor moeten zorgen dat mensen niet op deze manier worden tegengehouden wanneer zij anderen willen verdedigen. Wij moeten eisen dat mensenrechtenactivisten onder geen enkele omstandigheid gevangen mogen worden genomen of onrechtvaardig mogen worden behandeld. In dit geval is het een onweerlegbaar feit dat deze 33 verdedigers van de kopten onmenselijk zijn behandeld in de gevangenis. Zij bevonden zich in onmenselijke omstandigheden.</p>
      <p sl="fi">Ik hoop dat het Parlement in de toekomst altijd zijn aandacht zal richten op gevallen waarin sprake is van geweld tegen welke religieuze groep dan ook en niet alleen aandacht heeft voor de vervolging van christenen.</p>
      <a text="(Applaus)"/>
    </intervention>
    <intervention id="4-042" speaker_id="2229" name="Bernd Posselt" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, Tunesië, Egypte en Maleisië hebben een grote traditie van tolerantie. Dit wordt bewezen door namen als Tunku Abdul Rahman, stichter van de onafhankelijke staat Maleisië, of president Sadat, wiens toespraak hier in het Europees Parlement een Magna Carta voor een christelijk-islamitische co-existentie was.</p>
      <p sl="de">Juist daarom moeten wij de regeringen van deze landen steunen in hun strijd tegen moslimextremisme en tegen antichristelijke aanvallen. Uiteraard hebben wij in Europa, een overwegend christelijk continent, de plicht om ons met name voor de christenen over de hele wereld sterk te maken, want als wij dat niet doen, wie dan wel?</p>
      <p sl="de">Het gaat hier echter zonder meer om de vrijheid van religie als zodanig, en ik wil bijvoorbeeld de Maleisische regering danken voor het feit dat Zijne Hoogheid, de Yang di-Pertuan Agong, en de premier reeds op 9 januari een duidelijk standpunt in deze aangelegenheid hebben ingenomen. Wij wensen hen succes in hun strijd voor religieuze tolerantie, waarvoor dit land een uitgelezen voorbeeld was en is, en die wij als partners die openlijk kunnen praten over kwesties ten aanzien van de mensenrechten, in Egypte, Tunesië en Maleisië moeten behouden.</p>
    </intervention>
    <intervention id="4-043" speaker_id="96809" name="Peter van Dalen" is_mep="True" mode="spoken">
      <p sl="nl">namens de ECR-Fractie . – Voorzitter, een essentieel onderdeel van de mensenrechten is de vrijheid van godsdienst. Wat we helaas zien, is dat christenen het bijzonder moeilijk hebben in veel landen waar het islamitische geloof dominant is. Dat is onder andere het geval in Egypte. Koptisch-orthodoxe christenen, maar ook rooms-katholieke en protestante christenen en joden worden in Egypte structureel achtergesteld. Moslims die bijvoorbeeld christen worden, blijven onderdrukt. Dat blijkt dan uit hun identiteitspapieren. Daarin blijft dan staan dat ze moslim zijn, want geloofsafval is er bij wet verboden.</p>
      <p sl="nl">Met name de laatste tien à twintig jaar is het geweld tegen kopten enorm toegenomen. Er zijn al meer dan honderd aanslagen geteld waarbij duizenden slachtoffers zijn gevallen. De opstelling van de Egyptische regering vind ik slap. Er zijn drie mannen opgepakt, maar over het algemeen wordt het geweld tegen christenen gedoogd. Ik roep Raad en ook Commissie op direct met Egypte in overleg te treden, zodat de regering daar een andere weg ingaat. Doet Caïro dat niet, dan vind ik dat dit gevolgen moet hebben voor onze bilaterale betrekkingen met Egypte.</p>
    </intervention>
    <intervention id="4-044" speaker_id="96669" name="Joe Higgins" is_mep="True" mode="spoken">
      <p sl="en">namens de GUE/NGL-Fractie . – Mijnheer de Voorzitter, iedereen die democratische rechten en vrijheid van religie een warm hart toedraagt, zal de moord op christenen in Egypte scherp veroordelen, net als de aanvallen met brandbommen op christelijke kerken in Maleisië. We moeten ook nota nemen van het toenemende aantal aanvallen op religieuze minderheden in Europa zelf en deze eveneens veroordelen.</p>
      <p sl="en">In Maleisië wordt de tactiek van verdeel en heers op basis van ras en religie al lange tijd toegepast door verschillende elementen van de economische en heersende elites. De huidige Nationaal Front-regering maakt zich in dat opzicht schuldig aan hypocrisie: terwijl ze in het openbaar een beleid van “Eén Maleisië” verkondigt en beweert alle religies en minderheden te omarmen, gebruikt zij achter de schermen religieuze en raciale verdeeldheid om te proberen haar eigen positie te versterken onder de islamitisch-Maleise meerderheid van de bevolking, zoals zij deed met betrekking tot de “Allah”-uitspraak.</p>
      <p sl="en">De economische verdeeldheid is ook enorm in Maleisië. Het is de meest ongelijke samenleving van Zuidoost-Azië. De huidige regering regeert op basis van vriendjespolitiek en kapitalisme. Dit is het gevolg, met uitbuiting die alomtegenwoordig is op het werk en ernstige inperking van de rechten van vakbonden. De beste achtergrond voor religieuze vrijheid en democratie in Egypte en Maleisië en elders is economische rechtvaardigheid en democratie, waarin de rijkdom en macht in handen zijn van de grote meerderheid van werkende mensen en armen en niet meer worden beheerst door grote ondernemingen en kapitalisten die elkaar bevoordelen.</p>
    </intervention>
    <intervention id="4-045" speaker_id="96946" name="Daniël van der Stoep" is_mep="True" mode="spoken">
      <p sl="nl">Voorzitter, gisteren is in Nederland een verschrikkelijk politiek proces begonnen tegen onze partijleider Geert Wilders. Als Nederlands parlementariër en fractievoorzitter van de Partij voor de Vrijheid in het Nederlandse parlement wordt hij vervolgd voor het uiten van zijn mening. Geert Wilders wordt vervolgd door de linkse elite omdat hij Nederland, Europa en de wereld waarschuwt voor de fascistische ideologie, die de islam heet. Een ongehoord schandaal is het.</p>
      <p sl="nl">Voorzitter, de islamisering van Nederland en Europa bedreigt de Europese joods-christelijke en humanistische cultuur. En daar waar velen, ook in dit Parlement, achterover leunen en de tsunami van de islamisering over zich heen laten komen, vecht de Partij voor de Vrijheid voor die Europese cultuur. Voorzitter, de barbaarse daden die hebben plaatsgevonden in Maleisië, Egypte en op vele plekken op aarde, bijvoorbeeld deze week nog in Nigeria, zijn het gevolg van de intolerante fascistische ideologie die de islam heet. In islamitische landen worden niet-moslims stelselmatig vernederd en vermoord. De gebeurtenissen in Maleisië en Egypte kunnen niet worden bezien als losstaande incidenten, maar vinden hun oorsprong in de ideologie die respect eist, maar het niet geeft. Dit Parlement kan ervoor zorgen dat deze verschrikkelijke gebeurtenissen nooit in Europa zullen plaatsvinden door zij aan zij met de Partij voor de Vrijheid te strijden tegen de islamisering van Europa. Wij nodigen daar iedereen voor uit.</p>
    </intervention>
    <intervention id="4-046" speaker_id="28280" name="Filip Kaczmarek" is_mep="True" mode="spoken">
      <p sl="pl">Mijnheer de Voorzitter, heel vaak praten we in het Parlement over allerlei fobieën en hun schadelijke sociale effecten. Ik denk aan xenofobie en homofobie. Helaas is de lijst met deze twee fobieën nog niet uitgeput. Er bestaat ook zoiets als “christianofobie” – een angst voor en haat tegen het christendom. Net als bij andere fobieën zijn ook hier de sociale effecten schadelijk en soms tragisch; daarom moeten we optreden in gevallen waarin de rechten van christenen worden geschonden waar ook ter wereld.</p>
      <p sl="pl">We komen in actie in gevallen waarbij gelovigen van verschillende religies betrokken zijn, of zelfs mensen die in geen enkele religie geloven. Ook christenen mogen niet verstoken blijven van onze zorg. We moeten optreden omdat godsdienstvrijheid een van de fundamentele waarden van de Europese Unie is. Precies daarom is het dat we elke vorm van geweld, discriminatie en intolerantie jegens de leiders of aanhangers van elke godsdienst veroordelen en zullen blijven veroordelen. Geweld dat wordt gepleegd vanwege de overtuigingen van het slachtoffer is afschuwelijk en verdient zonder enige twijfel onze afkeuring.</p>
    </intervention>
    <intervention id="4-047" speaker_id="28358" name="Konrad Szymański" is_mep="True" mode="spoken">
      <p sl="pl">Mijnheer de Voorzitter, godsdienstvrijheid is een recht dat al meer dan vijftig jaar wordt erkend in internationale en Europese mensenrechtenverdragen. Tegelijkertijd worden wij al vele jaren geconfronteerd met een toenemende golf van religieuze haat, die meestal gericht is tegen christenen op de hele wereld. De plaats van het antichristelijke communisme wordt tegenwoordig voornamelijk ingenomen door de militante islam. Egypte en Maleisië kennen grondwettelijke waarborgen voor de godsdienstvrijheid, maar onder druk van radicale islamitische kringen wordt de godsdienstvrijheid van christenen door de regeringen van deze landen niet voldoende beschermd.</p>
      <p sl="pl">De Europese Unie, die over nieuwe instrumenten voor het buitenlands beleid beschikt, moet meer betrokken raken bij de strijd tegen de christenhaat die leidt tot mishandeling, plundering en moord. Het is alleen een ideologisch vooroordeel dat maakt dat de Europese Unie hier nu over aarzelt. Daardoor staat onze geloofwaardigheid op het spel.</p>
    </intervention>
    <intervention id="4-048" speaker_id="28299" name="Bogusław Sonik" is_mep="True" mode="spoken">
      <p sl="pl">Mijnheer de Voorzitter, ik steun het idee van mijn collega Provera, die heeft gezegd dat er een verslag over godsdienstvrijheid moet worden opgesteld. Ik wil iedereen er graag aan herinneren dat de heer Mauro en ik in de vorige zittingsperiode hebben voorgesteld een verslag te maken over de situatie van christenen in landen waar zij in de minderheid zijn en waar de islam de overheersende godsdienst is. Helaas heeft het Bureau dat voorstel niet overgenomen, maar misschien is het toch de moeite waard zo’n verslag te schrijven. Hier doe ik nogmaals hetzelfde voorstel.</p>
      <p sl="pl">De resolutie die we vandaag aannemen moet een duidelijke boodschap afgeven. De koptische minderheid vormt 10 procent van de Egyptische bevolking, maar zelfs al was dat maar 0,5 procent, het is de taak van het Europees Parlement om te reageren, vooral wanneer de mensenrechten zo ingrijpend worden geschonden.</p>
      <p sl="pl">Ik heb de brief aan de heer Buzek van het hoofd van het volkscongres zorgvuldig gelezen. In die brief verzekert laatstgenoemde dat de door mij aangehaalde gebeurtenissen geïsoleerde incidenten zijn geweest. Ik vind dat moeilijk te geloven. De kopten worden in Egypte al vele jaren vervolgd. Laten we er ditmaal voor proberen te zorgen dat onze steun aan deze onderdrukte minderheid niet eindigt met loze verklaringen.</p>
    </intervention>
    <intervention id="4-049" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, het zijn niet alleen Egypte en Maleisië, maar ook Soedan, Nigeria en vele andere landen in Afrika, vele landen in Azië en vele samenlevingen waar christenen worden behandeld als noodzakelijk kwaad en soms als vijanden. Laten we die feiten niet verdoezelen, laten we ons niet gedragen als struisvogels die hun kop in het zand steken. Dit is een reëel probleem en het Parlement van een christelijk Europa, van christelijke tradities en een christelijk erfgoed moet daarover spreken.</p>
      <p sl="pl">We moeten echter ook de hand in eigen boezem steken. Zojuist vermeldde de spreker voor mij terecht wat het Parlement in zijn vorige zittingsperiode heeft nagelaten. Ik roep ook het debat van een paar weken geleden in herinnering, toen we terecht onze veroordeling hebben uitgesproken over de aanvallen en de onderdrukking die de Oeigoerse moslimminderheid in China moet ondergaan. Toen verwierpen bepaalde fracties amendementen waarin werd benadrukt dat ook christenen in China te lijden hebben en slachtoffer van discriminatie zijn. We kunnen geen situatie toestaan waarin we opkomen voor sommige religieuze minderheden terwijl we andere minder of helemaal niet verdedigen.</p>
    </intervention>
    <intervention id="4-050" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mijnheer de Voorzitter, wij hebben uit verscheidene bronnen zorgwekkend nieuws gehoord over misdaden tegen christenen in Egypte en Maleisië. Wat Maleisië betreft wil ik ten eerste onze grote zorg uiten over de aanslagen tegen kerken in een normaal gesproken tolerant en gematigd land.</p>
      <p sl="fi">Ten tweede wil ik het voorbeeldige werk noemen dat islamitische ngo’s doen voor religieuze tolerantie. De verklaringen van de minister-president van Maleisië over het gebruik van de naam Allah zorgde voor veel blijken van publieke ontevredenheid over de christelijke gemeenschappen. De voorbeeldige houding van islamitische ngo’s en het stevige openbare standpunt tegen de verklaringen van de minister-president hebben de situatie gekalmeerd. Het is jammer dat wij dat niet in onze definitieve resolutie hebben kunnen zetten, want naar mijn mening besteden wij hier veel te weinig aandacht aan positieve zaken. Zouden wij moslims ook niet eens moeten prijzen wanneer daar aanleiding voor is?</p>
      <p sl="fi">Religieuze tolerantie moet worden bevorderd door degenen met politieke macht en onder de bevolking. Het is net zo belangrijk zich te vergewissen van misstanden als aandacht te besteden en steun te geven aan vooruitgang.</p>
    </intervention>
    <intervention id="4-051" speaker_id="1759" name="Dominique Baudis" is_mep="True" mode="spoken">
      <p sl="fr">Mijnheer de Voorzitter, de daden van fanatieke misdadigers, die in Egypte christenen gedood hebben, mogen niet een hele bevolking en haar regering worden aangerekend. Het zou onrechtvaardig zijn Egypte en de Egyptenaren verantwoordelijk te stellen voor dit afschuwelijke bloedbad, waarvan de daders berecht zullen worden.</p>
      <p sl="fr">We moeten de daden van een misdadiger niet verwarren met de politiek van een heel land! Laten we fanatici niet op één hoop gooien met een hele bevolking! Tot slot, als we partij kiezen tussen de koptische christenen van Egypte en hun moslimlandgenoten, geven we extremisten alleen maar argumenten in handen om westelijke christenen af te schilderen als handlangers van het Westen.</p>
    </intervention>
    <intervention id="4-052" speaker_id="39726" name="László Tőkés" is_mep="True" mode="spoken">
      <p sl="hu">Het is zeer recent nieuws dat de Egyptische legermacht een paar dagen geleden meerdere koptische mensenrechtenactivisten heeft gearresteerd die naar de plaats waren gereisd waar met kerst koptische christelijke gemeenschappen in de gemeente Nag Hammadi waren vermoord, om de overlevenden te beschermen en te steunen. De Egyptische autoriteiten die aan de kant van de moslimmeerderheid staan, proberen de gewelddadigheden tegen de koptische minderheden te bagatelliseren, en daarmee belemmeren ze de legitieme zelfbescherming van de christenen met discriminerende partijdigheid. Hiertegen heeft ook de regering van de Verenigde Staten onmiddellijk protest aangetekend. Aangezien we weten dat de koptische christelijke gemeenschap, die als inheemse bevolking van Egypte wordt beschouwd, al bijna 1 500 jaar lang regelmatig wordt onderworpen aan wrede onderdrukking, zou de Europese Gemeenschap krachtdadiger en ondubbelzinniger moeten optreden om deze groep te beschermen dan nu het geval is.</p>
    </intervention>
    <intervention id="4-053" speaker_id="23894" name="Anna Záborská" is_mep="True" mode="spoken">
      <p sl="sk">Dank u dat u de schendingen van godsdienstvrijheid in bepaalde landen weer onder de aandacht hebt gebracht, net zoals in 2007 en 2008. Ik vraag me af of het zwakheid of onverschilligheid is waardoor de EU de naleving van mensenrechten op dit gebied niet consistenter bevordert. Telkens horen we dezelfde klachten en stellen we dezelfde maatregelen voor.</p>
      <p sl="sk">Egypte en Maleisië zijn slechts twee van de landen waar christenen onder zeer gevaarlijke omstandigheden leven, worden geconfronteerd met vervolging, verdrijving uit hun woningen, ontvoeringen en moorden, en waar hun kerken worden gesloten. Dit gebeurt van de Maghreb tot Iran, in India, China, Pakistan en vele andere landen. Christenen worden meestal vervolgd door extremistische groeperingen. Dit vormt echter een gevaar voor alle christenen, joden en moslims. Daarom wil ik vertegenwoordigers van de EU en delegaties van het Europees Parlement vragen van elke gelegenheid gebruik te maken om de dialoog , religieuze tolerantie en respect, en het naast elkaar bestaan van verschillende culturen te verbeteren.</p>
    </intervention>
    <intervention id="4-054" speaker_id="96686" name="Mitro Repo" is_mep="True" mode="spoken">
      <p sl="fi">Mijnheer de Voorzitter, ik maak mij vooral zorgen over de situatie in Egypte vanwege de historische, etnische en politieke achtergrond die daarbij meespeelt. De koptische christenen zijn in feite nog steeds een aanzienlijke minderheid. In Egypte behoort ongeveer 10 procent van de bevolking, acht miljoen mensen, tot de koptische christenen. Zij zijn trots op het feit dat zij een voormalige meerderheid zijn en op hun oriëntale christelijke traditie. Daarom was de provocatie tijdens het kerstfeest van afgelopen januari zeer schaamteloos en bovendien goed voorbereid. Daarnaast worden veel kopten met geweld onder druk gezet om van godsdienst te veranderen en vinden er verkrachtingen en andere misdaden plaats.</p>
      <p sl="fi">De situatie in Egypte is een zeer slecht voorbeeld voor andere landen waar de mogelijkheid bestaat dat zich een soortgelijke spiraal van wraak voordoet. Juist daarom moet de Europese Unie waakzaam zijn, direct ingrijpen bij problemen en het belang benadrukken van de vreedzame dialoog tussen religieuze groepen.</p>
    </intervention>
    <intervention id="4-055" speaker_id="97019" name="Ivo Vajgl" is_mep="True" mode="spoken">
      <p sl="sl">Wanneer er een moord gebeurt, vooral om religieuze motieven, kunnen we niets anders dan opschrikken en deze gebeurtenis veroordelen.</p>
      <p sl="sl">Het nieuwe incident en deze nieuwe misdaad in het Midden-Oosten zijn eigenlijk tekenen van algemene ontwikkelingen en veelvuldige onverdraagzaamheid ten opzichte van godsdienstvrijheid en respect voor wie verschillend is. Ik wil zeggen dat deze religieuze waarden vanuit verschillende hoeken niet worden gerespecteerd.</p>
      <p sl="sl">De reden waarom de Fractie Alliantie van Liberalen en Democraten voor Europa uitstel van dit debat heeft voorgesteld, of eerder dat er een afzonderlijk debat over het respect van de mensenrechten en godsdienstvrijheden in Egypte en Maleisië komt, is dat we deze landen afzonderlijk met een zekere gevoeligheid moeten behandelen. Egypte is zeker niet een van de meest schrijnende voorbeelden van religieuze onverdraagzaamheid, integendeel.</p>
    </intervention>
    <intervention id="4-056" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, helaas is er een algemeen klimaat in de islamitische wereld van toenemende jihad-strijdlust gericht op niet-islamitische gemeenschappen in hun midden – dat betekent in het bijzonder, vaker wel dan niet, de christenen.</p>
      <p sl="en">De kopten, die een van de oudste christelijke kerken ter wereld vormen, hebben een grote diaspora in Londen, de regio die ik vertegenwoordig. Hun leiders zijn naar mij toegekomen en hebben geklaagd over de helaas verslechterende situatie in Egypte, die wordt veroorzaakt door de Moslimbroederschap. Ondanks de inspanningen van de regering van president Moebarak om hen te beschermen, is de situatie slechter geworden.</p>
      <p sl="en">We zien een soortgelijk verhaal bij de Assyrische christenen in Irak, de christenen in Palestina en Pakistan en nu voor het eerst zelfs in Maleisië.</p>
      <p sl="en">Dit Parlement heeft – naar mijn mening veel te lang – de rechten van christelijke minderheden in de rest van de wereld genegeerd, maar die wenden zich tot de Europese Unie en de Verenigde Staten voor bescherming. Daarom verwelkom ik deze ontwerpresolutie.</p>
    </intervention>
    <intervention id="4-057" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, de vervolging van christenen en andere religieuze minderheden in islamitische landen neemt toe. Christenen, die al bijna tweeduizend jaar in landen als Egypte en het Middellandse-Zeegebied wonen, worden steeds vaker vervolgd en verdreven uit het land van hun voorouders. Dat komt door de groeiende macht van een intolerante, fundamentalistische en extremistische moslimideologie – het islamitisch fascisme.</p>
      <p sl="en">De vervolging van christelijke en andere minderheden in de islamitische wereld krijgt veel te weinig aandacht in de westerse media. De media moeten niet alleen verslag doen van de vervolging als die plaatsvindt, maar ook aan het algemene publiek uitleggen waarom dit gebeurt. Ze moeten uitleggen wie dit doet, namelijk moslimextremisten, en waarom ze het doen – vanwege de intolerante en gewelddadige breuklijnen in de islamitische ideologie.</p>
      <p sl="en">Democratische regeringen in de hele wereld zouden maximale diplomatieke druk moeten uitoefenen op landen als Egypte om deze onverdraaglijke vervolging de kop in te drukken.</p>
    </intervention>
    <intervention id="4-058" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie is diep geschokt en zeer bedroefd over wat er op koptische kerstavond is gebeurd in Nag Hammadi in Zuid-Egypte: de tragische dood van zes kopten en een islamitische politieagent bij een beschieting vanuit een auto.</p>
      <p sl="en">We zijn er zeker van dat de autoriteiten snel actie hebben ondernomen om degenen die verdacht worden van deze vreselijke misdaad te vinden en te arresteren en een grondig onderzoek en berechting van de verantwoordelijken zullen een duidelijk signaal afgeven dat geweld op religieuze basis niet acceptabel is in de Egyptische maatschappij.</p>
      <p sl="en">Vrijheid van geloof en vrijheid van uitoefening van religie zijn vastgelegd in de Egyptische grondwet. We horen echter klachten over discriminatie van kopten en andere religieuze minderheden zoals de bahá’í op de arbeidsmarkt en door justitie. We zijn ons bewust van de moeilijkheden die personen die zich tot het christendom hebben bekeerd, zoals Maher El-Gohary en Mohammed Hegazy, hebben ondervonden in Egyptische rechtbanken. We hebben deze kwesties ter sprake gebracht in onze regelmatige politieke dialoog met Egypte.</p>
      <p sl="en">We begrijpen dat de regering enkele van de klachten van de kopten wil aanpakken, bijvoorbeeld door de belemmeringen weg te nemen die het bouwen en inrichten van kerken vertragen en beperken. We verwelkomen en stimuleren zulke maatregelen en we verzoeken de regering met klem de diepe oorzaken van de religieuze spanningen in de Egyptische maatschappij bloot te leggen en aan te pakken en een einde te maken aan alle vormen van discriminatie tegen aanhangers van andere religies.</p>
      <p sl="en">De vandalistische aanvallen op kerken in Maleisië na een uitspraak van het Hooggerechtshof over het gebruik van het woord “Allah” zijn een reden voor ernstige bezorgdheid. De regering en de oppositie, waaronder de Pan-Maleisische Islamitische Partij en 130 islamitische ngo’s, hebben deze aanvallen scherp veroordeeld. De regering heeft de veiligheidsmaatregelen aangescherpt om alle gebedsplaatsen te beveiligen en heeft ook verklaard zich te zullen inzetten voor de bescherming van de sociale en religieuze harmonie van Maleisië en de cultuur van religieuze en etnische diversiteit.</p>
      <p sl="en">De Maleisische federale grondwet stelt dat de islam de religie van de federatie is, maar dat andere religies in vrede en harmonie mogen worden beleden in alle delen van de federatie.</p>
      <p sl="en">We moedigen de autoriteiten aan zo snel mogelijk een alomvattende interreligieuze dialoog tot stand te brengen met alle religieuze overtuigingen om het wederzijdse begrip te bevorderen, zodat Maleisië zich vreedzaam kan blijven ontwikkelen in etnische en sociale harmonie. In dat verband heeft de Maleisische minster van Binnenlandse Zaken een bijzondere verantwoordelijkheid om deze kwestie grondig en objectief aan de burgers uit te leggen.</p>
      <p sl="en">We veroordelen alle gevallen van intolerantie tegen wie dan ook op grond van iemands geloof of overtuiging, waar die ook plaatsvinden. Helaas is geen enkel land er immuun voor. We vragen de overheden alle religieuze gemeenschappen, waaronder christenen, volledig te beschermen tegen discriminatie en onderdrukking.</p>
      <p sl="en">De Commissie geeft een hoge prioriteit aan vrijheid van religie of overtuiging als centrale uitgangspunten van het mensenrechtenbeleid van de EU, door de kwestie ter sprake te brengen in de politieke dialoog met landen waar het probleem blijft bestaan, door lokale mensenrechtenprojecten te steunen en door vrijheid van religie of overtuiging actief te bevorderen in de VN-fora.</p>
    </intervention>
    <intervention id="4-059" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-060" speaker_id="988" name="Carlo Casini" is_mep="True" mode="written">
      <p sl="it">Mijnheer de Voorzitter, dames en heren, in mijn bijval voor de gezamenlijke ontwerpresolutie benadruk ik de bijzondere ernst van het geweld dat zich heeft afgespeeld in Maleisië naar aanleiding van wat slechts een kwestie van naamgeving is.</p>
      <p sl="it">Objectief gezien staat het vast dat zowel de christenen als de moslims geloven in één God die de God is van alle gelovigen en niet-gelovigen. Het feit dat men God verschillende namen geeft is volledig van secundair belang. Beweren dat de God van de moslims alleen moslim is en daarom alleen kan worden aangeroepen door moslims met een naam die van oudsher is gegeven door moslims, betekent terugkeren naar een primitieve en tribale zienswijze volgens welke er voor elke groep mensen een God bestaat. Dit komt neer op het ontkennen van de monotheïstische opvatting waaraan de universele religies zoals het christendom en de islam hun grootheid en verwantheid ontlenen, religies die zich afzetten tegen idolatrie en polytheïsme.</p>
      <p sl="it">Niet minder ernstig is de vervolging van kopten in Egypte. Het is aan de oevers van de Middellandse Zee dat de monotheïstische religies, die terecht aanspraak maken op het vermogen om vrede en broederschap te bevorderen, zijn opgebloeid. Het is daarom dramatisch dat juist aan de oevers van de Middellandse Zee of in Jeruzalem, een heilige stad voor iedereen die gelooft in God, Allah of Jahweh, zich de grootste conflicthaard bevindt.</p>
      <p sl="it">Juist Egypte is het meest invloedrijke land in dit gebied waar christenen en moslims vredig moeten samenleven om een voorbeeldrol te spelen in het hele zuidelijke Middellandse-Zeegebied.</p>
    </intervention>
    <intervention id="4-999" speaker_id="28310" name="Edite Estrela" is_mep="True" mode="written">
      <p sl="pt">Ik steun de gezamenlijke ontwerpresolutie over de recente aanvallen op christelijke gemeenschappen, omdat deze alle soorten geweld, discriminatie en intolerantie op basis van religie en levensovertuiging fel afkeurt. Ik geloof dat het van cruciaal belang is dat we onze steun uitspreken voor alle initiatieven die enerzijds gericht zijn op het bevorderen van de dialoog en het wederzijds respect tussen gemeenschappen, en anderzijds op het garanderen van de grondrechten, zoals de vrijheid van mening, geweten en godsdienst.</p>
    </intervention>
    <intervention id="4-998" speaker_id="96977" name="Diogo Feio" is_mep="True" mode="written">
      <p sl="pt">Overal ter wereld worden mannen en vrouwen nog steeds op de meest brute wijze vervolgd, eenvoudigweg omdat ze geloven in een God precies zoals die van de Atlantische Oceaan tot aan de Oeral wordt vereerd. Het Europees Parlement heeft vervolging van christenen in – onder andere – China, India, Pakistan, Turkije en Vietnam al afgekeurd; het klaagt nu de vervolging van christenen in Egypte en Maleisië aan.</p>
      <p sl="pt">Europa blijft ten aanzien van deze gebeurtenissen vrij onverschillig. Er zijn er zelfs die het respect voor, en de vrijheid van andere godsdiensten aanvoeren als excuus voor die onverschilligheid. De stilte over dit onderwerp in een Europa dat voor zijn aard, cultuur en tradities zoveel aan het christendom verschuldigd is, dreigt oorverdovend te worden …</p>
      <p sl="pt">Ik haal in dit verband de woorden van de aartsbisschop van Bologna aan. Die geven de geest van ons tijdsgewricht heel precies weer: “Men is hier veel bezorgder over het lot van de ijsberen dan over duizenden christenen wier levens bedreigd worden”.</p>
    </intervention>
    <intervention id="4-997" speaker_id="96795" name="Jacek Olgierd Kurski" is_mep="True" mode="written">
      <p sl="nl">Weer is er een jaar begonnen, 2010, waarin christenen in vele delen van de wereld bloedig vervolgd worden. We kunnen als Europees Parlement niet passief blijven tegenover deze misdrijven en gewelddaden. De situatie van christenen is even dramatisch in landen die in de ontwerpresolutie van vandaag niet genoemd worden, zoals Noord-Korea, Irak, India en Soedan. In Vietnam neemt het aantal aanvallen op katholieken toe. Als afgevaardigde uit Polen, een land met een diepgewortelde christelijke traditie en een land met een lange traditie van respect, waar vele religieuze gemeenschappen naast elkaar leven, wil ik mijn solidariteit uitspreken met de families van de slachtoffers. De Egyptische en Maleisische autoriteiten moeten de christenen en leden van andere gemeenschappen en religieuze minderheden garanderen dat zij alle mensenrechten en fundamentele vrijheden genieten, of anders sancties tegemoet zien van de Europese Unie. Daarom moeten we de ontwerpresolutie over recente aanvallen op christelijke gemeenschappen steunen.</p>
    </intervention>
    <intervention id="4-061" speaker_id="39724" name="Csaba Sógor" is_mep="True" mode="written">
      <p sl="nl">We kunnen de aanvallen die in een recent verleden op christelijke gemeenschappen in Egypte en Maleisië zijn gepleegd op twee manieren beoordelen. Ten eerste moeten we benadrukken dat de Europese Unie, als gemeenschap van Europese staten die een hoog niveau van democratie en rechtvaardigheid hebben bereikt, in de geest van religieuze tolerantie en mensen- en minderheidsrechten niet stilzwijgend voorbij mag gaan aan zulke gebeurtenissen, in welk land op de wereld ze dan ook plaatsvinden. We moeten regeringen die ook in de toekomst goede relaties met ons willen onderhouden, duidelijk maken dat Europa van zijn partners eist dat zij de in wijde kring geaccepteerde normen van universele mensenrechten respecteren en dat problemen met mensenrechten van invloed kunnen zijn op de ontwikkeling van de betrekkingen in de toekomst. Tegelijkertijd mogen we ook de rechtsschendingen op het grondgebied van de Europese Unie niet vergeten.</p>
      <p sl="nl">Religieuze tolerantie en mensen- en minderheidsrechten – met inbegrip van de rechten van de mensen die tot een minderheidskerk behoren – moeten in bepaalde gevallen ook in EU-lidstaten verder worden uitgebreid. Als Europa een voorbeeld wil stellen aan de wereld, kan het zich niet veroorloven dat op zijn grondgebied mensen worden gediscrimineerd op grond van hun geloofsovertuiging, etnische afkomst of het feit dat ze tot een minderheid behoren. We zien dat volgens de geldende wetgeving ook in Egypte geloofsvrijheid wordt gegarandeerd, maar in de praktijk ervaren de christenen het tegenovergestelde. Helaas zijn er ook in EU-lidstaten voorbeelden te vinden voor vergelijkbare gevallen van discrepantie tussen de wet en de dagelijkse praktijk.</p>
    </intervention>
  </section>
  <section id="creitem5" title="3.2. Schending van de mensenrechten in China, met name de zaak Liu Xiaobao">
    <intervention id="4-063" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het debat over zeven ontwerpresoluties over schending van de mensenrechten in China, met name de zaak Liu Xiaobao .</p>
    </intervention>
    <intervention id="4-064" speaker_id="39713" name="Renate Weber" is_mep="True" mode="spoken">
      <p sl="en">auteur . − Mijnheer de Voorzitter, afgelopen maand werd Liu Xiaobao, de zeer bekende schrijver en politiek activist, veroordeeld tot een gevangenisstraf van elf jaar wegens “aanzetten tot omverwerping van de staatsmacht”. Hij werd meer dan een jaar geleden gearresteerd na het opstellen van Charta 08, een handvest dat werd ondertekend door meer dan 10 000 gewone Chinese burgers, waarin zaken werden geëist die in een democratische maatschappij de gewoonste zaak van de wereld zijn: het recht op vrijheid van meningsuiting, open verkiezingen en rechtsorde.</p>
      <p sl="en">De vervolging van Liu Xiaobao, uitsluitend op basis van zijn vreedzame initiatieven, en de gerechtelijke intimidatie waarmee hij te maken kreeg, zijn ongetwijfeld onverenigbaar met de internationaal erkende normen voor mensenrechten en fundamentele vrijheden. Daarom moeten we sterk aandringen op onvoorwaardelijke en onmiddellijk vrijlating van Liu Xiaobao.</p>
      <p sl="en">In de afgelopen jaren hebben de betrekkingen tussen de Europese Unie en China zich hoofdzakelijk gericht op de economische dimensie, waardoor de staat van de democratie van het land en de ernstige schendingen van de mensenrechten die stelselmatig plaatsvinden in China, onderbelicht zijn geraakt.</p>
      <p sl="en">Enkele dagen geleden gaf een politiefunctionaris voor het eerst toe dat de beroemde mensenrechtenadvocaat en genomineerde voor de Nobelprijs voor de Vrede in 2008, Gao Zhisheng, was verdwenen na een jaar te zijn vastgehouden door de Chinese autoriteiten. Veel mensen vrezen dat hij dood is. Een paar weken geleden negeerde de Chinese regering een oproep van de EU om een Brits staatsburger niet te executeren.</p>
      <p sl="en">Het is vooral verontrustend om te zien hoe de Chinese regering haar internationale verplichtingen op het gebied van mensenrechten naast zich neerlegt. Men kan zich afvragen waarom China zich in deze omstandigheden kandidaat heeft gesteld voor de Mensenrechtenraad van de VN – was dat alleen om de manier waarop het land de mensenrechten onderdrukt te legitimeren?</p>
      <p sl="en">In april 2009 presenteerde de Chinese regering een nationaal mensenrechtenplan, een lijvig document dat niets meer lijkt te zijn dan een stuk papier. Er mag niet aan getwijfeld worden. Deze Vergadering, het Europees Parlement, heeft de plicht de resultaten van de mensenrechtendialoog tussen de EU en China grondig te evalueren.</p>
    </intervention>
    <intervention id="4-065" speaker_id="28424" name="Tunne Kelam" is_mep="True" mode="spoken">
      <p sl="en">auteur . − Mijnheer de Voorzitter, China heeft een indrukwekkende economische vooruitgang laten zien. Een deel van die vooruitgang is echter bereikt met methoden die ernstig in strijd zijn met de universeel geaccepteerde menselijke normen. De hoop dat evenementen als de Olympische Spelen de Chinese autoriteiten zouden motiveren om meer respect te tonen voor de democratische normen is ijdel gebleken. In tegendeel, de onderdrukking is juist toegenomen en daar moeten we conclusies uit trekken.</p>
      <p sl="en">Vandaag uit het Europees Parlement zijn zorgen over het lot van de prominente mensenrechtenactivist en geleerde Liu Xiaobao, ondertekenaar van Charta 08, een handvest dat oproept tot constitutionele hervormingen en het waarborgen van de mensenrechten. Dit handvest is moedig medeondertekend door meer dan 10 000 Chinese burgers. Afgelopen maand werd Lui Xiaobao veroordeeld tot een gevangenisstraf van elf jaar. We vragen vandaag om zijn onmiddellijke en onvoorwaardelijke vrijlating. We spreken onze solidariteit uit met de vreedzame acties van Chinese burgers voor democratische hervormingen en de bescherming van de mensenrechten, waartoe de Chinese regering zich heeft verplicht.</p>
    </intervention>
    <intervention id="4-066" speaker_id="22097" name="Véronique De Keyser" is_mep="True" mode="spoken">
      <p sl="fr">auteur . − Mijnheer de Voorzitter, urgente ontwerpresoluties zijn altijd lastig, omdat dergelijke resoluties vaak niet zozeer worden ingegeven door een humanitaire urgentie, maar door politieke onmacht. Het fenomeen name and shame waar we ons elke maand mee bezig houden is een uiterste redmiddel. Het laat duidelijk zien dat alle andere instrumenten die ons ter beschikking staan om een dialoog aan te gaan of druk uit te oefenen gefaald hebben en dat we, als we niks kunnen doen, dan maar overgaan tot veroordelen.</p>
      <p sl="fr">Wat China betreft: ik weet niet of al die urgente resoluties van de afgelopen tijd - maart 2009, november 2009, januari 2010, plus de resolutie die voor maart 2010 gepland is - wel zo productief zijn. Niet omdat ik onderschat hoe moeizaam de transitie van dit land naar een democratie verloopt, maar omdat ik denk we door voortdurend in de aanval te gaan weliswaar niet een verkeerd doel kiezen, maar wel een verkeerde strategie. Er zijn andere, meer overtuigende, instrumenten.</p>
      <p sl="fr">Ik heb als eerste om resoluties gevraagd over de Oeigoeren en hoopte, helaas tevergeefs, dat daarmee de uitvoering van de doodstraf kon worden voorkomen. Uit naam van mijn fractie schaar ik mij achter Liu Xiaobao, de onlangs veroordeelde dissident van Tiananmen, wiens enige misdaad zijn passie voor de democratie is, maar ik weiger China om de twee maanden aan de schandpaal te nagelen, simpelweg omdat het land daardoor echt niet zal omgaan. Integendeel zelfs. Deze belangrijke handelspartner, dit land dat een permanente zetel heeft in de VN-Veiligheidsraad, dat een explosieve economische groei doormaakt en dat zich midden in een proces van democratische verandering bevindt, een land ook dat wij nodig hebben bij de bestrijding van de klimaatverandering, dat land moet een partner zijn die wij onverbloemd de waarheid zeggen maar die wij ook respecteren voor de inspanning die het levert. En dat respect ontbreekt in deze ontwerpresolutie.</p>
      <p sl="fr">Om die politieke redenen heeft mijn fractie haar handtekening ingetrokken. Maar om geen enkel misverstand te laten bestaan over de kwestie van de mensenrechten, die ik net zo belangrijk vind als u, stemt mijn fractie voor alle amendementen die daarover gaan. Wat de uitslag van de stemming betreft, die zal afhangen van de amendementen die we hebben ingediend.</p>
    </intervention>
    <intervention id="4-067" speaker_id="96858" name="Marie-Christine Vergiat" is_mep="True" mode="spoken">
      <p sl="fr">auteur . − Mijnheer de Voorzitter, China is een groot land, met een rijke historie en een enorm ontwikkelingspotentieel. Het houden van de Olympische Spelen in Peking, afgelopen jaar, heeft niet het resultaat gehad dat sommigen ervan verwachtten.</p>
      <p sl="fr">De betrekkingen die de Europese Unie met dit land kan onderhouden, zijn van bijzonder groot belang. Het is onze plicht als leden van het Europees Parlement om luid en duidelijk te zeggen wat we belangrijk vinden en wat we onacceptabel vinden.</p>
      <p sl="fr">Wel, de mensenrechtensituatie in China is onacceptabel. Het geval van de heer Liu Xiaobao, die zich samen met meer dan 10 000 landgenoten heeft schuldig gemaakt aan het eisen van democratische hervormingen in zijn land, vormt daar een sprekend voorbeeld van. Mag ik zeggen dat ik het veeleer een geweldige prestatie vind als je in dat land zoveel mensen kunt mobiliseren?</p>
      <p sl="fr">We moeten de vrijlating van de heer Xiaobao eisen, en van alle mannen en vrouwen die net als hij geïntimideerd en gevangen gezet worden en die slechts schuldig zijn aan één misdaad, namelijk dat ze opkomen voor de mensenrechten en, preciezer nog, voor een van de meest fundamentele mensenrechten, namelijk de vrijheid van meningsuiting.</p>
      <p sl="fr">Onlangs is nog, zoals een van mijn collega's al zei, een Britse burger ter dood gebracht, hoewel hij geestelijk gestoord was. Het was voor het eerst in vijftig jaar dat er een Europees burger in China ter dood gebracht werd. De vrijheid van meningsuiting wordt met voeten getreden, elke dag een beetje meer, zoals we zien in het geval van Google, terwijl dat toch bekend staat als de aanbieder die internetgebruikers zo niet het best, dan toch wel het minst slecht, beschermt.</p>
      <p sl="fr">Het is bekend dat internetaanbieders die zich in China willen vestigen, moeten voldoen aan de eis van de Chinese autoriteiten om softwarefilters te installeren, en ook Google heeft dat uiteindelijk geaccepteerd. We mogen niet toestaan dat een regering zich bezighoudt met internetpiraterij en internetgebruikers het recht van vrije meningsuiting ontzegt.</p>
      <p sl="fr">De Europese instellingen moeten hier gezamenlijk op reageren. Chinese internetgebruikers moeten toegang hebben tot ongecensureerde informatie. De Europese Unie is het aan zichzelf verplicht internetbedrijven te ondersteunen die weigeren mee te werken aan de internetcensuur van de Chinese autoriteiten of, erger nog, aan de arrestatie van voorvechters van de mensenrechten, democraten of journalisten, zoals in april 2005 gebeurd is met de heer Xiaobao.</p>
      <p sl="fr">Tot slot, dames en heren, kan ik niet afsluiten zonder u te vragen de doden van het Tiananmenplein te herdenken; honderden jonge Chinezen vonden daar in de nacht van 3 op 4 juni 1989 de dood. Dat is nu twintig jaar geleden en het had ons tot eer gestrekt als we bij deze trieste dag hadden stilgestaan door deze jonge slachtoffers te herdenken. Maar niet alle gebeurtenissen van 1989 hebben dezelfde aandacht gekregen.</p>
    </intervention>
    <intervention id="4-068" speaker_id="4521" name="Charles Tannock" is_mep="True" mode="spoken">
      <p sl="en">auteur . − Mijnheer de Voorzitter, het feit dat we in dit Parlement nu weer debatteren over schendingen van de mensenrechten in China geeft aan dat het communistische autoritaire regime van Peking vastbesloten blijft alle politieke dissidenten te onderdrukken.</p>
      <p sl="en">Dat mag ons er echter niet van weerhouden deze kwesties ter sprake te blijven brengen in het Parlement. Ik ben ervan overtuigd dat we niet alleen de plicht hebben om dat te doen, maar dat we het verschuldigd zijn aan de slachtoffers van de mensenrechtenschendingen in China, zoals Liu Xiaobao, van wie de meesten hun stem niet mogen laten horen. Daarom debatteren we hier vandaag opnieuw over deze kwestie.</p>
      <p sl="en">Met de toekenning van de Sacharov-prijs aan Hu Jia in 2008 hebben we de wereld laten zien hoe serieus de leden van het EP de kwestie van de mensenrechten in China nemen. We nemen dit serieus omdat China er echt toe doet. De enorme oppervlakte en mondiale reikwijdte, de militaire spierkracht en economische macht van het land zijn voor de EU redenen om te streven naar een strategisch partnerschap op basis van wederzijds respect en veiligheid.</p>
      <p sl="en">Misschien zullen onze betrekkingen met China uiteindelijk ook gebaseerd zijn op onze gemeenschappelijke waarden van democratie, mensenrechten en de rechtsorde; dat kunnen we alleen maar hopen. Maar ik denk dat wij allemaal hopen dat we nog eens mee zullen maken dat dit werkelijkheid wordt in de Volksrepubliek China. Er is wel beweerd dat dergelijke idealen in Azië op de een of andere manier ontbreken. Ik kijk altijd naar het democratische Taiwan en het enorme India met zijn democratische seculiere tradities, waar die idealen floreren in een vrije maatschappij, om het idee dat China niet democratisch kan zijn naar het rijk der fabelen te verwijzen.</p>
    </intervention>
    <intervention id="4-069" speaker_id="2054" name="Heidi Hautala" is_mep="True" mode="spoken">
      <p sl="fi">auteur. - Mijnheer de Voorzitter, wat belangrijk is in de zaak Liu Xiaobao, is dat nu maar liefst 10 000 mensen openlijk hun steun voor hem hebben uitgesproken en ik vind dat het Europees Parlement de moed van deze mensen moet erkennen en hen daarvoor moet loven.</p>
      <p sl="fi">Tegelijkertijd moeten wij beseffen dat China zelf beloften heeft gedaan om de situatie van de mensenrechten te verbeteren. China wilde lid worden van de VN-Raad voor de rechten van de mens door te zeggen dat het zich zal verbinden aan het bevorderen en beschermen van de mensenrechten en op dit gebied de hoogste normen zal hanteren. Dit zijn dus de eigen beloften van China ten overstaan van de Verenigde Naties en daar moeten wij naar verwijzen.</p>
      <p sl="fi">In deze ontwerpresolutie wordt ook gesproken over de mensenrechtendialogen tussen de Europese Unie en China en, hoe optimistisch wij ook willen zijn, het eindresultaat is dat deze mensenrechtendialogen nauwelijks enig nut hebben gehad. De Europese instellingen moeten ook onderling overwegen hoe zij hun eigen strategieën kunnen verbeteren en China duidelijk kunnen maken dat zijn verbintenissen in mensenrechtenkwesties ook ons aangaan en dat de toekomst van onze samenwerking grotendeels van deze verbintenissen afhangt.</p>
      <p sl="fi">Uiteindelijk moeten wij ons afvragen waarom het communautair beleid ten aanzien van China zo onsamenhangend en inconsequent is en wat wij daartegen kunnen doen. Het Europees Parlement zal van zijn kant zeker de Commissie steunen in een gezamenlijke poging om te komen tot een nieuwe strategie met China.</p>
    </intervention>
    <intervention id="4-070" speaker_id="96838" name="Cristian Dan Preda" is_mep="True" mode="spoken">
      <p sl="ro">namens de PPE-Fractie. – “We moeten woorden niet meer als misdaad zien”.</p>
      <p sl="ro">Dit schreef Liu Xiaobao in Charta 08, het door hem gelanceerde politieke manifest, zoals gezegd gesteund door duizenden Chinezen. Liu Xiaobao is veroordeeld tot elf jaar gevangenisstraf en daarna nog twee jaar ontneming van politieke rechten, vanwege deze verklaring en vanwege zijn continue steun voor de mensenrechten. Ik ben van mening dat deze straf een voorbeeld is van de intensivering van de Chinese overheidscampagne tegen mensenrechtenactivisten. Verder bewijs hiervoor wordt geleverd door de aankondiging van afgelopen zondag, dat Tzu Yong Jun, een leider van de beweging Tiananmenplein, tot negen jaar cel is veroordeeld.</p>
      <p sl="ro">Daarom ben ik van mening dat het cruciaal is om het onderwerp van de mensenrechten ter tafel te brengen bij de volgende EU-China-Top, zoals aangegeven in paragraaf 9 van de ontwerpresolutie.</p>
      <p sl="ro">Ik denk dat een dialoog niet afdoende is voor de mensenrechten, zoals mevrouw Hautala eerder ook al aangaf. Deze mensenrechtenkwestie moet worden aangepakt als onderdeel van topontmoetingen, aangezien dialoog tot nu toe geen resultaten heeft opgeleverd.</p>
    </intervention>
    <intervention id="4-071" speaker_id="96680" name="Zigmantas Balčytis" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, de Europese Unie onderhandelt op dit moment over een nieuwe raamovereenkomst met China, die een verdere route vaststelt voor de ontwikkeling van economische betrekkingen met dat land.</p>
      <p sl="en">Die betrekkingen zijn zeer nauw, maar we mogen onze ogen niet sluiten voor de herhaalde schendingen van de mensenrechten en van de rechtsorde.</p>
      <p sl="en">De Europese Unie moet haar mensenrechtendialoog met China versterken. Die dialoog die tot stand is gekomen in 2000, is inefficiënt gebleken. De EU, en met name de Hoge Vertegenwoordiger, moet zorgen voor een gecoördineerd en effectief gemeenschappelijk buitenlands beleid van de EU ten aanzien van China. Respect voor de mensenrechten moet als basis dienen voor dat beleid.</p>
    </intervention>
    <intervention id="4-072" speaker_id="28240" name="Helga Trüpel" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, toen China de Olympische Spelen kreeg toegewezen, hoopte ik na alle beloften van China om de situatie van de mensenrechten te verbeteren, aanvankelijk dat dit daadwerkelijk zou gebeuren.</p>
      <p sl="de">Tijdens en na de Olympische Spelen hebben we helaas echter moeten vaststellen dat er geen verbetering maar eerder een verslechtering in de situatie van de mensenrechten is gekomen. Nu, na het vonnis tegen Liu Xiaobao, hebben we zelfs gezien dat een homoparty door de politie verboden is, wat zonder meer dreigt te resulteren in een politieke ijstijd in China voor dissidenten, mensenrechtenactivisten en homoseksuelen.</p>
      <p sl="de">Wij dringen daarom aan op de onmiddellijke vrijlating van Liu Xiaobao en andere mensenrechtenactivisten, en wij dringen er met name bij China op aan om - als het een erkende partner van de internationale gemeenschap wil worden - een einde te maken aan de hysterische censuurmaatregelen en controlemethoden.</p>
      <p sl="de">Dat geldt uiteraard met name voor internet. Wij mogen politieke filtering op internet niet accepteren. Het is een wezenlijk element van de grondrechten dat de vrijheid van meningsuiting in alle landen overal ter wereld moet worden verdedigd. Mensenrechten zijn universeel en ondeelbaar, ongeacht of dat hier bij ons, in de VS, in Soedan of in China is. Daar zal de Volksrepubliek China maar aan moeten wennen als ze daadwerkelijk een andere rol wil spelen.</p>
      <p sl="de">Ik ben er vast van overtuigd dat wij, als Europeanen, China in het kader van onze officiële betrekkingen tijdens topbijeenkomsten moeten duidelijk maken dat het dringend zijn mensenrechtenbeleid moet veranderen - juist omdat wij belang hebben bij samenwerking op het gebied van klimaatbeleid, milieubeleid en regulering van de financiële markten.</p>
    </intervention>
    <intervention id="4-073" speaker_id="96993" name="Lorenzo Fontana" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, een van de meest belangrijke mensenrechtenproblemen in China is het misbruik dat gemaakt wordt van dwangarbeid in de Chinese concentratiekampen of Laogai.</p>
      <p sl="it">Afgezien van het feit dat het hier gaat om een onvervalste vorm van moderne slavernij, heeft deze zaak ook een directe weerslag op de Europese economie. Het staat vast dat enorm veel goederen die afkomstig zijn van de Chinese markt, zijn geproduceerd door gevangenen uit de Laogai, met bijkomende, evidente verlaging van de arbeidskosten en bijgevolg een oneerlijke concurrentie ten opzichte van Europese goederen.</p>
      <p sl="it">Ook op basis van ervaring in de Verenigde Staten, waar al enkele wetten zijn goedgekeurd die de import verbieden van Chinese goederen die zijn geproduceerd in de Laogai, kan en moet Europa al het mogelijke doen om de import tegen te gaan van goederen die geheel of gedeeltelijk zijn geproduceerd met dwangarbeid.</p>
      <p sl="it">Om te beginnen moet een campagne worden gestart die de publieke opinie bewust maakt van deze kwestie, verder moet ernaar worden gestreefd dat alle producten die worden geïmporteerd in Europa voldoen aan dezelfde eisen van hygiëne en veiligheid die worden gesteld aan Europese producenten en moet een regeling voor etikettering worden geïntroduceerd die het mogelijk maakt om de producten te traceren.</p>
      <p sl="it">Bovendien moet aan ondernemers die investeren in China, worden gevraagd om precieze regels te volgen met betrekking tot de rechten van werknemers. Ten slotte moeten regels worden opgesteld en vooral worden gerespecteerd om een absoluut verbod te waarborgen van de import van goederen die zijn geproduceerd met dwangarbeid.</p>
      <p sl="it">Ik ben ervan overtuigd dat we alleen op deze manier het Chinese volk werkelijk kunnen helpen bij de strijd voor de mensenrechten. Indien we dit niet doen zullen we medeplichtigen blijven die deze mensen hun vrijheid ontzeggen.</p>
    </intervention>
    <intervention id="4-074" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, ik heb de eer om de ondervoorzitter van het Europees Parlement te zijn die verantwoordelijk is voor democratie en mensenrechten. De ontwerpresolutie concentreert zich terecht op Liu Xiaobao, de voornaamste opsteller van Charta 08. Een Engelse versie daarvan is beschikbaar op mijn website charter08.eu.</p>
      <p sl="en">Na mijn laatste bezoek aan Peking in mei 2006 zijn alle dissidenten met wie ik contact had gehad, gearresteerd, gevangen gezet en in sommige gevallen gemarteld; Hu Jia, bijvoorbeeld, die nog steeds in de gevangenis zit en medische behandeling nodig heeft. En in het bijzonder Gao Zhisheng, die naar verluidt is verdwenen na drieëneenhalf jaar gevangenschap, huisarrest en marteling, als gevolg waarvan hij twee zelfmoordpogingen had gedaan. Gao’s open brieven aan het regime in 2005 hebben de toon gezet voor Charta 08. Zijn onderzoek naar de vervolging van de spirituele boeddhistische groep Falun Gong heeft geleid tot brede steun in heel China. Ik vind dat de autoriteiten nu bekend moeten maken waar Gao Zhisheng zich bevindt en hem vrij moeten laten.</p>
      <p sl="en">Niemand mag eraan twijfelen dat het Europees Parlement zal blijven streven naar hervormingen in China en natuurlijk in Tibet.</p>
    </intervention>
    <intervention id="4-075" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mijnheer de Voorzitter, het is onverdraaglijk dat de handelsbelangen aan het langste eind trekken in de betrekkingen tussen de Europese Unie en China en dat de eisen met betrekking tot het eerbiedigen van de mensenrechten en democratische ontwikkeling min of meer de status hebben gekregen van beleefde groeten.</p>
      <p sl="fi">Ik heb met belangstelling gekeken naar de moed van zoekmachine Google en haar plannen om de samenwerking met de Chinese autoriteiten met betrekking tot het filteren en censureren van websites stop te zetten en zelfs het land te verlaten. Tegelijkertijd roept Google in het openbaar op tot vrijheid van meningsuiting voor de Chinese internetgebruikers.</p>
      <p sl="fi">Ik deel de zorg van mijn collega’s over de behandeling van Liu Xiaobao en andere Chinese gewetensgevangenen en ik hoop dat de Raad en de Commissie de zaak-Xiaobao ter sprake brengen op de volgende Top tussen de Europese Unie en China. In de overeenkomsten, waarover nu wordt onderhandeld, moet staan dat de toekomstige ontwikkeling van de handelsbetrekkingen met China doeltreffender verbonden worden aan de politieke dialoog en eerbiediging van de mensenrechten.</p>
    </intervention>
    <intervention id="4-076" speaker_id="96870" name="Gesine Meissner" is_mep="True" mode="spoken">
      <p sl="de">Mijnheer de Voorzitter, wij hebben al vaker gesproken over de vraag wat de beste aanpak zou zijn om met China te praten en om China onder druk te zetten, want het is duidelijk dat nauwelijks iets enige indruk maakt op dit land. Mevrouw De Keyser heeft aangegeven dat haar fractie om die reden haar ondertekening heeft ingetrokken. Dat is mijns inziens niet de juiste weg. De EU heeft de mensenrechten opgenomen in het Handvest van de grondrechten en in het Verdrag van Lissabon, en daarom moeten juist wij steeds weer op schendingen van de grondrechten blijven wijzen. Andere mogelijkheden hebben we op dit moment niet. Als we een beter idee krijgen, ben ik de eerste die dit zal ondersteunen.</p>
      <p sl="de">Het gaat nu echter niet alleen om Liu Xiaobao, maar ook om Gao Zhisheng, die verdwenen is en van wie nu wordt beweerd dat hij zelfmoord heeft gepleegd. Men gaat ervan uit dat hij vermoedelijk op vreselijke wijze aan zijn einde is gekomen. Dat is onaanvaardbaar. We hebben tijdens de Olympische Spelen kunnen vaststellen dat er als we naar China gaan en daar contact maken absoluut niets verandert met betrekking tot de situatie van de mensenrechten. We hadden allemaal de hoop dat dit wel zou gebeuren, maar dat heeft niets uitgehaald. Daarom moeten wij zonder ophouden dringende oproepen blijven doen.</p>
    </intervention>
    <intervention id="4-077" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, de EU heeft duidelijk haar diepe bezorgdheid geuit over de buitenproportionele veroordeling van de prominente mensenrechtenverdediger Liu Xiaobao tot elf jaar gevangenisstraf voor zijn rol als auteur van Charta 08, een blauwdruk voor democratische en op rechten gebaseerde hervormingen in China, en voor het publiceren van een aantal essays over mensenrechtenkwesties op het internet.</p>
      <p sl="en">Wij hechten veel waarde aan de vrijheid van denken en van meningsuiting: zoals wij allen weten de hoekstenen van ons democratisch stelsel. De veroordeling van de heer Liu is volledig onverenigbaar met het recht op vrijheid van meningsuiting, dat is verankerd in het Internationaal verdrag inzake burgerrechten en politieke rechten, dat door China is ondertekend. We hechten overigens ook veel waarde aan de bescherming van het recht op seksuele uiting en geaardheid, zoals mevrouw Trüpel aanhaalde.</p>
      <p sl="en">De EU heeft geprobeerd de rechtszaak te volgen en het spijt ons zeer dat onze waarnemers de toegang tot de rechtszaal is ontzegd. Uit de details van de rechtszaak, die we desondanks hebben vernomen, blijkt duidelijk dat de heer Liu niet in staat is gesteld om een fatsoenlijke verdediging te voeren en dat hij geen eerlijk proces heeft gekregen. De EU zal de Chinese regering blijven oproepen de heer Liu onvoorwaardelijk vrij te laten en een einde te maken aan de intimidatie en detentie van andere ondertekenaars van Charta 2008.</p>
      <p sl="en">Ons algemene beleid ten aanzien van China is er een van constructieve betrokkenheid bij het raamwerk van ons strategisch partnerschap. In het verleden hebben we meerdere malen de vooruitgang van China op het gebied van sociale en economische rechten verwelkomd en we waren ingenomen met het actieplan voor mensenrechten dat China onlangs heeft gepresenteerd, maar aan de andere kant zijn er uiterst ernstige zorgen met betrekking tot burgerrechten en politieke rechten en een aantal recente ontwikkelingen, waaronder de ontwikkelingen die de geachte leden van dit Parlement naar voren hebben gebracht in de ontwerpresolutie.</p>
      <p sl="en">Het belang dat de EU hecht aan de mensenrechten wordt overgebracht tijdens onze regelmatige politieke contacten en in het bijzonder tijdens onze mensenrechtendialoog met de Chinese autoriteiten. De laatste bijeenkomst was zoals u weet op 20 november vorig jaar in Peking. Dankzij onze sterke relatie kunnen wij deze zaken vrij bespreken. Afgelopen jaar, tijdens de twaalfde Top EU-China in Nanking, zijn de mensenrechten ter sprake gebracht, zowel tijdens de besprekingen als op de persconferentie.</p>
      <p sl="en">Mevrouw Vergiat en mevrouw Korhola wezen op de cyberaanvallen tegen Google. De Commissie ziet dat als een andere zorgwekkende ontwikkeling in het kader van de vrijheid van meningsuiting in China. We houden de situatie uiteraard nauwlettend in de gaten. We begrijpen dat het bedrijf en de Chinese autoriteiten nog met elkaar in overleg zijn. We zullen waakzaam blijven voor het geval dergelijke aanvallen worden uitgevoerd op bedrijven uit de EU.</p>
      <p sl="en">Ik wil dit Parlement ervan verzekeren dat we deze kwesties zullen blijven aankaarten, ook op het hoogste niveau, en dat we de Volksrepubliek China zullen blijven herinneren aan haar internationale verplichtingen op het gebied van mensenrechten. We wijzen ook op de Chinese constitutionele garanties over vrijheid van meningsuiting. We hebben allemaal hetzelfde doel van een transparanter, meer open China, dat zich houdt aan de internationale mensenrechtennormen en dat meewerkt aan het aanpakken van wereldwijde uitdagingen. Om dit te bereiken, moeten we blijven werken aan de ontwikkeling van ons strategische partnerschap.</p>
      <p sl="en">Ik wil graag antwoord geven op een vraag van mevrouw De Keyser met betrekking tot de executie van de Britse staatsburger Akmal Shaikh. De Europese Unie heeft de executie van Akmal Shaikh in de sterkst mogelijke bewoordingen veroordeeld. Zij is zeer bedroefd over het feit dat China geen gehoor heeft gegeven aan de oproepen van de Europese Unie en een van haar lidstaten om aan de heer Shaikh opgelegde doodstraf om te zetten.</p>
    </intervention>
    <intervention id="4-078" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-996" speaker_id="96857" name="Cătălin Sorin Ivan" is_mep="True" mode="written">
      <p sl="ro">Het recht op leven, de vrijheid van meningsuiting en de vrijheid van denken vormen het fundament van Europese integratie en van onze visie op de wereld. Wanneer een van onze partners, in dit geval China, deze rechten herhaaldelijk schendt, moeten wij daarop reageren. Wij moeten dit echter niet doen op basis van een shame and blame -model, door China te beschuldigen en de verschillen in cultuur en beschaving die ons scheiden, te negeren. Deze ontwerpresolutie betreffende de schending van mensenrechten in China, met name in het geval-Liu Xiaobao, is een bewijs van de simplistische aanpak van de kwesties waarmee de Chinese samenleving te maken heeft. Wij hebben onze positie zeker niet ingenomen tegen het principe van onschendbaarheid van mensenrechten als basis voor de resolutie, wij zijn het daar namelijk van harte mee eens. Wij zijn echter tegen de manier waarop het is overgebracht. Om de resultaten te krijgen die we willen, moeten we een vreedzame atmosfeer tussen ons en China bewaren. Dit is de enige manier waarop we kunnen bijdragen aan de ontwikkeling van China richting een samenleving met een diepe betrokkenheid bij respect voor mensenrechten.</p>
    </intervention>
    <intervention id="4-079" speaker_id="28314" name="Anneli Jäätteenmäki" is_mep="True" mode="written">
      <p sl="en">is het bekend motto van Google. Er is in de loop van de jaren kritiek geweest op hun beleid in China en er zijn vraagtekens gezet bij het motto. Mensenrechtengroeperingen hebben Google ervan beschuldigd dat ze de Chinese regering hielpen bij het onderdrukken van haar burgers en in het bijzonder mensenrechtenactivisten. Blijkbaar wordt Google in de toekomst minder evil . Hun besluit om een ongefilterde zoekmachine te gaan aanbieden in China verdient de hartelijkste felicitaties. Met de aankondiging van deze beleidswijziging in China riskeert Google winsten van de grootste internetmarkt ter wereld en kan het bedrijf zo’n 400 miljoen gebruikers verliezen. Google heeft in dit geval bewezen dat een groot multinationaal bedrijf zich daadwerkelijk aan zijn ethische beleid kan houden. Google, dat nog steeds wordt geleid door de oprichters, heeft een goede kans om de kernwaarden en -overtuigingen van het bedrijf in de toekomst in alle handelingen naar voren te brengen. En als Google succesvol blijft, is dat het bewijs dat geld verdienen en op een duurzame en humane manier handelen elkaar niet in de weg hoeven te staan.</p>
    </intervention>
    <intervention id="4-995" speaker_id="96978" name="Nuno Melo" is_mep="True" mode="written">
      <p sl="pt">De schendingen van de mensenrechten in China blijven maar doorgaan en we mogen niet verzuimen ze te veroordelen. Juist omdat China een van onze belangrijkste handelspartners is, dienen wij elke actie die de rechten van eender welke burger schendt te veroordelen, en zeker die van burgers die zich inzetten voor de bescherming van de mensenrechten en de vrijheid van meningsuiting. Het is van cruciaal belang dat de Volksrepubliek China de beloften die ze binnen de context van de Mensenrechtenraad heeft gedaan, gestand doet.</p>
    </intervention>
    <intervention id="4-080" speaker_id="96652" name="Alajos Mészáros" is_mep="True" mode="written">
      <p sl="sk">Hoe groter een land in geografisch opzicht is en hoe onafhankelijker het in economisch opzicht is, des te moeilijker is het om van dit land te eisen dat het mensenrechten respecteert. Ik vind het onacceptabel dat de Europese Unie in haar betrekkingen met China economische belangen voorop blijft plaatsen. Bij vrijwel elke ontmoeting op hoger diplomatiek niveau is het enige wat wij kunnen doen, onze gesprekspartners voorzichtig herinneren aan de schendingen van mensenrechten in het land. Helaas hebben we in Europa meer dan genoeg negatieve ervaringen met de praktijken van communistische regimes wat betreft de onderdrukking van mensenrechten. Daarom ben ik ervan overtuigd dat het werkelijke aantal schendingen van mensenrechten veel hoger ligt dan we op basis van onze informatie moeten geloven. Om deze reden moeten we er dringend voor zorgen dat China de mensenrechten gaat respecteren, zelfs als hiervoor economische en politieke offers moeten worden gebracht. Anders zouden de ontwikkelingen in China wel eens een ongunstig effect kunnen hebben op de algehele ontwikkelingen van de politieke situatie in Azië, wat weer een negatief effect zou hebben op de algehele wereldeconomie en -politiek.</p>
    </intervention>
    <intervention id="4-081" speaker_id="96783" name="Wojciech Michał Olejniczak" is_mep="True" mode="written">
      <p sl="nl">Ik heb voor de ontwerpresolutie gestemd waarin de schending van de mensenrechten wordt veroordeeld, omdat we die schending niet mogen tolereren of goedkeuren, noch als mensen, noch als burgers. Gedrag dat schadelijk is voor mensen, hun vrijheid en hun rechten, die vele jaren geleden zijn gedefinieerd, is in strijd met de fundamenten waarop de westerse democratieën zijn gebouwd. De dialoog die in 2000 is begonnen tussen de Europese Unie en China heeft niet de verwachte effecten opgeleverd. We moeten ons daarom afvragen of we alles hebben gedaan wat we konden, en als het antwoord nee is, moeten we bepalingen toepassen van resoluties over de doeltreffendheid van economische samenwerking. De mensenrechten moeten de basis vormen voor de dialoog tussen de Unie en China, en de belangen van mensen dienen boven economische belangen te gaan.</p>
      <p sl="nl">De aanhouding en veroordeling van vredesdemonstrant en mensenrechtenactivist Liu Xiaobao, die heeft opgeroepen tot meer democratie in China, is een duidelijk signaal dat onze huidige maatregelen niet doeltreffend zijn. Daarom loont het de moeite om naast resoluties andere stappen te zetten die meer respect mogelijk maken voor datgene waar Liu Xiaobao voor strijdt, net als duizenden Chinezen en vele andere mensen overal ter wereld.</p>
      <p sl="nl">Dertig jaar geleden werd in China begonnen met hervormingen die de wereld lieten zien dat er iets veranderde, dat er iets goeds in de samenleving kon gebeuren. We verwachten nu hetzelfde. We willen nu een partner die beginselen eerbiedigt die voor ons fundamenteel zijn.</p>
    </intervention>
  </section>
  <section id="creitem6" title="3.3. Filippijnen">
    <intervention id="4-083" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over de Filippijnen .</p>
    </intervention>
    <intervention id="4-084" speaker_id="96994" name="Fiorello Provera" is_mep="True" mode="spoken">
      <p sl="it">auteur . − Mijnheer de Voorzitter, dames en heren, de talrijke moorden, wereldwijd gepleegd uit politieke, religieuze en vergelijkbare motieven, vormen inmiddels een dagelijkse realiteit. Niettemin is de moord in de Filippijnen op 57 personen die in een rij stonden voor een politieke bijeenkomst ter ondersteuning van een presidentskandidaat van een verbijsterende wreedheid.</p>
      <p sl="it">Een in koelen bloede uitgevoerde moordpartij door een gewapende groep in naam van een revolutie van onbegrijpelijke betekenis. Deze massamoord is overigens geen unieke gebeurtenis in een land waar bepaalde gebieden al jaren te maken hebben met gewapende opstand, onder meer uit religieuze motieven zoals in de regio Mindanao.</p>
      <p sl="it">Naast gepaste tekenen van medeleven naar aanleiding van deze bloedige gebeurtenissen, ben ik van mening dat we sterke steun aan de Filippijnse regering moeten bieden. Zo moet duidelijk worden hoe Europa kan helpen bij het oplossen van de ernstige gewapende conflicten en het verzet, die in dit onfortuinlijke land zoveel bloed doen stromen.</p>
    </intervention>
    <intervention id="4-085" speaker_id="25919" name="Martin Kastler" is_mep="True" mode="spoken">
      <p sl="de">auteur . − Mijnheer de Voorzitter, dames en heren, het bloedbad op 23 november jongstleden in de provincie Maguindanao op de Filippijnen was een zwarte dag voor de mensenrechten en een barbaarse terreurdaad. 57 mensen werden gedood, vrouwen werden verkracht, mensen raakten gewond - zij brengen een bloedige boodschap over. Als journalist is mij met name opgevallen dat er dertig journalisten onder de dodelijke slachtoffers waren. Volgens de gezaghebbende International Crisis Group zijn er nooit eerder tijdens een vastgelegde gebeurtenis zoveel journalisten in één keer vermoord. Het is derhalve gepast als het Europees Parlement duidelijke taal spreekt, zoals we vandaag met deze ontwerpresolutie doen.</p>
      <p sl="de">Maar als Fractie van de Europese Volkspartij (Christendemocraten) dringen wij erop aan om de onderhavige tekst op drie punten door een stemming in onderdelen af te zwakken, want we moeten de Filippijnse regering steunen in haar strijd tegen terreur en geweld en daarom geen al te beschuldigende opmerkingen aan het adres van de regering maken. Om die reden stel ik namens de PPE-Fractie voor om apart over overweging F te stemmen. Daarin worden de Filippijnen ervan beschuldigd dat ze alle kenmerken vertonen van een disfunctionerend rechtsstelsel.</p>
      <p sl="de">In paragraaf 2 willen wij de insinuatie van zogenoemde aanvankelijke vertragingen bij het onderzoek schrappen.</p>
      <p sl="de">Tot slot wordt in paragraaf 6 beweerd dat er verdwenen personen zijn die in Filippijnse gevangenissen opgesloten zitten. Ook dat is op dit moment een niet bewezen insinuatie en moet naar onze mening derhalve worden geschrapt.</p>
    </intervention>
    <intervention id="4-086" speaker_id="4521" name="Charles Tannock" is_mep="True" mode="spoken">
      <p sl="en">auteur . − Mijnheer de Voorzitter, deze afschuwelijke misdaad in Maguindanao verdient ongetwijfeld onze sterkste veroordeling. Hij laat zien hoe sterk de wetteloosheid zich geworteld heeft in sommige delen van de Filippijnen.</p>
      <p sl="en">Er zijn veel redenen voor deze deprimerende ontwikkeling: het verspreide karakter van de eilanden van de Filippijnse archipel, de zwakke centrale regering, corruptie, armoede en een voortdurende islamitische terroristische rebellie die wordt gesteund door Al Qaeda in het zuiden.</p>
      <p sl="en">Deze misdaad, die blijkbaar politiek gemotiveerd was, moet daarom worden gezien in de bredere sociale en historische context. We mogen niet voorbij gaan aan de inspanningen die de Filippijnse regering heeft gedaan om een meer democratische politieke cultuur te creëren in de afgelopen 25 jaar na de val van de kleptocratische dictator Ferdinand Marcos. Ook mogen we de existentiële dreiging die de terroristen van Abu Sayyaf vormen en de manier waarop zij de hele samenleving in de Filippijnse staat destabiliseren, niet onderschatten.</p>
      <p sl="en">Constructieve betrokkenheid en gerichte hulp zijn de beste manieren om hulp te bieden aan de Filippijnen, een land dat in veel opzichten onze gemeenschappelijke waarden deelt, om hen in staat te stellen de rechtsorde te verankeren in de centrale en lokale overheid.</p>
    </intervention>
    <intervention id="4-087" speaker_id="29579" name="Marc Tarabella" is_mep="True" mode="spoken">
      <p sl="fr">auteur . − Mijnheer de Voorzitter, commissaris, dames en heren, afgelopen november mocht ik mevrouw Edita Burgos, de moeder van Jonas Burgos, in het Europees Parlement verwelkomen. Deze jonge Filippijnse man werd op 28 april 2007 door gewapende mannen ontvoerd in een zeer druk winkelcentrum van Manila. Sinds die dag hebben zijn familie en naasten niets meer van hem vernomen. Jonas Burgos is een van de honderden mensen die in de Filippijnen verdwenen of gedood zijn. Moorden worden volkomen ongestraft uitgevoerd en de daders worden zelden voor de rechter gebracht.</p>
      <p sl="fr">Aan de vooravond van de verkiezingen, in mei 2010, vrezen we voor een toename van het aantal misdaden tegen en ontvoeringen van eenieder die zich verzet tegen de huidige machthebbers. In die context veroordelen we de moorden van 23 november in de provincie Maguindanao en willen we dat er opheldering komt over de moordpartij en de folteringen die hebben plaatsgevonden onder de leden van het konvooi van Ismaïl Mangudadatu.</p>
    </intervention>
    <intervention id="4-088" speaker_id="96821" name="Rui Tavares" is_mep="True" mode="spoken">
      <p sl="pt">auteur. – Mijnheer de Voorzitter, de Filippijnen vertegenwoordigden iets meer dan twee decennia geleden een grote hoop voor de hele wereld, toen daar een democratische golfbeweging op gang werd gebracht die Azië zou overspoelen. Dat wekte bij ons verwachtingen met betrekking tot de mensenrechten in al deze landen, verwachtingen met betrekking tot de rechten van werknemers, studenten en burgers, en verwachtingen met betrekking tot normale en democratisch verlopende verkiezingen.</p>
      <p sl="pt">We mogen niet toelaten dat gebeurtenissen in de rest van de wereld de aandacht afleiden terwijl de democratie in de Filippijnen het steeds zwaarder te verduren krijgt. Er zijn de afgelopen jaren verontrustende ontwikkelingen geweest, met corruptie en – vooral – geweld en rechtstreekse aanvallen op oppositiepartijen bij de verkiezingen.</p>
      <p sl="pt">Het meest verontrustend was wel het bloedbad van Maguindanao, waarop deze ontwerpresolutie betrekking heeft. Er zijn daar 46 mensen omgebracht, campagnemedewerkers van de kandidaat van de oppositie, de heer Mangudadatu. Het lijkt erop dat deze groep is vermoord door mensen die banden onderhouden met de Ampatuan-clan, de clan die het in de provincie Maguindanao voor het zeggen heeft.</p>
      <p sl="pt">Ik wil er de aandacht op vestigen dat er bij dit bloedbad ook dertig journalisten zijn omgebracht. Het is de grootste slachting onder journalisten in de wereldgeschiedenis.</p>
      <p sl="pt">We mogen niet toelaten – en het is helaas duidelijk dat het Parlement niet veel aandacht heeft voor wat we nu bespreken – dat gebrek aan belangstelling in de rest van de wereld ertoe leidt dat de Filippijnen afglijden naar een toestand waarin dit land niet langer bekend staat als behorend tot de beste democratieën ter wereld, maar tot de slechtste.</p>
      <p sl="pt">Er moet spoedig een onderzoek naar dit bloedbad worden ingesteld, en we moeten van president Gloria Arroyo – die tot de Ampatuan-clan behoort – eisen dat ze dit onderzoek tot het einde toe doorzet. Het is van belang dat men op de Filippijnen weet dat Europa de ontwikkelingen in dat land nauwlettend in de gaten houdt.</p>
    </intervention>
    <intervention id="4-089" speaker_id="96728" name="Barbara Lochbihler" is_mep="True" mode="spoken">
      <p sl="de">auteur . − Mijnheer de Voorzitter, aanleiding voor dit verzoek om urgentverklaring is de brute moord op 57 mensen die een politica begeleidden die op weg was om haar kandidatuur in te dienen voor de verkiezingen voor de nieuwe provinciegouverneur. De daders behoorden tot een lokale militie en onder hen bevonden zich ook vertegenwoordigers van de plaatselijke politie.</p>
      <p sl="de">Deze beestachtige aanval is een extreem voorbeeld voor de alarmerende toename van politiek gemotiveerde buitengerechtelijke executies en verdwijningen die al jarenlang plaatsvinden zonder dat deze ernstige misdrijven ooit worden onderzocht.</p>
      <p sl="de">De regering heeft geen enkele merkbare wil tentoongespreid om ingrijpende maatregelen tegen deze ontwikkeling te nemen. Van de honderden gevallen zijn er slechts twee onderzocht en niet één hoge ambtenaar is strafrechtelijk vervolgd. De speciale VN-rapporteur voor buitengerechtelijke executies schreef in 2008: "Door deze moorden zijn leiders van de burgermaatschappij geëlimineerd, onder wie mensenrechtenactivisten, vakbondsleden en voorvechters van landhervormingen, zijn acteurs van de burgermaatschappij geïntimideerd en is de politieke discussie in het land beperkt."</p>
      <p sl="de">Dit is het klimaat waarin de Filippijnen zich voorbereiden op de verkiezingen in mei. Gevreesd wordt dat er nog meer politieke moorden zullen volgen. Daarom is het absoluut dringend noodzakelijk dat de Filippijnse regering doeltreffende maatregelen neemt om hier een einde aan te maken.</p>
      <p sl="de">Ik zou een mondeling amendement willen voorstellen. In paragraaf 6 staat: "to release all these apearances, who are still in captivity." Dat willen wij vervangen door: "to make every effort to ensure, that all who have been abducted are safely returned to their families."</p>
    </intervention>
    <intervention id="4-090" speaker_id="28279" name="Justas Vincas Paleckis" is_mep="True" mode="spoken">
      <p sl="lt">namens de S&amp;D-Fractie. – Als aan een Midden-Europese burger zou worden gevraagd wat er gebeurt op de Filippijnen, zou hij deze vraag waarschijnlijk niet kunnen beantwoorden en zeggen dat er niets over het land op televisie te zien is, dus dat de situatie er waarschijnlijk wel rustig zal zijn. Politieke moorden, conflicten tussen machtige families, mensen die levend worden begraven, bloedbaden met kettingzagen, een oorlogstoestand − dat is het dagelijkse leven op de Filippijnen. Vrij recentelijk werden er nog 57 mensen vermoord, waarvan de helft journalisten waren. Dat is wereldwijd het grootste dodental aller tijden onder journalisten. We doen een beroep op de regering en eisen dat deze onmiddellijk een einde maakt aan deze praktijken, de particuliere milities ontbindt en de straffeloosheid eindelijk een halt toeroept. Dit is met name van belang tijdens de verkiezingen die binnenkort plaatsvinden.</p>
    </intervention>
    <intervention id="4-091" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, op 10 mei zijn er presidentsverkiezingen en lokale verkiezingen gepland in de Filippijnen. Nu is de tijd om alles te doen om ervoor te zorgen dat het eerlijke verkiezingen worden. Allereerst moet worden vastgesteld wie verantwoordelijk was voor de moord, in november, op 57 journalisten en familieleden en medewerkers van Ismael Mangudadatu, kandidaat voor het gouverneurschap in de provincie Mindanao. Tot nu toe hebben de lokale rechtshandhavers geen vastbeslotenheid getoond om de aanstichters van deze massamoord te vinden. Er zijn tijdens het onderzoek zo veel fouten gemaakt dat ze het gebruik van politiek geweld bijna rechtvaardigen. De Filippijnse regering moet eindelijk opstaan tegen de onderwereldfiguren die de recente verkiezingscampagnes hebben aangegrepen om zoveel politieke ontvoeringen uit te voeren en die nu al meer dan honderd kandidaten hebben vermoord.</p>
      <p sl="pl">Bovendien moeten de Filippijnen maatregelen nemen om doeltreffend gebruik te maken van de middelen die beschikbaar zijn uit hoofde van het EU-Filippijns programma voor justitiële steun, dat in het leven is geroepen ter versterking van het justitiële stelsel en de opbouw van een maatschappelijk middenveld. De verkiezingen in mei betekenen daarom niet alleen een test voor de doelmatigheid van de Filippijnse autoriteiten, maar ook voor de doeltreffendheid van onze hulpinstrumenten.</p>
    </intervention>
    <intervention id="4-092" speaker_id="28409" name="Raül Romeva i Rueda" is_mep="True" mode="spoken">
      <p sl="es">Ik zal heel kort zijn. Ik zou er hier alleen op willen wijzen dat we in een nieuw jaar zitten, met een nieuw Verdrag, maar met dezelfde slechte gewoonten van voorheen. We missen nog steeds de aanwezigheid van de Raad in dit soort spoeddebatten, en we missen ook nog steeds de interinstitutionele dialoog die ons in staat zou moeten stellen om een antwoord te geven op dit soort vragen.</p>
      <p sl="es">In het concrete geval van de Filippijnen moet ik er nogmaals op wijzen dat – ook al heeft de situatie niet een impact zoals bijvoorbeeld die in Haïti – het feit dat er het afgelopen decennium bijna duizend mensen zijn vermist of omgekomen, aantoont dat er sprake is van een structureel probleem en dat daarvoor structurele maatregelen nodig zijn.</p>
      <p sl="es">We mogen ons niet altijd laten leiden door het voorpaginanieuws. Met ons optreden moeten we reageren op de problemen, en het feit dat de voornaamste slachtoffers op het ogenblik mensen zijn die zich inzetten voor de mensenrechten, betekent niet alleen dat we deze situaties niet kunnen doodzwijgen maar ook dat we hiertegen op overtuigende wijze actie moeten ondernemen.</p>
    </intervention>
    <intervention id="4-093" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, opkomen voor de mensenrechten is het handelsmerk van de Europese Unie. Ik betreur het zeer dat dit handelsmerk niet belangrijk is voor het Spaanse voorzitterschap en dat hier op het ogenblik geen vertegenwoordigers van de Raad aanwezig zijn. Dit is een zeer verontrustende en ronduit schandalige situatie. We praten over de mensenrechten, we willen daarvoor opkomen, maar er is hier niemand van de Raad en geen vertegenwoordiger van het land dat de Europese Unie de komende zes maanden leidt. Het is werkelijk een absoluut onaanvaardbare situatie.</p>
      <p sl="pl">Ik zal het heel kort houden, want we willen stemmen. De Filippijnen zijn een land met een christelijke traditie die teruggaat op een cultuur die deels Europees is. In dat land zouden de mensenrechten bij uitstek geëerbiedigd moeten worden, omdat ze in dat werelddeel vaak niet geëerbiedigd worden. We moeten hier openlijk over spreken en solidariteit tonen met iedereen die in de Filippijnen te lijden heeft onder discriminatie. Het is de taak van het Europees Parlement om zich hierover uit te spreken.</p>
    </intervention>
    <intervention id="4-094" speaker_id="photo_generic" name="Neelie Kroes" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik vertegenwoordig de Hoge Commissaris en ik vertegenwoordig de Commissie.</p>
      <p sl="en">Het bloedbad in Maguindanao op het eiland Mindanao op 23 november vorig jaar, waarbij 57 mensen werden gedood, heeft de aandacht gevestigd op allang bestaande mensenrechtenkwesties in de Filippijnen met betrekking tot de verdwijning of onverklaarde dood van burgers en de effectieve straffeloosheid van de daders in het verleden.</p>
      <p sl="en">In dit geval heeft de regering snel gehandeld en krachtige maatregelen genomen om de daders te vervolgen. Daar zijn wij erg blij om. Het is belangrijk dat de cultuur van straffeloosheid van dergelijke moorden wordt doorbroken en dat er een einde aan wordt gemaakt.</p>
      <p sl="en">De regering heeft een aantal belangrijke maatregelen genomen om de mensenrechten te versterken. De zittende regering van president Arroyo heeft de doodstraf afgeschaft en er binnen ASEAN op aangedrongen bepalingen over mensenrechten op te nemen in het onlangs aangenomen handvest van de ASEAN.</p>
      <p sl="en">Een doelstelling die nog moet worden verwezenlijkt, is de beëindiging van het veertig jaar durende conflict met moslimrebellen in Mindanao op basis van een vredesverdrag dat eerlijk is voor alle partijen. Er lijkt weer vooruitgang in te zitten en men hoopt later dit jaar overeenstemming te bereiken. Hierbij moet worden opgemerkt dat het bloedbad in Maguindanao plaatsvond tussen politieke families – die overigens allemaal islamitisch waren – en dus in wezen geen verband hield met de conflicten binnen de gemeenschap.</p>
      <p sl="en">De EU onderhoudt al lange tijd een dialoog met de regering van de Filippijnen, waarin de partijen een groot aantal onderwerpen bespreken, waaronder mensenrechten. We voeren ook onderhandelingen over een PSO met de Filippijnen, waarin belangrijke afspraken over mensenrechten zullen worden opgenomen. We steunen de regering actief bij haar inspanningen om het respect voor de mensenrechten te verbeteren.</p>
      <p sl="en">In samenspraak met de regering zijn we een “Justitiële bijstandsmissie EU-Filippijnen” gestart. Deze actie, die op een goed moment komt, is gericht op het versterken van de capaciteiten van de Filippijnse gerechtelijke autoriteiten, waaronder medewerkers van de politie en het leger, om hen te helpen buitengerechtelijke executies te onderzoeken en de moordenaars te vervolgen. We zullen ook een toezichtstelsel opzetten om meer vertrouwen te ontwikkelen. Epjust heeft een voorlopige looptijd van achttien maanden en wordt gefinancierd door het stabiliteitsinstrument, maar de missie kan worden verlengd. Daarnaast lopen er projecten op lokaal niveau om het respect voor de mensenrechten te bevorderen. Het gaat dan bijvoorbeeld om toezicht op de tenuitvoerlegging van internationale afspraken, acties ter ondersteuning van de ratificatie van het Statuut van Rome inzake het Internationaal Strafhof en kiezersvoorlichting.</p>
      <p sl="en">De EU helpt op dit moment ook bij het vredesproces in Mindanao, hoofdzakelijk door ondersteuning van de sociale diensten en activiteiten om het vertrouwen te vergroten, maar we staan klaar om meer te doen naarmate het proces vordert.</p>
    </intervention>
    <intervention id="4-095" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten. De stemming vindt zo dadelijk plaats.</p>
      <p sl="nl">Ik herinner mevrouw Lochbihler eraan haar mondelinge amendement op het juiste moment in te dienen, bij de stemming.</p>
    </intervention>
  </section>
  <section id="creitem7" title="4. Mededeling van de Voorzitter: zie notulen"/>
  <section id="creitem8" title="5. Vergaderrooster: zie notulen"/>
  <section id="creitem9" title="6. Goedkeuring van de notulen van de vorige vergadering: zie notulen"/>
  <section id="creitem10" title="7. Stemmingen"/>
  <section id="creitem11" title="7.1. Recente aanslagen tegen religieuze minderheden in Egypte en Maleisië (stemming)"/>
  <section id="creitem12" title="7.2. Schending van de mensenrechten in China, met name de zaak Liu Xiaobao (stemming)"/>
  <section id="creitem13" title="7.3. Filippijnen (stemming)">
    <intervention id="4-104" speaker_id="96728" name="Barbara Lochbihler" is_mep="True" mode="spoken">
      <p sl="en">auteur . − Mijnheer de Voorzitter, we willen graag de zin in paragraaf 6 veranderen die luidt: “om alle mensen die verdwenen zijn en nog in gevangenschap verblijven te bevrijden”.</p>
      <p sl="en">In plaats daarvan willen wij invoegen: “om al het mogelijke te doen om ervoor te zorgen dat alle mensen die zijn ontvoerd veilig kunnen terugkeren naar hun familie”.</p>
    </intervention>
  </section>
  <section id="creitem14" title="7.4. Europese strategie voor de Danube-regio (stemming)"/>
  <section id="creitem15" title="8. Stemverklaringen">
    <intervention id="4-111" speaker_id="28280" name="Filip Kaczmarek" is_mep="True" mode="spoken">
      <p sl="pl">Mijnheer de Voorzitter, ik heb voor de ontwerpresolutie over de Europese strategie voor de Donauregio gestemd, omdat ik geloof dat de Europese Unie zulke regionale strategieën nodig heeft. Ik ben ervan overtuigd dat de uitvoering van dergelijke strategieën een heel positieve invloed kan hebben op de regionale ontwikkeling en daardoor de levens van de inwoners van de regio kan beïnvloeden en de kwaliteit van hun leven kan verbeteren. Want het zijn natuurlijk de inwoners van de Europese Unie die het doel van ons optreden zijn, voor wie het Parlement en de Europese Unie in actie komen. Daarom heb ik voor de ontwerpresolutie gestemd.</p>
    </intervention>
    <intervention id="4-112" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, ik juich de strategie voor de Donauregio toe als iets dat bij uitstek Europees is. Deze verbindt een van de oprichters van de EU, namelijk Duitsland, met de twee jongste lidstaten, Bulgarije en Roemenië. Deze verbindt tevens de volgende kandidaat-lidstaat, Kroatië, met een land dat ernaar streeft om een kandidaat-lidstaat te worden, namelijk Servië. Ik ben blij dat ook de Tsjechische Republiek, Montenegro en enkele andere landen die historisch en geografisch ook bij deze groep behoren, erbij betrokken worden, hoewel deze niet direct aan de Donau liggen.</p>
      <p sl="de">Ik wil echter verzoeken om Beieren bij dit alles niet te vergeten. Als Beieren onafhankelijk was geweest, zou het na Roemenië het een na grootste land aan de Donau zijn geweest. Beieren heeft een bijzonder belang bij deze strategie voor de Donauregio. Daarom ben ik dankbaar en blij dat we nu vaart zetten achter deze strategie.</p>
    </intervention>
    <intervention id="4-113" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, we zien weer hoe de Europese Unie uiterlijke schijn verheft boven inhoud en motief boven resultaat. We hebben zojuist gestemd over een reeks resoluties waarin de schendingen van de mensenrechten in China worden veroordeeld. Maar wat doet de Europese Unie in de echte wereld? We isoleren Taiwan, we zijn in beginsel akkoord gegaan met de verkoop van wapens aan het communistische regime in Peking en we werken ermee samen om een concurrent van het Amerikaanse gps-systeem te maken, dat door president Chirac “technologisch imperialisme” werd genoemd.</p>
      <p sl="en">Zie hier hoe hypocrisie is verheven tot een leidmotief! We blaten over mensenrechten en vervolgens sluizen we geld door naar Hamas. We weigeren te praten met degenen die in opstand komen tegen Castro in Cuba, we veronachtzamen de democratie binnen onze eigen grenzen als referenda verkeerd uitvallen, maar we maken onszelf wel wijs dat wij nog steeds de good guys zijn – want kijk maar eens naar de tekst van onze resolutie over mensenrechten!</p>
      <p sl="en">En nu komt de bijzondere vertoning waarin we barones Ashton als onze afgevaardigde naar Iran en Cuba sturen om die landen te vertellen dat hun democratie niet voldoet, terwijl zij in haar hele carrière nog nooit afhankelijk is geweest van de stembus en haar landgenoten nooit heeft uitgenodigd voor of tegen haar te stemmen.</p>
      <p sl="en">Als het mag wil ik tot slot graag de goede burgers van Massachusetts feliciteren met het feit dat ze in opstand zijn gekomen tegen buitensporige belasting en buitensporig bestuur. Het waren de inwoners van Massachusetts die de revolutie zijn begonnen om een einde te maken aan het idee dat belastingen kunnen worden geheven zonder toestemming van het volk. Hier in Europa hebben we weer zo’n revolutie nodig.</p>
    </intervention>
    <intervention id="4-114" speaker_id="28341" name="Mirosław Piotrowski" is_mep="True" mode="spoken">
      <p sl="pl">Mijnheer de Voorzitter, ik wil mijn tevredenheid uitspreken over het aannemen door het Europees Parlement van de resolutie over de aanvallen op christelijke minderheden. Leden van het Europees Parlement mogen niet hun mond houden in het aangezicht van aanvallen op christelijke minderheden waar ook ter wereld, omdat deze kwestie raakt aan de fundamenten en wortels van de naties die de Europese Unie vormen. Om onze stem meer geloofwaardigheid te verschaffen hadden we vandaag twee amendementen moeten aannemen die waren ingediend door de Fractie Europese Conservatieven en Hervormers, teneinde ons te distantiëren van de uitspraak van het Europees Hof voor de Rechten van de mens over kruizen. Ik betreur het dat dit niet is gebeurd, omdat we moeten onthouden welke fundamentele rol het christendom heeft gespeeld bij de vorming van de historische en culturele identiteit van Europa, en deze waarden niet alleen binnen de Europese Unie maar ook in de wereld moeten uitdragen en beschermen.</p>
    </intervention>
    <intervention id="4-115" speaker_id="4436" name="De Voorzitter" is_mep="True" mode="spoken">
      <p sl="nl">Mijnheer Piotrowski, ik mocht u eigenlijk niet aan het woord laten, omdat er enkel stemverklaringen mogen worden afgelegd over de strategie voor de Donauregio en niet over dringende resoluties. Ik zeg daarom dat vanaf nu stemverklaringen over dringende resoluties niet meer worden toegestaan. De geregistreerde sprekers deel ik mee dat stemverklaringen alleen mogen gaan over de Europese strategie voor de Donauregio.</p>
    </intervention>
    <intervention id="4-118" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, ook ik zou willen spreken over de discriminatie die christenen ondervinden in Afrika en Azië, maar ik ga natuurlijk spreken over onze strategie in een uiterst belangrijke zaak. Laten we niet vergeten dat de Donau de op een na langste rivier in Europa is, na de Wolga. De Donau stroomt door tien Europese landen en maar liefst zeventien landen liggen in het stroomgebied van de Donau. Dit levert uiteraard een zekere verantwoordelijkheid, een zekere uitdaging voor de Europese Unie op, want sommige van die landen worden momenteel ook nog eens getroffen door de zeer zware crisis. Ik heb het ook over lidstaten van de Europese Unie. De Europese Unie toont op deze manier een zekere solidariteit. Ik hoop dat dit ook in andere gevallen zo zal zijn.</p>
    </intervention>
    <intervention id="4-119" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, ik heb voor de ontwerpresolutie over de Donaustrategie gestemd. Waarom? Omdat die strategie laat zien dat de Europese Unie openstaat voor bepaalde regio’s, voor regio’s die een gemeenschappelijk kenmerk hebben, bijvoorbeeld een lange rivier die erdoorheen stroomt. Ik wil mijn tevredenheid uitspreken over het feit dat de amendementen van de Fractie Europese Conservatieven en Hervormers niet zijn aangenomen. Het heeft onze resolutie duidelijker gemaakt. Ik zou graag zien dat deze resolutie wordt gevolgd door het benadrukken van andere karakteristieke regio’s, wellicht met inbegrip van de Odracorridor.</p>
    </intervention>
    <intervention id="4-994" speaker_id="96867" name="Maria da Graça Carvalho" is_mep="True" mode="written">
      <p sl="pt">Ik ben heel tevreden met de conclusies van de Europese Raad van 18 en 19 juni 2009, waarin de Europese Commissie wordt opgeroepen om nog vóór 2011 een Europese Strategie voor het Donaugebied uit te werken. Ik stem daarom voor deze ontwerpresolutie. De Donauregio wordt met een aantal uitdagingen geconfronteerd; een strategie voor deze regio zal de verbindingen en de communicatiesystemen verbeteren, het milieu beschermen en de groei, nieuwe banen en veiligheid bevorderen. Het is van belang dat de Commissie profiteert van de ervaring die in operationele zin is opgedaan met de Oostzeestrategie, en dat ze voortbouwt op de vastberadenheid van de regeringen en de burgers van de lidstaten en de regio’s om oplossingen te vinden voor gemeenschappelijke en urgente uitdagingen. Het is verder zaak dat de Commissie de Donaustrategie laat aansluiten bij de EU-strategie voor 2020 en het verslag van de Commissie getiteld "Regio's 2020", om te garanderen dat de strategie deel uitmaakt van de antwoorden die de EU geeft op de grote uitdagingen van dit moment, zoals de mondialisering, de demografische ontwikkeling, klimaatverandering en energievraagstukken (gebruik en voorziening). Tot slot roep ik het Parlement op na te gaan denken over de toekomst van het Europees cohesiebeleid en te zoeken naar nieuwe strategische mogelijkheden voor andere regio’s, met het oog op de aanpassing van deze regio’s aan de veranderende omstandigheden en de nieuwe uitdagingen die samenhangen met een steeds sterker gemondialiseerde wereld.</p>
    </intervention>
    <intervention id="4-993" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ik denk dat een krachtiger strategie van de Europese Unie voor de Donauregio de externe activiteiten van de EU in haar onmiddellijke omgeving zal faciliteren, door het benadrukken van haar potentiële rol in de stabilisering van de regio's in Zuidoost- en Oost-Europa. Dit kan gebeuren door het realiseren van concrete projecten, die de economische en sociale ontwikkeling van deze regio's ondersteunen. Het feit dat lidstaten aan de Donau de verantwoordelijkheid hebben genomen om op EU-niveau het voorstel te bevorderen voor deze strategie met betrekking tot de Donauregio, bevestigt hun vermogen om een specifieke bijdrage te leveren aan het bevorderen van belangrijke initiatieven, die de voortgang van het Europese integratieproces kunnen bestendigen.</p>
    </intervention>
    <intervention id="4-125" speaker_id="96859" name="Ioan Enciu" is_mep="True" mode="written">
      <p sl="ro">Ik heb gestemd voor de gezamenlijke ontwerpresolutie van het Europees Parlement voor het Donaugebied met het voorstel dat er dringend een Europese strategie moet worden opgesteld voor deze regio. Deze strategie zal de interregionale samenwerking een duidelijke impuls geven en zal de volgende doelstellingen hebben: het ontwikkelen en moderniseren van de binnenscheepvaart op de binnenvaartroute Rijn-Maas-Main-Donau en het vervoer over de weg en het spoorwegvervoer in de Donauregio; het ontwikkelen en efficiënt gebruiken van hernieuwbare energiebronnen om CO2 -uitstoot te verminderen en de energiezekerheid te vergroten; het beschermen van het milieu door projecten die de ecosystemen in de regio moeten herstellen en beschermen; efficiënte absorptie van EU-fondsen en het aantrekken van investeringen alsmede het bevorderen van toerisme. Al deze elementen zijn onderdeel van de EU 2020-strategie.</p>
      <p sl="ro">Deze strategie zal een gunstige uitwerking hebben op Roemenië, met name op de verbindingen van dit land met Europese transportnetwerken, de bescherming van het nationale erfgoed in de Delta en de sociaaleconomische ontwikkeling van de dorpen en steden in het Donaubekken en andere gebieden.</p>
    </intervention>
    <intervention id="4-126" speaker_id="96977" name="Diogo Feio" is_mep="True" mode="written">
      <p sl="pt">Ik ben er stellig van overtuigd dat de volwaardige ontwikkeling van de Europese Unie alleen mogelijk is via beleidsmaatregelen die aansluiten op de ontwikkelingsbehoeften van alle regio’s van de Unie. Er moet dus rekening worden gehouden met de verschillen tussen de regio’s en het specifieke karakter van elke regio.</p>
      <p sl="pt">Voor de verwezenlijking van territoriale samenhang moeten er voor de onderscheidene regio’s verschillende strategieën worden opgezet, om zo een duurzame ontwikkeling mogelijk te maken, met gebruikmaking van de mogelijkheden van elke regio en met respect voor het milieu.</p>
      <p sl="pt">Macro-economische strategieën zijn bedoeld om met gebruik van de bestaande hulpmiddelen een evenwichtige regionale ontwikkeling binnen de Unie te bevorderen.</p>
      <p sl="pt">De Donau vertegenwoordigt in Midden-Europa een groot strategisch, territoriaal, ecologisch en cultureel belang. Gelet op al de hiervoor genoemde overwegingen heb ik voor deze ontwerpresolutie over een EU-strategie voor het Donaugebied gestemd.</p>
    </intervention>
    <intervention id="4-127" speaker_id="96899" name="José Manuel Fernandes" is_mep="True" mode="written">
      <p sl="pt">Deze ontwerpresolutie pleit voor een strategie voor het Donaugebied, op basis van een territoriale, door de loop van deze rivier bepaalde logica. Op deze wijze kunnen we de geïntegreerde en duurzame ontwikkeling van een regio die veertien landen omvat, bevorderen.</p>
      <p sl="pt">De hier bedoelde strategie moet een gecoördineerd en geïntegreerd beleid mogelijk maken en synergieën creëren om zo de cohesie te bevorderen, economische groei en mededinging te stimuleren, en tegelijker het milieu te beschermen.</p>
      <p sl="pt">Modernisering van de havens, verbetering van de bevaarbaarheid van de rivier, met corridors voor handelswaar en een goede, multimodale verbinding met de Noordzee, een betere waterkwaliteit, bescherming van het gehele Donaubassin, met bijzondere aandacht voor de ecosystemen die deel uitmaken van het Netwerk Natura 2000 – dát zijn de doelstellingen die moeten worden verwezenlijkt en die we op elkaar af moeten proberen te stemmen.</p>
      <p sl="pt">De Commissie dient daarom snel een breed opgezette raadplegingsprocedure van start te laten gaan in alle landen langs de Donau, om te verzekeren dat deze strategie nog vóór het einde van dit jaar gestalte krijgt en kan worden ingepast in het volgende meerjarige financiële kader.</p>
    </intervention>
    <intervention id="4-128" speaker_id="96706" name="João Ferreira" is_mep="True" mode="written">
      <p sl="pt">Wij staan achter het idee om in overleg met de langs de Donau gelegen landen en regio’s een strategie voor dit gebied te ontwikkelen. Die strategie moet de economische en sociale cohesie bevorderen, evenals de territoriale cohesie, die echter niet ten koste van die regio’s mag gaan. De strategie beoogt verbetering van de ecologische status van de Donau evenals een algemeen plan om de natuurlijke steurbestanden in de Donau in stand te houden en te herstellen.</p>
      <p sl="pt">Een positief aspect van deze strategie is ook dat voorgesteld wordt de multinationale mobiliteit te bevorderen, een culturele dialoog aan te moedigen, de culturele diversiteit te erkennen en het culturele en historische erfgoed te beschermen. Zoals in het verslag wordt gesteld geloven ook wij dat de tenuitvoerlegging van deze strategie niet mag leiden tot inmenging in de bevoegdheden van de regionale en lokale autoriteiten, maar gebaseerd moet zijn op de samenwerking tussen de landen en regio’s van dit gebied.</p>
    </intervention>
    <intervention id="4-992" speaker_id="96795" name="Jacek Olgierd Kurski" is_mep="True" mode="written">
      <p sl="nl">De strategie voor de Donauregio die we hebben geformuleerd en waarover we vandaag hebben gestemd, maakt het mogelijk regionale en grensoverschrijdende samenwerking te bevorderen. Het stroomgebied van de Donau verenigt nu maar liefst tien Europese landen: Duitsland, Oostenrijk, Slowakije, Hongarije, Kroatië, Servië, Bulgarije, Roemenië, Moldavië en Oekraïne, waarvan de meeste lidstaat van de Europese Unie zijn of ernaar streven dat te worden. Daarom is de Donauregio een belangrijke factor die verschillende programma’s samenbrengt die deel uitmaken van het EU-cohesiebeleid, alsmede programma’s voor kandidaat-lidstaten en landen die zijn opgenomen in het Europees nabuurschapsbeleid. Wat we vandaag hebben aangenomen is een soort kaderplan voor steun aan het stroomgebied van de Donau, maar of het programma alleen op papier blijft bestaan of dat het model wordt gevuld met specifieke inhoud, hangt af van de vraag of aanvullende middelen worden gevonden die geen gevolgen hebben en geen vermindering betekenen voor de fondsen die zijn toegewezen aan het cohesiebeleid in afzonderlijke landen. Ik hoop dat een samenhangende strategie voor het Donaugebied zal bijdragen aan een stijging van de welvaart en aan duurzame blijvende ontwikkeling, en tot nieuwe werkgelegenheid en veiligheid in de regio zal leiden.</p>
    </intervention>
    <intervention id="4-129" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb gestemd voor het opstellen van een ontwikkelingsstrategie voor de Donau. Hiermee kunnen wij de Commissie vragen om zo snel mogelijk een ontwerpdocument op te stellen, rekening houdend met specifieke raadplegingen van experts op dit gebied en in de betrokken regio’s, terwijl gezocht wordt naar beschikbare financiële middelen en niet-EU-landen bij het proces worden betrokken. Deze strategie moet zich richten op aspecten betreffende milieubescherming en waterkwaliteit, economisch potentieel en trans-Europese netwerken. De ontwerpresolutie over een Europese strategie voor het Donaugebied benadrukt de rol en het belang van een brede consultatie van lokale belanghebbenden, die de Europese Commissie moet organiseren om de belangen van burgers zo getrouw mogelijk weer te geven.</p>
      <p sl="ro">Bovendien stelt de ontwerpresolutie dat iedere strategie met betrekking tot macroregio’s in het cohesiebeleid moet worden opgenomen, het coördinerend beleid op Europees niveau. Daarnaast moet er een analyse worden gemaakt van de toegevoegde waarde van deze strategie met betrekking tot de Europese territoriale cohesie. Ik ben van mening dat het nodig is een relatie te leggen tussen de TEN-T (Trans-European Network of Transport)-strategie, waar de Donau onder punt 18 aan bod komt, en de nieuwe strategie voor territoriale en economische ontwikkeling, zodat de ontwikkeling op samenhangende wijze plaatsvindt.</p>
    </intervention>
    <intervention id="4-130" speaker_id="96978" name="Nuno Melo" is_mep="True" mode="written">
      <p sl="pt">Het Donaugebied is vanwege zijn ligging van groot strategisch belang, reden waarom het zaak is de banden met alle landen in deze regio aan te halen, vooral met die landen die nog geen lid van de EU zijn, om er zo voor te zorgen dat ze in de toekomst, bij een volgende uitbreiding, in de Unie kunnen worden opgenomen. Het is daarom van cruciaal belang dat alle in deze ontwerpresolutie opgenomen aanbevelingen worden opgevolgd, opdat er aan het einde van 2010 al een voorstel voor een EU-strategie voor het Donaugebied gereed is.</p>
    </intervention>
    <intervention id="4-131" speaker_id="28255" name="Andreas Mölzer" is_mep="True" mode="written">
      <p sl="de">De strategie voor de Donauregio vormt een zinvol model voor de coördinatie van EU-maatregelen voor deze samenhangende regio. Het programma dat de Commissie moet gaan opstellen zou niet alleen voor aangelegenheden die de rivier zelf betreffen, zoals de verbetering van de waterkwaliteit en de ecologische situatie, maar ook in economisch en bestuurlijk opzicht synergie-effecten met zich mee kunnen brengen. In het verslag dat is gepresenteerd worden daartoe enkele goede voorstellen gedaan en daarom heb ik voor het verslag gestemd.</p>
    </intervention>
    <intervention id="4-132" speaker_id="96783" name="Wojciech Michał Olejniczak" is_mep="True" mode="written">
      <p sl="nl">Ik heb de ontwerpresolutie over een Europese strategie voor de Donauregio gesteund. Territoriale samenhang wordt in het Verdrag van Lissabon genoemd als een van de prioriteiten van de Europese Unie. De uitvoering van de strategie voor de Donauregio heeft betrekking op vele steunterreinen, zoals het sociale beleid, cultuur en onderwijs, milieubescherming, infrastructuur en blijvende economische ontwikkeling. Het feit alleen al dat de strategie en haar oplossingen in deze streken zo’n groot effect hebben, bewijst dat er regionale strategieën moeten worden vastgesteld en uitgevoerd. De Donauregio heeft behoefte aan een strategie, en aan onze steun en actie, omdat deze kwestie vele Europese landen betreft. Zes daarvan zijn lidstaten van de EU, de overige zijn potentiële kandidaten. De invloed van de regio is ook belangrijk voor andere landen die er niet rechtstreeks bij betrokken zijn.</p>
      <p sl="nl">Het idee om functionele regio’s – macroregio’s – te stichten is begonnen met de strategie voor het Oostzeegebied. De strategie voor de Donau heeft, net als andere macroregionale strategieën van de EU, als hoofddoel de integratie te versterken door samenwerking op regionaal en lokaal niveau. Het is uiterst belangrijk dat regeringen, lokale overheden, niet-gouvernementele organisaties en burgers samen met de Europese Unie werken aan de ontwikkeling en verwezenlijking van oplossingen die worden aangenomen omdat ze samen met ons de Europese Unie vormen.</p>
    </intervention>
    <intervention id="4-133" speaker_id="96778" name="Artur Zasada" is_mep="True" mode="written">
      <p sl="nl">Elk EU-initiatief dat is gericht op coördinatie en versterking van regionale initiatieven en dat bijdraagt tot meer economische samenwerking, een betere vervoersinfrastructuur en betere milieubescherming, verdient steun. De strategie voor de Donauregio bevestigt het groeiende belang van de macroregionale aanpak voor het regionale beleid van de Europese Unie. Dankzij het document dat vandaag is aangenomen, worden de betrekkingen tussen enerzijds oude, nieuwe en mogelijke toekomstige lidstaten van de EU en anderzijds Midden-Europa en het Zwarte-Zeegebied versterkt. Ik denk dat in de niet al te verre toekomst soortgelijke goedkeuring zal worden gegeven aan het denkbeeld van een corridor op basis van de Odralijn. Deze zou de Oostzee verbinden met de Adriatische Zee en van Zweden door Polen, Tsjechië, Slowakije en Hongarije naar Kroatië lopen.</p>
    </intervention>
    <intervention id="4-134" speaker_id="4436" name="De Voorzitter" is_mep="True" mode="spoken">
      <p sl="nl">Dit kan niet, mijnheer Zasada. Ik heb al uitgelegd dat stemverklaringen over dringende resoluties niet toegestaan zijn. Stemverklaringen mogen alleen gaan over de Europese strategie voor de Donauregio. Het spijt me zeer, maar ik heb dat niet besloten.</p>
    </intervention>
  </section>
  <section id="creitem16" title="9. Rectificaties stemgedrag/voorgenomen stemgedrag: zie notulen"/>
  <section id="creitem17" title="10. Uitvoeringsmaatregelen (artikel 88 van het Reglement): zie notulen"/>
  <section id="creitem18" title="11. Besluiten inzake bepaalde documenten: zie notulen"/>
  <section id="creitem19" title="12. In het register ingeschreven schriftelijke verklaringen (artikel 123 van het Reglement): zie notulen"/>
  <section id="creitem20" title="13. Verzending van de tijdens deze vergadering aangenomen teksten: zie notulen"/>
  <section id="creitem21" title="14. Rooster van de volgende vergaderingen: zie notulen"/>
  <section id="creitem22" title="15. Onderbreking van de zitting"/>
</text>
