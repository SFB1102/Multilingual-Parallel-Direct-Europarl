<?xml version='1.0' encoding='utf-8'?>
<text id="20110117.NL" lang="nl" date="2011-01-17" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik verklaar de zitting van het Europees Parlement, die op 16 december 2010 werd onderbroken, te zijn hervat.</p>
      <a text="(De vergadering wordt om 17.00 geopend)"/>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Verklaring van de Voorzitter">
    <intervention id="1-007-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik heb vijf korte inleidende verklaringen.</p>
      <p sl="nl">Op donderdag 27 januari aanstaande is het precies 66 jaar geleden dat het Duitse naziconcentratie- en vernietigingskamp Auschwitz-Birkenau werd bevrijd. Elk jaar op deze dag eren wij de nagedachtenis van de ruim een miljoen mensen die daar vermoord zijn. Dit geeft ons de kracht om gezamenlijk te bouwen aan een vreedzame toekomst voor een verenigd Europa, een Europa dat dergelijke nachtmerries niet nog eens zal meemaken.</p>
      <p sl="nl">Ten tweede heeft het Litouwse volk op 13 januari de ‘bloedige zondag’ van twintig jaar geleden herdacht, waarop het Sovjetleger trachtte de democratisch gekozen regering van het onafhankelijke Litouwen omver te werpen. De Litouwers hebben hun vrijheid verdedigd en zijn vandaag gelijkberechtigde leden van de Euro-Atlantische gemeenschap. Op deze belangrijke datum voor Europa betuigen wij vandaag onze solidariteit met de mensen in Wit-Rusland, die ook onze buren zijn en die nog steeds uitzien naar vrijheid en democratie in hun land.</p>
      <p sl="nl">Ten derde heeft de Europese Unie op 23 december 2010 het Verdrag van de Verenigde Naties over de rechten van gehandicapten geratificeerd. Met dit verdrag, samen met de strategie voor mensen met een handicap van de Europese Commissie, kunnen tussen nu en 2020 voor circa 80 miljoen EU-burgers met wat voor handicap dan ook gelijke politieke, economische en burgerrechten worden gewaarborgd.</p>
      <p sl="nl">Ten vierde wil ik ook graag herhalen dat wij ons ernstige zorgen maken over de verdwijning van de Chinese advocaat Gao Zhisheng. Volgens de laatste berichten wordt hij mishandeld en gemarteld. Het Europees Parlement heeft zich al een paar keer over de zaak van de heer Zhisheng uitgesproken. Vandaag wil ik een beroep doen op de Chinese regering om nadere informatie te verstrekken over de plaats van zijn gevangenhouding en zijn gezondheidstoestand.</p>
      <p sl="nl">Ten slotte is sinds onze vorige bijeenkomst voor de feestdagen het Belgische voorzitterschap geëindigd, en heeft Hongarije de voorzittershamer in de Raad van de Europese Unie overgenomen. We zullen het in deze vergaderperiode over beide voorzitterschappen hebben. Ondertussen hebben er ook belangrijke politieke gebeurtenissen plaatsgevonden: de verkiezingen in Wit-Rusland, de recente ongeregeldheden in Tunesië. Deze punten staan allebei op de agenda van onze plenaire vergadering. Daarnaast wil ik eraan herinneren dat de wereld de afgelopen weken is getroffen door een aantal ernstige natuurrampen. Wij zijn solidair met de nabestaanden van de slachtoffers en brengen hun, evenals de regeringen van die landen, onze condoleances over.</p>
    </intervention>
  </section>
  <section id="creitem4" title="4. Samenstelling commissies en delegaties: zie notulen"/>
  <section id="creitem5" title="5. Van de Raad ontvangen verdragsteksten: zie notulen"/>
  <section id="creitem6" title="6. Verzoekschriften: zie notulen"/>
  <section id="creitem7" title="7. Aan de standpunten en resoluties van het Parlement gegeven gevolg: zie notulen"/>
  <section id="creitem8" title="8. Mondelinge vragen en schriftelijke verklaringen (indiening): zie notulen"/>
  <section id="creitem9" title="9. Regeling van de werkzaamheden">
    <intervention id="1-014-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 137 van het Reglement tijdens haar vergadering van donderdag 13 januari 2011. De volgende wijzigingen zijn voorgesteld.</p>
    </intervention>
    <intervention id="1-015-000" speaker_id="96889" name="Potito SALATTO" is_mep="True" mode="spoken" nationality="Italy" birth_date="22-01-1942" birth_place="Bari" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik neem de regeling van de werkzaamheden te baat om tot u het formele verzoek te richten de hoge vertegenwoordiger voor het buitenlands en veiligheidsbeleid, mevrouw Ashton, in de plenaire vergadering verslag te laten uitbrengen over wat er is of zal worden gedaan ten behoeve van de christenen in de wereld. Wij wensen dat zij hier verschijnt, zodat het Parlement gedetailleerde informatie kan krijgen over alles wat er op dit gebied gaande is.</p>
    </intervention>
    <intervention id="1-016-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het spijt me, mijnheer Salatto, maar woensdag om 15.00 uur hebben we daar een officieel debat over.</p>
    </intervention>
    <intervention id="1-017-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, ik beroep mij op artikel 173 inzake toepassing van het Reglement om op de schending van artikel 116 te wijzen, want dit is de derde achtereenvolgende plenaire vergadering van het Europees Parlement waar het punt ‘Vragen aan de Raad’ niet op de agenda staat, in tegenstelling tot wat in artikel 116 is bepaald. Ik verzoek u mij de reden hiervan te geven, en ik verzoek u in ieder geval om het recht van het Europees Parlement en de afgevaardigden te verdedigen om ook parlementaire controle op de Raad uit te oefenen.</p>
    </intervention>
    <intervention id="1-018-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Daarover zullen we binnenkort een besluit nemen. Het heeft te maken met het Verdrag van Lissabon en de nieuwe verhoudingen tussen het Europees Parlement en de Raad. We hebben nu een bicameraal parlement in de Europese Unie. Het Europees Parlement en de Raad zijn gelijkwaardige co-wetgevers. De verhoudingen binnen de Unie zijn veranderd, maar ik zou willen voorstellen dat we deze discussie nu niet voortzetten, want er zal binnenkort meer duidelijkheid over komen. Hartelijk bedankt dat u ons erop gewezen hebt, mijnheer Chountis. Binnenkort zal hier meer duidelijkheid over komen.</p>
    </intervention>
    <intervention id="1-019-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik vind het bedenkelijk dat een parlementair recht – namelijk het vragenuur – zomaar, zonder enige rechtvaardiging, wordt geschrapt met het oog op mogelijke toekomstige wijzigingen. Zoals u zelf heeft opgemerkt, is hierover nog geen beslissing gevallen, en omdat dat zo is, zou het vragenuur doorgang moeten vinden totdat de beslissing is gevallen en mag men niet op de zaken vooruitlopendoor een besluit uit te voeren dat nog helemaal niet is genomen. Ik moet u eerlijk zeggen dat ik tegen een dergelijk besluit ben, omdat de Raad wat betreft het buitenlands beleid en het uitbreidingsbeleid geen andere parlementaire kamer is, maar een orgaan dat wel degelijk door het Parlement moet worden gecontroleerd!</p>
      <a text="(Applaus)"/>
    </intervention>
    <intervention id="1-020-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik wil u beide bedanken dat u hierop wijst. Ik wil u allen verzekeren dat ik deze kwestie tijdens de volgende vergadering van de Conferentie van voorzitters, komende donderdag, aan de orde zal stellen. Zoals u weet, wordt op deze vergaderingen de agenda opgesteld. We zullen dan beslissen hoe we dit in de toekomst zullen doen. De Conferentie van voorzitters is verantwoordelijk voor de agenda en we zullen het hier komende donderdag over hebben. Dank u wel</p>
      <p sl="nl">We gaan verder met de agenda.</p>
      <p sl="nl">Met betrekking tot de maandag:</p>
      <p sl="nl">De Fractie De Groenen/Vrije Europese Alliantie heeft verzocht dat het debat over de situatie in Tunesië wordt besloten met aanneming van een ontwerpresolutie. Dat was niet gepland. Er ligt dus een voorstel om met een resolutie hierover te komen. Ik begrijp dat de heer Cohn-Bendit iets wil zeggen over dit verzoek.</p>
    </intervention>
    <intervention id="1-021-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">namens de Verts/ALE-Fractie . – Mijnheer de Voorzitter, zoals u weet, zijn de gebeurtenissen in Tunesië uit de hand gelopen, en ook mogen we blij zijn dat de heer Ben Ali het land heeft verlaten. De situatie in de komende weken zal daarom zeer gespannen zijn in Tunesië. Ik vind dat het Parlement in een korte resolutie een aantal zeer specifieke dingen zou moeten vragen aan de Raad en de Commissie. U bent ervan op de hoogte dat er over zes tot acht weken misschien verkiezingen worden gehouden, dus we hebben niet genoeg tijd om tot februari te wachten.</p>
      <p sl="fr">De Europese Unie moet in actie komen, we moeten nu iets doen, en ons optreden moet gebaseerd zijn op een resolutie waarover we donderdagmiddag zouden moeten stemmen. Ik begrijp dat iedereen hier, gezien de situatie, heel enthousiast zal zijn om eindelijk een resolutie over Tunesië aan te kunnen nemen.</p>
    </intervention>
    <intervention id="1-022-000" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">namens de EFD-Fractie . – Mijnheer de Voorzitter, dames en heren, daar volgens mij de resolutie de toestand in Tunesië niet verandert, ben ik tegen.</p>
    </intervention>
    <intervention id="1-024-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Wat betreft de debatten op grond van artikel 122 van het Reglement heeft de Confederale Fractie Europees Unitair Links/Noords Groen Links een verzoek ingediend om het debat over ‘Brazilië: uitwijzing van Cesare Battisti’ van de agenda te schrappen. De heer Tavares wil dit verzoek graag toelichten. Het woord is aan u, mijnheer Tavares.</p>
    </intervention>
    <intervention id="1-025-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">namens de GUE/NGL-Fractie . – Mijnheer de Voorzitter, enkele collega’s hebben het initiatief genomen om een dringende resolutie op de agenda te zetten over de weigering van Brazilië om Cesare Battisti aan Italië uit te wijzen. Ik begrijp hun motieven, maar zoals ik zal aantonen is dit op dit moment geen mensenrechtengeval. Het is geen dringend geval en het is zelfs geen geval van ‘schending van de rechtsstaat’. Verder komt het op een verschrikkelijk moment, nu Brazilië te maken heeft met de ergste natuurramp in de geschiedenis van het land.</p>
      <p sl="en">Cesare Battisti zit in de gevangenis. Hij wacht op de uitspraak van het Braziliaanse hooggerechtshof en het hooggerechtshof komt momenteel niet bijeen door de zomervakantie van het zuidelijk halfrond. Er is geen reden om te geloven dat er geen onafhankelijke uitspraak zal zijn. Ik heb mijn medeleven betuigd met de families van de slachtoffers in deze zaak, en u kunt van mij aannemen dat ik geen sympathie heb voor politiek geweld, of dat nu van rechts of van links komt, maar we moeten de dringende resoluties gebruiken om te debatteren over Zuid-Soedan, de zaak-Buchtar Tabuni in Indonesië of de Palestijnse man die in zijn bed is doodgeschoten.</p>
      <p sl="en">Gaat het Parlement voor president Dilma Rousseff het soort debat bestemmen, net na haar baanbrekende verkiezing en zonder dat er een goede formele reden voor is, dat we gewoonlijk reserveren voor mensen als Mugabe? Ik zou u willen vragen om Brazilië te schrappen van de dringende resoluties op de agenda.</p>
    </intervention>
    <intervention id="1-026-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie. – Mijnheer de Voorzitter, dames en heren, om te beginnen wil ik namens mijn fractie – maar ik denk ook namens het hele Parlement – nadrukkelijk ons medeleven betuigen met het Braziliaanse volk en de Braziliaanse regering in verband met de zware tol die de overstromingen van de afgelopen dagen hebben geëist. Honderden mensen zijn om het leven gekomen en wij betuigen dan ook onze innige deelneming.</p>
      <p sl="it">Tegelijkertijd wil ik namens de indieners van het voorstel – en hopelijk ook namens het hele Parlement –herhalen dat het ons vaste voornemen is dit onderwerp te behandelen daar er nog geen recht is gedaan. De zaak-Cesare Battisti dient nader besproken te worden door het Europees Parlement, dat zijn stem in internationaal verband moet laten horen.</p>
    </intervention>
    <intervention id="1-027-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">Voorzitter, ik wil het verzoek van de heer Tavares ondersteunen, omdat dit geen urgente zaak is – de heer Battisti zit in de gevangenis en er is geen reden om aan te nemen dat hij daar op korte termijn vrijkomt; mijns inziens zouden wij ons niet moeten mengen in individuele zaken van mensen die nog voor het gerecht staan.</p>
    </intervention>
  </section>
  <section id="creitem10" title="10. Ingekomen stukken: zie notulen"/>
  <section id="creitem11" title="11. Verklaring van de Voorzitter van het Europees Parlement over de situatie in Tunesië">
    <intervention id="1-031-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Voorzitter . − Dames en heren, met grote vrees, maar ook hoop hebben wij de afgelopen weken de gebeurtenissen in Tunesië gevolgd. Vreedzame demonstraties ter verdediging van terechte eisen liepen uit op bloedige confrontaties – die wij betreuren – waarbij de Tunesische autoriteiten zich tegen hun eigen burgers keerden. Vandaag staan we stil bij de slachtoffers van die gebeurtenissen. We betuigen ons diepe medeleven met al diegenen die familie of vrienden hebben verloren. In het bijzonder gedenken we het eerste slachtoffer van de confrontaties – een jongeman genaamd Mohammed Bouazizi. Zijn tragische daad zal voor altijd een symbool zijn van de golf van verlangen naar democratie in de Tunesische samenleving. Laten we een minuut stilte in acht nemen ter nagedachtenis van onze Tunesische vrienden. Ik wil u verzoeken te gaan staan.</p>
      <a text="(Het Parlement neemt staande een minuut stilte in acht)"/>
      <p sl="nl">Dank u wel. Dames en heren, de ‘jasmijnrevolutie’ duurt voort. In veel opzichten is dit waarachtig een historisch moment. Ik wil graag mijn diepe respect uiten voor de moed en de vastberadenheid van de burgers van Tunesië. Zij zijn de bron van de veranderingen. Dit is echter pas het begin van een lange weg. Wij Europeanen delen de aspiraties van de Tunesiërs en willen hen vergezellen op de weg naar de volledige verwezenlijking ervan. Europeanen hechten veel belang aan sociale rechtvaardigheid, gelijke kansen, vrijheid van meningsuiting, democratie, daadwerkelijk pluralisme en de mogelijkheid om je eigen politieke toekomst vorm te geven. Daarom blijven we vandaag niet onverschillig. Bovendien dringen we erop aan dat deze veranderingen een vreedzaam karakter hebben. Ze moeten leiden tot rechtvaardigheid en een rechtsstaat. Daarnaast hebben we een aantal fundamentele verzoeken: ten eerste de vrijlating van alle willekeurig gearresteerde personen; ten tweede de instelling van een onafhankelijk onderzoek naar ernstige aantijgingen van corruptie, evenals naar de dodelijke incidenten en het excessieve gebruik van geweld; ten derde het houden van vrije, transparante, pluralistische en democratische parlements- en presidentsverkiezingen onder toezicht van plaatselijke en buitenlandse waarnemers; en ten vierde steunen wij de inspanningen met het oog op de samenstelling van een nationale eenheidsregering die representatief is voor alle Tunesiërs.</p>
      <p sl="nl">Al jarenlang zijn de Europese Unie en Tunesië, als buren aan weerszijden van de Middellandse Zee, in een partnerschap verbonden. Dit partnerschap moet bovenal de belangen van onze burgers – Tunesiërs en Europeanen – dienen. Om geloofwaardig te zijn en betekenis te hebben moet ons partnerschap de Tunesiërs steunen op hun weg naar ingrijpende veranderingen. We moeten Tunesië helpen opdat deze veranderingen succesvol zijn. Dames en heren, laten we de Tunesiërs terzijde staan!</p>
    </intervention>
    <intervention id="1-032-000" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie . − Mijnheer de Voorzitter, de recente volksopstand in Tunesië is nooit eerder vertoond in de moderne geschiedenis van het land. Op 17 december 2010 stak een jongeman die aan de universiteit afgestudeerd was zichzelf uit pure wanhoop in brand, nadat de politie de groente en het fruit in beslag had genomen die hij verkocht om in zijn levensonderhoud te voorzien. Minder dan een maand later hebben natiebrede protesten tot het definitieve vertrek van president Ben Ali geleid.</p>
      <p sl="en">De Europese Unie heeft de gewelddadige onderdrukking tijdens de laatste dagen van het regime veroordeeld. Op dit moment van spreken blijft de veiligheidssituatie precair. Er zijn nog steeds berichten over plunderingen en geweld. Tunesië bevindt zich nog steeds in een zeer delicate fase, hoewel het eerste nieuws over de vorming van een regering van nationale eenheid nu net binnenkomt.</p>
      <p sl="en">Ondanks enige onzekerheid is de boodschap van het Tunesische volk luid en duidelijk: Tunesië wil een stabiele democratie zijn die de grondrechten en fundamentele vrijheden eerbiedigt. Het wil vrij en eerlijke verkiezingen waaraan alle burgers kunnen deelnemen. Het volk wil een nieuwe bladzijde van zijn geschiedenis schrijven en wij willen het steunen in die poging. Eerbiediging van de grondwet en de stappen die nu, op dit moment, worden genomen om een regering van nationale solidariteit bijeen te brengen, zijn stappen in de goede richting.</p>
      <p sl="en">Uiteraard is dit slechts een begin. De Europese Unie is Tunesië altijd blijven herinneren aan zijn internationale verplichtingen op het gebied van de mensenrechten en de fundamentele vrijheden. Sinds het begin van mijn ambtstermijn, sinds mijn hoorzitting voor dit Huis om precies te zijn, heb ik herhaald dat een hogere status uiteraard ook grotere inspanningsverplichtingen op alle gebieden van onze relatie betekent, met inbegrip van de fundamentele vrijheden en de mensenrechten.</p>
      <p sl="en">Ik heb tijdens alle bijeenkomsten met de Tunesische autoriteiten namens de Europese Commissie benadrukt, dat ze hun inspanningsverplichtingen op het gebied van de democratie en de mensenrechten ook concreet moesten waarmaken. En al tijdens de allereerste onderhandelingssessie over het actieplan voor het geavanceerd statuur heb ik er persoonlijk op gestaan, op een ongekende en buitengewoon duidelijke manier, dat het gebruik van het nieuwe artikel 61 bis van het wetboek van strafrecht door ons als onverenigbaar zou worden beschouwd met “het geavanceerd instituut en onze gemeenschappelijke waarden.</p>
      <p sl="en">En, tussen haakjes, als er nog steeds sceptici aan beide zijden waren die dachten dat deze waarden alleen in theorie gemeenschappelijk waren, dan zouden ze telkens weer moeten luisteren naar de stem van de Tunesische straat van de afgelopen dagen en weken. Wat was dit anders dan een plechtig verzoek om democratie en meer economische rechtvaardigheid?</p>
      <p sl="en">Zoals Catherine Ashton en ik vanochtend hebben verklaard, staat de Europese Unie klaar om een electoraal proces dat werkelijk niemand uitsluit met passende garanties te steunen. Wij hopen dat de modaliteiten ervan zo snel mogelijk bekendgemaakt kunnen worden, wanneer de regering van nationale eenheid is gevormd en met haar werk begint. Wij zijn klaar om onmiddellijke bijstand te bieden om het electoraal proces voor te bereiden en te organiseren, en ook blijvende steun voor een echte democratische overgang.</p>
      <p sl="en">Wij werken momenteel ook aan een breder pakket om, zodra de situatie zich stabiliseert, bijstand te verlenen ten aanzien van onder andere de economische ontwikkeling, om nauwlettend aandacht te schenken aan de sociale problemen waarmee Tunesische jongeren worden geconfronteerd, en om de rechtsstaat en de rechterlijke macht te consolideren.</p>
      <p sl="en">Wij zullen wat dit proces betreft uiteraard nauw overleg met dit Huis en met de lidstaten plegen.</p>
      <p sl="en">Het Europees nabuurschapsbeleid is gebaseerd op essentiële waarden die de Europese Unie en haar partners samen aanhangen: democratie, mensenrechten en een openmarkteconomie, met het oog op het samen opbouwen van een gemeenschappelijk gebied van democratie, stabiliteit en voorspoed. De Commissie heeft altijd benadrukt dat deze waarden een essentieel onderdeel van ons Nabuurschapsbeleid zijn, zowel tegenover onze zuiderburen als oosterburen.</p>
      <p sl="en">Met zijn sterke middenklasse, hoog onderwijsniveau, ligging nabij Europa en algehele gematigdheid staat Tunesië er goed voor om de sprong te nemen in de richting van de democratie waarom mensen nu zo krachtig en moedig hebben gevraagd, en ik denk dat iedereen het er wel mee eens is dat de Europese Unie ook een groot belang heeft bij een democratisch, welvarend en stabiel Tunesië. Wij hebben een lange en stevige relatie met Tunesië en nauwe banden tussen onze volkeren en ons bedrijfsleven. Het is mijn ambitie, en die van de vicevoorzitter van de Commissie / hoge vertegenwoordiger van de Unie voor het buitenlands en veiligheidsbeleid, dat wij onze bilaterale betrekkingen nu versterken op basis van een nieuwe inzet van onze partners voor goed bestuur, eerbiediging van de rechtsstaat en de fundamentele vrijheden, en economische en maatschappelijke hervormingen.</p>
      <p sl="en">Wij zullen ons uiterste best doen om het Tunesische volk te helpen om hun aspiraties te verwezenlijken.</p>
    </intervention>
    <intervention id="1-033-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">namens de PPE-Fractie. – Mijnheer de Voorzitter, de recente gebeurtenissen in Tunesië zouden voor ons moeten aanzetten om ons met een gevoel van verantwoordelijkheid te bezinnen op tenminste twee kwesties. In de eerste plaats op de vraag of een beleid dat gericht is op de ondersteuning van de status quo in landen waarin democratische vrijheden ontbreken, werkelijk bijdraagt aan de stabiliteit, in dit geval in onze meest nabije omgeving.</p>
      <p sl="es">In de tweede plaats, mijnheer de Voorzitter, moeten we ons afvragen of het feit dat de heer Ben Ali van het politiek toneel is verwenen, voldoende is om te garanderen dat er een werkelijk democratische overgang komt.</p>
      <p sl="es">Vanuit mijn gezichtspunt, mijnheer de Voorzitter, is het antwoord op deze twee vragen nee. Daarom, mijnheer Füle, moeten we ons serieus afvragen waarom het nabuurschapsbeleid, in de geest van het Barcelona-proces, niet het beoogde democratiseringseffect heeft gehad, en hoe we ons beleid zouden kunnen of moeten bijstellen.</p>
      <p sl="es">Verder heeft de ervaring al vaak aangetoond dat als er een machtsvacuüm ontstaat, de meest geradicaliseerde en extremistische partijen het proces in beslag nemen, ze kapen het en willen het tenietdoen.</p>
      <p sl="es">Mijnheer de Voorzitter, als het alleen maar gaat om het beschermen van de vrijheid, is extremisme geen slechte zaak; als het alleen maar gaat om het beschermen van de rechtvaardigheid, is matiging geen goede zaak. Om die dwingende morele reden moet de Europese Unie alle zeilen bijzetten om ertoe bij te dragen dat dit proces niet ontspoort.</p>
      <p sl="es">Ik juich toe wat de heer Füle gezegd heeft over het ondersteunen van Tunesië bij de verkiezingen, maar ik denk dat het nog belangrijker als we een stap gaan en Tunesië ondersteunen door een EU-missie voor verkiezingswaarneming te sturen. Het is niet alleen om die dwingende morele reden die in het DNA van de Europese Unie vervat is dat we dat moeten doen, mijnheer de Voorzitter, maar ook uit eigenbelang: het heeft namelijk weinig zin om eerste klas te reizen als er in de toeristenklasse een passagier meereist met een bom in zijn koffer.</p>
    </intervention>
    <intervention id="1-034-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">namens de S&amp;D-Fractie . – Mijnheer de Voorzitter, dames en heren, wij delen de zorgen over de gebeurtenissen in Tunesië en betuigen ons medeleven in verband met de vele mensen die tijdens de demonstraties om het leven zijn gekomen.</p>
      <p sl="it">De nieuwe en verwarde fase die is ontstaan na de vlucht van de voormalige president Ben Ali, moet nu leiden tot de realisering van het doel waar van meerdere kanten op is aangedrongen. Er moet een begin worden gemaakt met economische en sociale hervormingen die een antwoord kunnen geven op de verwachtingen van het overgrote deel van de bevolking en het democratiseringsproces moet worden voortgezet, zodat de verschillende oppositiegroeperingen en steeds meer maatschappelijke organisaties bij de activiteiten van de overheid en de regering worden betrokken.</p>
      <p sl="it">Het is duidelijk dat elk land het recht heeft om zijn eigen weg te kiezen, maar wij willen dat deze ontwikkelingen leiden tot daadwerkelijke hervormingen en veranderingen en niet beperkt blijven tot cosmetische ingrepen. Wat er op dit moment in Tunesië gebeurt, moet echter iedereen tot nadenken stemmen, ook Europa met zijn late reacties en fouten.</p>
      <p sl="it">In 1995 heeft de Europese Unie in Barcelona het partnerschapsprogramma met het Middellandse Zeegebied gelanceerd, waarin samenwerking op economisch, politiek, militair en zelfs op sociaal en humanitair terrein was voorzien, maar zelfs de twee hoofddoelen van het programma zijn nooit gerealiseerd. Op economisch gebied is het aantal regionale en infrastructurele projecten drastisch ingeperkt, daar de bijdragen van de lidstaten nooit zijn binnengekomen en de financiering door de Commissie vooralsnog in de ijskast is gezet. Van de belofte een vrijhandelszone tot stand te brengen valt geen spoor te bekennen. De grootste mislukking geldt echter de politieke samenwerking en daar dienen we volledig van doordrongen te zijn, commissaris.</p>
      <p sl="it">De Unie voor het Middellandse Zeegebied is in 2008 gelanceerd, maar is beperkt gebleven tot een façade. De top die in november 2010 bijeen had moeten komen is uitgesteld tot een nader te bepalen datum. Het probleem is dat verschillende Europese regeringen geen belang hebben bij echte samenwerking of daar het belang niet van inzien. Zij geven er de voorkeur aan de betrekkingen met discutabele regimes te handhaven. Die regimes beperken zich tot het verdedigen van de nationale rijkdommen die zij zonder enige vorm van democratie controleren. Aan de andere kant zijn er miljoenen jongeren die geen enkel ander vooruitzicht hebben dan te emigreren, wat steeds moeilijker wordt.</p>
      <p sl="it">Het is dan ook niet verbazingwekkend dat onder druk van de economische en sociale crisis de demonstraties in Tunesië zijn uitgeroeid tot een tsunami die de bestaande machtsstructuren met al zijn kracht heeft getroffen. Het politiek realisme van Europa, dat gevoed wordt door de angst voor het islamitisch fundamentalisme, is niet langer houdbaar. Zo is het misschien ook tijd de postkoloniale ideeën die soms de kop opsteken in de betrekkingen met de Noord-Afrikaanse landen definitief in de ijskast te zetten.</p>
      <p sl="it">Daarom moeten we op basis van het Barcelonaproces een nieuwe Europese visie ontwikkelen op het zuiden, op het Middellandse Zeegebied, die geloofwaardiger is dan wat we in het verleden hadden. Commissaris, met het oog daarop vraag ik u dan ook met klem het huidige partnerschaps- en nabuurschapsbeleid grondig te herzien. We kunnen niet verhelen dat zowel de Commissie als de Raad zelfs bereid waren met Tunesië te onderhandelen over een overeenkomst gestoeld op een geavanceerde status. Tot nu toe is echter nog niet uitgelegd op grond van welke criteria dat mogelijk zou zijn.</p>
      <p sl="it">We dienen van koers te veranderen en een ander tempo aan te houden. De Commissie en de Raad dienen te begrijpen dat daarvoor dit Parlement op overtuigender wijze betrokken moet worden bij het uitwerken en toepassen van een nieuw concept voor het partnerschap met de landen op de andere oever van de Middellandse Zee. Dat is niet alleen in het belang van die landen maar vooral in het belang van Europa.</p>
      <p sl="it">Veel problemen die Europa blijkt te hebben, kunnen alleen worden aangepakt en opgelost via vruchtbare en effectieve betrekkingen met alle Maghreblanden. We dienen de economische en democratische hervormingen te steunen en tegelijkertijd alle nodige middelen in te zetten ter bestrijding van fundamentalisme en terrorisme. Het is een smalle weg, maar wel de enig begaanbare.</p>
      <p sl="it">Laten we hopen dat deze dramatische en bittere les die Tunesië ons leert door ons allemaal ter harte zal worden genomen, zodat we beter beseffen welke zaken nuttig zijn om ons Europees optreden te veranderen.</p>
    </intervention>
    <intervention id="1-035-000" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie . – Mijnheer de Voorzitter, ik wil het Tunesische volk graag feliciteren met zijn dappere gedrag, moed en volharding door zich luid uit te spreken voor kansen en vrijheid, en ik hoop dat niemand tot geweld overgaat en dat er snel vrije en eerlijke verkiezingen zijn.</p>
      <p sl="en">De burgers hebben zich uitgesproken tegen een onderdrukkend regime dat kogels heeft gebruikt en haar jongeren heeft gedood. Alleen zwakke regeringen gaan zo ver om hun kunstmatig verkregen corrupte macht en rijkdom te behouden. Regimes ontlenen hun legitimiteit aan het zorgen voor het welzijn van hun burgers, niet aan het sluiten van universiteiten en de toegang tot informatie en vrije communicatie.</p>
      <p sl="en">Wat de toegang tot informatie betreft, heeft de Tunesische oppositie het internet gebruikt, en het internet wordt over de hele wereld steeds belangrijker voor vreedzame oppositie. Ik ben op de hoogte geraakt van de opstand van de burgerbeweging in Tunesië via het internet en ooggetuigenverslagen die daarop zijn geplaatst, maar de strijd was al ongeveer een maand aan de gang voordat de mainstreammedia en de politieke leiders zich bewust werden van wat er zich op straat afspeelde.</p>
      <p sl="en">In dezelfde week, afgelopen week, heeft de Franse minister van Buitenlandse Zaken de Tunesische regering hulp geboden in de vorm van oproerpolitie en politieassistentie. Wat is de reactie van de Commissie op dat aanbod en waar was de hulp voor de burgers om hun rechten te steunen?</p>
      <a text="(Applaus)"/>
      <p sl="en">De confrontatie tussen de Tunesische regering en het Tunesische volk vond net zozeer plaats op de virtuele snelwegen van het internet als op de straten. De Tunesische regering stond erom bekend dat zij het meest geavanceerd was in het filteren en censureren van software, en de afgelopen maand heeft zij kosten noch moeite gespaard om mensen door middel van deze technologieën te onderdrukken. Repressieve regimes over de hele wereld blijven deze technologieën gebruiken om de vrijheid van meningsuiting het zwijgen op te leggen.</p>
      <p sl="en">Vandaag is het Martin Luther Kingdag, en het was Martin Luther King die zei dat er een tijd komt dat zwijgen uitmondt in verraad. Commissaris Füle, die tijd is gekomen. De Verenigde Staten hebben heel wat aan geloofwaardigheid verloren in hun strijd om het leiderschap op het gebied van de internetvrijheid.</p>
      <p sl="en">De EU staat een strijd te wachten waarover we vanavond zullen spreken in verband met de op stapel staande Hongaarse wetten. Maar de jonge, vrijheidslievende generatie over de hele wereld kijkt naar het symbolische voorbeeld dat Tunesië heeft gesteld en kijkt naar de EU voor steun, en er is geen reden waarom wij geen leidende rol zouden spelen bij de verdediging van de vrijheden van mensen, ook die op het internet.</p>
    </intervention>
    <intervention id="1-036-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">namens de Verts/ALE-Fractie . – Mijnheer de Voorzitter, dames en heren, ik geef toe dat ik graag had gezien dat dit Parlement niet zou onderdoen voor de trots van de Tunesiërs die erin geslaagd zijn om hun dictator Ben Ali te verslaan.</p>
      <p sl="fr">Dames en heren, de dictator is gevallen, maar de dictatuur, de structuur van de dictatuur bestaat nog steeds in Tunesië. Vandaag moeten we heel voorzichtig zijn. Europese regeringen en de meerderheid van dit Parlement hebben jarenlang hun steun verleend aan de structuur van de dictatuur en aan de Tunesische dictator. Afgelopen week nog wezen de meeste fracties een debat over Tunesië van de hand en weigerden ze Ben Ali te veroordelen.</p>
      <p sl="fr">Het optreden van de Franse minister van Buitenlandse Zaken is het meeste recente voorbeeld van de medeplichtigheid van het westen. En waarom? Door de angst, omdat mensen bang waren voor de islam. We hebben alle reden om bang te zijn voor de dictatuur van de islam, maar wat hebben deze jongeren, deze Tunesiërs die absoluut geen moslimstrijders waren, die vochten voor de vrijheid, daarmee te maken? De heer Bouazizi, die zichzelf in brand stak, is de Jan Palach van Tunesië, en toen Jan Palach zichzelf in brand stak, stond dit hele Parlement achter hem. Wij zijn zelfs niet in staat om achter de heer Bouazizi te staan – dat is de waarheid over dit Parlement.</p>
      <p sl="fr">Nu moet de Commissie in actie komen. Zij moet maar één ding zeggen; zij moet tegen de Tunesiërs zeggen dat het onmogelijk is om binnen twee maanden democratische verkiezingen te houden in een land dat net uit de dictatuur komt. Het ontbreekt het land aan een democratische basis. Er is geen vrijheid van meningsuiting en de media, radio en televisie zijn niet vrij. Er is alleen een staatsdrukkerij.</p>
      <p sl="fr">Om die reden verzoek ik de Commissie om het geld van de associatieovereenkomst te nemen en dat te gebruiken voor de bevordering van de vrijheid van meningsuiting in Tunesië en niet voor het steunen van Tunesische regeringsinstanties.</p>
      <p sl="fr">Verder is de overgangsregering geen regering van nationale eenheid. Waarom niet? Omdat de meerderheid van degenen die hebben gevochten of in ballingschap zijn nog niet zijn teruggekomen, nog niet erkend zijn. Er is tijd nodig om democratische krachten – niet de krachten die door Ben Ali ‘erkend’ zijn, maar echte democratische krachten – zich te laten ontwikkelen.</p>
      <p sl="fr">De Europese Unie moet laten zien dat wat er in Tunesië gebeurt, voor ons de sleutel is tot begrip en hoop voor alle Arabische landen. Democratie en de islam kunnen heel goed samengaan, en als wij in staat zijn om de Tunesische democratie die aan het ontstaan is te ondersteunen, zullen we zien dat in Egypte, Jordanië en Syrië, en overal, het volk en de volkeren zullen opstaan tegen hun dictators.</p>
      <p sl="fr">Wij hebben een verantwoordelijkheid, wij allemaal hier, omdat Tunesiërs – dus een deel van de Arabische wereld – ons laten zien dat de hoop op vrijheid die we in 1989 hebben gezien in het Oostblok nu aan het ontstaan is in een land als Tunesië. Morgen zullen we het zien in Algerije, overmorgen in Egypte en Jordanië.</p>
      <p sl="fr">Om die reden is het ondenkbaar dat dit Parlement op zijn stoel blijft zitten en zegt: “O ja, misschien, dat weten we niet”. In 1989 wisten we niet wat er met Polen zou gaan gebeuren. We wisten niet wat er onder Gorbatsjov met Rusland zou gaan gebeuren. Als we elke keer dat mensen vrijheid eisen om een garantie vragen – dat we hun dus vragen om ons te vertellen dat de situatie zich zeker in een bepaalde richting zal gaan ontwikkelen – zullen we de vrijheid nooit ondersteunen, en daarom vraag ik de Commissie om iets te doen, om te geven, om de Tunesiërs te laten zien dat de realpolitik nu een politiek is om de democratie te steunen en niet meer de dictatuur.</p>
      <a text="(Applaus)"/>
    </intervention>
    <intervention id="1-037-000" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, de onrust in Tunesië is ongetwijfeld een weerspiegeling van de frustratie van de mensen over de politieke stagnatie van het land en de relatieve economische stagnatie. De flagrante corruptie en rijkdom van de heersende familie-elite stonden in schril contrast met de grote armoede en hoge werkloosheid onder de gewone mensen.</p>
      <p sl="en">Voormalig president Ben Ali heeft de hoogste prijs betaald voor het niet voldoen aan de verwachtingen en aspiraties van zijn volk, maar ik ben het niet eens met bepaalde taxaties, in het bijzonder in de fractie van De Groenen, dat zijn regering een van de meest onderdrukkende in de Arabische wereld was. Tunesië is op sommige manieren een voorbeeld geweest van een modern, seculier en progressief Arabisch land. Zo werden polygamie en sluiers verboden en werden buitenlandse directe investeringen en het toerisme gestimuleerd.</p>
      <p sl="en">Tunesië is erin geslaagd om weerstand te bieden aan de pogingen van gewelddadige jihadi’s om de integriteit van zijn seculiere maatschappij te ondermijnen. Het is daarom van essentieel belang dat de politieke leiders van Tunesië, de nieuwe leiders die nu naar voren zullen treden, die erfenis zullen beschermen, omdat salafistische extremisten ongetwijfeld zullen proberen te profiteren van de chaos en het tumult die hun gevaarlijke agenda steunen, wat uiteraard ook de Europese politieke doelstellingen bedreigt, waaronder de doelstellingen op het gebied van het buitenlands beleid.</p>
      <p sl="en">De nieuwe politieke leiding van Tunesië moet ook begrijpen dat slecht bestuur en grote ongelijkheid een vruchtbare bodem bieden voor gewelddadig radicalisme. Ik vind het bemoedigend dat de interim-leiding wezenlijke hervormingen heeft beloofd, omdat het bewandelen van die weg de relatie van Tunesië met de Europese Unie zeer zal versterken. In de tussentijd vraagt mijn fractie om een zo groot mogelijke terughoudendheid van de kant van de veiligheidsdiensten en om de arrestatie en berechting van de leiding van de presidentiële garde van het ancien regime , die verantwoordelijk is voor het schieten op onschuldige voorbijgangers gedurende de afgelopen dagen, in een vergeefse poging om het land te destabiliseren. Ik feliciteer het leger met de professionele manier waarop het de instellingen van de republiek beschermt.</p>
      <p sl="en">Wij in de EU moeten de nieuwe Tunesische regering van nationale eenheid alle bijstand geven en ook alle bijstand verlenen aan de EU-burgers, onder wie Britse burgers, die gestrand zijn omdat zij in Tunesië op vakantie waren.</p>
    </intervention>
    <intervention id="1-038-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie . – Mijnheer de Voorzitter, dames en heren, het is met enige trots en veel emotie dat ik vandaag in deze zaal spreek namens mijn fractie, Europees Unitair Links/Noords Groen Links.</p>
      <p sl="fr">Slechts zeer weinigen van ons hebben namelijk hun afkeuring uitgesproken over de wandaden van het Tunesische regime en over alles wat degenen hebben moeten doorstaan die de moed hadden om dit regime, ondanks alles, te bekritiseren en zijn praktijken aan het licht te brengen, en in het bijzonder de marteling van mensenrechtenverdedigers.</p>
      <p sl="fr">Eerst moest een jongeman van 26 jaar oud zichzelf in brand steken voordat het Tunesische volk in opstand kwam en niet langer bang was omdat het zich in de steek gelaten voelde. De hoop op vrijheid werd geboren. Er moesten eerst vijftig doden vallen voordat de Europese Unie een schuchtere verklaring durfde af te geven waarin zij verzocht om het geweld zoveel mogelijk te beperken, zonder echter het heilige partnerschap van de Europese Unie en Tunesië in twijfel te trekken, zonder het geweld te veroordelen, mijnheer Füle, tot zaterdag. Het minste wat we kunnen zeggen is dat het Tunesische regime u nauwelijks heeft gehoord sinds uw benoeming.</p>
      <p sl="fr">Deze woorden over ‘het beperken van het geweld’ schoten bij mij in het verkeerde keelgat. Het Europees Parlement heeft zich stil gehouden, los van een ingetogen verklaring van de Maghrebdelegatie. Pas zaterdag heeft u zich uitgesproken, mijnheer de Voorzitter, en vandaag heeft de meerderheid van het Europees Parlement een schriftelijke resolutie verworpen. De Europese instellingen slagen er echter in een stuk mondiger te zijn tegenover andere regimes. Als Française weet ik wat de verantwoordelijkheden van de Franse regering zijn en ik zal niet terugkomen op de voorstellen van onze minister van Buitenlandse Zaken. Blijkbaar is de koloniale tijd voor sommige mensen nog niet over, maar laten we hopen dat dit tot het verleden behoort.</p>
      <p sl="fr">Dankzij de moed van het Tunesische volk is het Tunesische wonder, dat zoveel betekent voor sommigen hier, binnen een paar dagen in rook opgegaan en heeft het zijn ware gezicht laten zien. Vandaag heeft de Europese Unie een grote verantwoordelijkheid om het Tunesische volk bij te staan in zijn democratische overgang, echter zonder zich daar in te mengen. De Europese Unie moet toezicht houden op het verkiezingsproces en erop toezien dat een onafhankelijke onderzoekscommissie alles wat er is gebeurd boven tafel krijgt, het geweld en de corruptie. Het Tunesische volk mag niet langer beroofd worden, de activa van de families Ben Ali en Trabelsi moeten niet alleen bewaakt, maar ook bevroren worden.</p>
      <p sl="fr">De Europese Unie heeft gefaald. Er is nog een lange weg te gaan voordat de Tunesiërs hun vertrouwen terugkrijgen. Momenteel zijn de zaken nog moeilijk, dat klopt, en wat er nu in het land gebeurt kan een goed voorbeeld zijn voor de Maghreb. We weten dat vergelijkbare opstanden zich kunnen voordoen in alle landen waar het Westen hun eigen belangen blijven stellen boven die van de desbetreffende volkeren. Mannen hebben zichzelf al in brand gestoken in Algerije, Egypte en Mauritanië. Het moment is gekomen om woorden om te zetten in daden als het gaat om democratie en mensenrechten. Het is tijd dat de Europese Unie haar partnerschappen met de landen in het Zuiden herstructureert en ze eindelijk bouwt op basis van democratische vereisten, de naleving van de mensenrechten en gelijkheid, of anders zal zij min of meer de weg vrijmaken voor fundamentalisten.</p>
    </intervention>
    <intervention id="1-039-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">namens de EFD-Fractie . – Mijnheer de Voorzitter, aan het begin van het debat hebt u enkele opmerkingen gemaakt over vrije en eerlijke verkiezingen en goed representatief bestuur en u hebt ons gevraagd om het Tunesische volk te steunen.</p>
      <p sl="en">Geen enkele democraat zou het daar mee oneens kunnen zijn. Mensen kunnen een hoop verdragen van een incompetente, corrupte regering, maar verg te veel van hen en zij zullen in opstand komen. Het is een leerstuk van de interne veiligheidsdienst dat een bevolking slechts drie dagen verwijderd is van rellen en maatschappelijke onrust als de voedselvoorraden opraken.</p>
      <p sl="en">Kunnen er parallellen getrokken worden tussen wat er in Tunesië gebeurt en in de Europese Unie? De EU wordt op ondemocratische en incompetente wijze bestuurd. Zij heeft een politieke klasse die steeds verder af komt te staan van de wensen van de bevolking. Er is een hoge jeugdwerkloosheid in vele landen in Europa als direct gevolg van de beleidsmaatregelen van de EU. Er zijn al rellen en maatschappelijke onrust in Griekenland vanwege de zuiver ideologische verplichting aan de Europese eenheidsmunt. Landen als Spanje, Portugal en Ierland kunnen Griekenland snel volgen nu hun economie onhoudbaar wordt in het keurslijf van de euro.</p>
      <p sl="en">Denk niet dat het in Europese landen niet kan gebeuren. Wanneer regeringen de vijand van hun eigen volk worden, dan zal het volk uiteindelijk in opstand komen.</p>
      <p sl="en">Ik ben het eens met wat u in uw inleiding hebt gezegd, maar laten we die beginselen in Europa toegepast zien, net als in andere landen van de wereld.</p>
    </intervention>
    <intervention id="1-040-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het debat is gesloten.</p>
    </intervention>
  </section>
  <section id="creitem12" title="12. Geharmoniseerde voorwaarden voor het in de handel brengen van bouwproducten (debat)">
    <intervention id="1-042-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de aanbeveling voor de tweede lezing betreffende het standpunt, door de Raad in eerste lezing vastgesteld met het oog op de aanneming van de verordening van het Europees Parlement en de Raad tot vaststelling van geharmoniseerde voorwaarden voor het in de handel brengen van bouwproducten en tot intrekking van Richtlijn 89/106/EEG van de Raad [10753/3/2010 – C7-0267/2010 – 2008/0098(COD) ] – Commissie interne markt en consumentenbescherming. Rapporteur: Catherine Stihler (A7-0343/2010).</p>
    </intervention>
    <intervention id="1-043-000" speaker_id="4545" name="Catherine STIHLER" is_mep="True" mode="spoken" role="rapporteur" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, het is goed dat we het nieuwe jaar beginnen met dit debat en de stemming van morgen over de deal die onder het Belgische voorzitterschap over dit belangrijke verslag over bouwproducten is gesloten.</p>
      <p sl="en">Ik zou om te beginnen alle collega’s die dit mogelijk hebben gemaakt willen bedanken voor hun harde werk, hun nadenken en hun inzet om dit voorstel te verwezenlijken. Ik zou ook mijn dank willen laten optekenen aan het secretariaat van de IMCO en aan het Belgische voorzitterschap, in het bijzonder aan de heer Vertessen en de heer Haerynck, voor al hun toegewijde werk.</p>
      <p sl="en">Zoals ik in mijn verslag heb gezegd door de dichter Robert Frost aan te halen: “Good fences make good neighbours” (met een geïmpliceerd vraagteken). Het is belangrijk dat wij het momentum vasthouden om de interne markt te voltooien en handelsbarrières te slechten. Zoals Mario Monti in zijn verslag over de interne markt onderkent, “bevindt Europa zich nog steeds in een fase van marktopbouw waarin belemmeringen voor grensoverschrijdende activiteit moeten worden neergehaald, de overbodige ballast van nationale administratieve en technische hindernissen moet worden geëlimineerd en de weerstand van bedrijven moet worden overwonnen”.</p>
      <p sl="en">Met dit voorstel hebben wij geprobeerd om de interne markt effectiever te laten werken, wij hebben geprobeerd om er duidelijkere en transparantere systemen te hebben, zodat de producten die op de markt worden gebracht van de hoogste kwaliteit zijn en de bouwsector een eerlijkere markt heeft om in te handelen.</p>
      <p sl="en">De bouwsector staat momenteel voor zware economische opgaven die worden veroorzaakt door de wereldwijde financiële ineenstorting van 2008 en verergerd zijn door het langzame economische herstel waarmee we in de hele EU te maken hebben. We moeten nooit vergeten wat een belangrijke sector de bouwsector is: 12 miljoen EU-burgers zijn direct werkzaam in de sector en 26 miljoen EU-burgers zijn ervan afhankelijk, dat wil zeggen dat 38 miljoen mensen van de sector afhankelijk zijn. Voor economische groei is de bouw van essentieel belang voor banen en werkgelegenheid.</p>
      <p sl="en">Het is ook een van de meest gevaarlijke sectoren om in te werken. Als we Duitsland nemen, dat het het beste doet op het gebied van de veiligheid, dan krijgt een op de vijfduizend werknemers in de bouw een dodelijke ongeluk tijdens zijn leven. We moeten altijd denken om de gezondheid en veiligheid van degenen die het gevaarlijke werk in de bouw opknappen en het is belangrijk dat dit in het verslag wordt erkend.</p>
      <p sl="en">Met dit in gedachte zijn we er aan beide zijden met succes in geslaagd om tot enige overeenstemming te komen over de kwestie van de etikettering van gevaarlijke stoffen, zodat het verslag in overeenstemming is met REACH, maar ook degenen helpt die met producten werken die in het verleden tot chronische aandoeningen en de dood hebben geleid; aandoeningen zoals asbestgerelateerde mesotheliomen en, tot op zeker hoogte, chronische obstructieve longziekten die worden veroorzaakt door de arbeidsomstandigheden en door het inademen van stof.</p>
      <p sl="en">Het juist etiketteren van gevaarlijke stoffen kan mensen met deze longaandoeningen helpen en illustreert hoe ons werk hier in elkaar grijpt. Ik ben trots op het feit dat dit verslag is opgesteld en afgesloten in het Europees Jaar van de Long. De gezondheid van de longen wordt zo vaak verwaarloosd en ik ben heel blij dat wij in dit Parlement het belang ervan hebben erkend.</p>
      <p sl="en">Ik zou ook kort iets willen zeggen over het midden- en kleinbedrijf. In het Parlement worden wij aangespoord om “eerst klein te denken” en dit zouden wij in al ons werk moeten doorvoeren. Daarom zijn wij erin geslaagd om een tweede stroom voor kleinere ondernemingen te creëren om hun producten op de interne markt te brengen, en het systeem zou het goedkoper en praktischer voor het mkb moeten maken om een grotere markt te bereiken, hetgeen hun handelspotentieel alleen kan vergroten.</p>
      <p sl="en">Wat betreft de aparte kwestie van transparantie over de vraag wie in technische instanties zit en hoe ze werken, denk ik dat we de instanties die de producten goedkeuren op grotere afstand hebben gezet dan oorspronkelijk was voorzien. De transparantie inzake de processen en de goedkeuring van de producten kan slechts de muren en barrières helpen afbreken die nu in de Europese Unie bestaan. Dit zou bedrijven in de EU moeten helpen. Vooral de specifieke voorwaarden die aan micro-ondernemingen worden gesteld, zijn ook nuttig in deze moeilijke economische omstandigheden.</p>
      <p sl="en">Wij moeten in de Europese Unie altijd naar betere regelgeving streven. Samen met mijn schaduwrapporteurs heb ik de delen van het verslag gewijzigd die niet langer relevant zijn of die zo onduidelijk waren dat niemand ze kon volgen of hun toepassing kon garanderen. Voor een sector als de bouw is het noodzakelijk dat de regels duidelijk zijn en ik kijk uit naar de verschillen die deze specifieke veranderingen zullen maken.</p>
      <p sl="en">De schaal is enorm en de opgaven talrijk, maar deze nieuwe regels die de komende 24 maanden in werking zullen treden door toedoen van de lidstaten, zullen de bouwsector nu helpen in onze poging om economische groei en daarmee banen te scheppen.</p>
    </intervention>
    <intervention id="1-044-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . – Mijnheer de Voorzitter, dames en heren, op de allereerste plaats wil ik de Voorzitter bedanken voor het feit dat hij ons de eer verleent dit debat, dat zo belangrijk is voor het industriebeleid en de interne markt, voor te zitten. Mijn dank gaat ook uit naar de rapporteur, mevrouw Stihler, die grondig werk heeft geleverd. Dankzij haar inzet is het nu mogelijk een akkoord in tweede lezing te bereiken.</p>
      <p sl="it">Tevens wil ik alle schaduwrapporteurs en de voorzitter van de Commissie interne markt, de heer Harbour, hartelijk bedanken, daar hun gezamenlijke inspanningen doorslaggevend zijn geweest voor het bereiken van een ommekeer bij de onderhandelingen tussen de instellingen over dit zeer technische dossier.</p>
      <p sl="it">De Commissie staat positief tegenover dit compromis dat het Parlement en de Raad in tweede lezing hebben bereikt. Los van de technische inhoud is het gewoon een zeer belangrijk dossier. De goedkeuring van deze verordening inzake bouwproducten is van onschatbare waarde voor de hele Europese bouwsector. Bouwproducten vertegenwoordigen 3 procent van het Europese bruto binnenlands product (bbp), terwijl de met de bouw verbonden activiteiten goed zijn voor 7,5 procent van de werkgelegenheid en 6,5 procent van het bbp in Europa. Daarmee vertegenwoordigt de bouwsector 10 procent van de Europese economie, zoals de rapporteur in haar inleidende betoog heeft gezegd.</p>
      <p sl="it">De goedkeuring van de verordening inzake bouwproducten is ook een belangrijke stap in de richting van vereenvoudiging en betere wetgeving, terwijl het voorstel tegelijkertijd zorgt voor de consolidering van de interne markt voor bouwproducten. Dit is ook de eerste keer dat de beginselen van de ‘Small Business Act’ in de praktijk worden toegepast. De Europese bedrijven, met name de kleinere, krijgen nu op grond van communautaire wetgeving eindelijk instrumenten aangereikt die hun kansen bieden in plaats van lasten opleggen als het invullen van formulieren en bureaucratische en extra verplichtingen.</p>
      <p sl="it">Ik kan natuurlijk alleen maar tevreden zijn met dit resultaat en vooral met de oplossingen voor de drie kwesties die van tevoren als het meest ingewikkeld werden beschouwd. In de eerste plaats noem ik de belangrijke kwestie van de gevaarlijke stoffen, waarvoor de Commissie een verslag zal maken. Dat zal worden voorgelegd aan het Parlement en daarna, indien nodig, gevolgd door wetsvoorstellen.</p>
      <p sl="it">In de tweede plaats wijs ik op de speciale behandeling voor microbedrijven, die vanaf het begin van fundamenteel belang werden geacht om de beginselen van de “Small Business Act” te waarborgen. Het bereikte resultaat strookt met dat criterium, want de mogelijkheid om voor microbedrijven vereenvoudigde procedures toe te passen is gehandhaafd.</p>
      <p sl="it">Tot slot wordt op verschillende plaatsen in de tekst de noodzaak erkend de administratieve en schriftelijke verplichtingen van de bedrijven te verminderen, zowel door vereenvoudigde procedures in te voeren in verband met de CE-markering als door het facultatieve karakter van het gebruik van de Europese technische beoordelingen te handhaven.</p>
      <p sl="it">Zoals in de verklaring van de Commissie in de bijlage bij het standpunt van de Raad in eerste lezing staat, moeten we nagaan of de gekozen oplossingen in het licht van de reële noden echt de beste zijn. We dienen in het bijzonder te voorkomen bedrijven, en met name kleinere bedrijven, ongerechtvaardigde of niet noodzakelijke administratieve verplichtingen op te leggen. Wij zijn voornemens dit aspect nauwgezet te bewaken en op te nemen in de conclusies van het verslag dat we vijf jaar na de inwerkingtreding van deze verordening aan het Europees Parlement en de Raad moeten voorleggen.</p>
      <p sl="it">Voorts wil ik preciseren dat de Commissie van plan is nauw samen te werken met het Europees Parlement, en natuurlijk ook met de Raad, bij de tenuitvoerlegging van deze verordening. Met het oog daarop heb ik aan mijn diensten – die ik bedank voor hun permanente bijdrage aan de wetgevende activiteit van de Commissie – gevraagd een routekaart te maken voor de tenuitvoerlegging, die ik u zo spoedig mogelijk zal toesturen. Daar zullen in het bijzonder de zogenaamde comitologieaspecten deel van uitmaken. Het Parlement is een zeer belangrijke partner van de Commissie en ik kan u verzekeren dat ik voornemens ben ook in de fase na de goedkeuring de nauwe samenwerking met u voort te zetten. Ik heb natuurlijk niet voor niets veertien jaar deel uitgemaakt van dit Huis.</p>
      <p sl="it">Tot slot heeft de Commissie het nodig gevonden een verklaring voor te leggen over de afwijking van het gemeenschappelijk akkoord tussen de instellingen met betrekking tot de termijn die geldt voor het indienen van bezwaren tegen gedelegeerde handelingen. De Commissie hecht eraan te benadrukken dat in de gemeenschappelijke ontwerpverklaring voor het indienen van die bezwaren in principe een termijn van twee maanden staat, die nog eens met twee maanden kan worden verlengd.</p>
      <p sl="it">In het onderhavige geval zijn er volgens de Commissie geen bijzondere omstandigheden voorhanden die een afwijking van dat principe kunnen rechtvaardigen. De Commissie betreurt het dat het beginsel in het gemeenschappelijk ontwerpakkoord niet is nageleefd. Daarom benadrukken wij in onze verklaring dat het voorstel voor de bouwproducten geen precedent mag vormen.</p>
      <p sl="it">Mijnheer de Voorzitter, ik bedank u nogmaals voor uw aanwezigheid bij dit debat en mede via u dank ik het Parlement voor de belangstelling waarmee het dit vereenvoudigingsvoorstel heeft behandeld. Tot slot zou ik de voordelen willen benadrukken die wij van deze nieuwe verordening verwachten voor de producenten en de gebruikers van bouwmaterialen alsmede voor de nationale overheden.</p>
      <p sl="it">Wij bevestigen dat de Commissie bereid is de verplichtingen in de verordening na te komen, met name wat betreft het opstellen van de gevraagde verslagen.</p>
      <p sl="it">Mijnheer de Voorzitter, nogmaals bedankt, evenals de geachte afgevaardigden, voor de inzet en de getoonde samenwerking.</p>
    </intervention>
    <intervention id="1-045-000" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">namens de PPE-Fractie . – Mijnheer de Voorzitter, geachte vicevoorzitter, beste collega’s, ook ik wil ten eerste allen danken die actief hebben bijgedragen tot de totstandkoming van deze verordening in tweede lezing. Deze verordening zorgt namelijk – de titel ‘verordening’ geeft dit al aan – voor een verbetering ten opzichte van de bestaande richtlijn. Het bouwtoezichtrecht behoorde in het verleden immers deels tot het centrale bevoegdheidsterrein van de lidstaten. Dat we met een verordening op dit gebied de Europese interne markt vooruithelpen, betekent een positieve stap.</p>
      <p sl="de">Ten tweede bevat de verordening met name voor het midden- en kleinbedrijf een reeks belangrijke verlichtingen, die de economische activiteiten en het handelsverkeer voor kleine en middelgrote ondernemingen op de Europese interne markt zullen vergemakkelijken. Uiteindelijk hebben natuurlijk ook de consumenten baat bij deze verordening, omdat deze voor duidelijk meer veiligheid en betrouwbaarheid op het gebied van bouwproducten zorgt.</p>
      <p sl="de">Ik voer hier vandaag het woord in naam van onze schaduwrapporteur, professor Mayer, die vandaag vanwege vergaderingen in zijn kiesdistrict helaas niet aanwezig kan zijn. Hij heeft mij verzocht erop te wijzen dat deze in tweede lezing goedgekeurde verordening uiteindelijk een compromis vormt, en wel een goed compromis, maar dat aan een aantal punten nog moet worden gewerkt. Ik ben dankbaar dat vicevoorzitter Tajani erop heeft gewezen dat het Parlement ook bij de daarvoor nodige werkzaamheden zal worden betrokken. De schaduwrapporteur is van mening dat het niet volstaat om de activiteiten van de producenten van bouwmaterialen en de distributie van hun producten te reguleren, maar dat de onderhavige verordening moet worden aangevuld door regelgeving waarin ook beginselen en praktische voorschriften voor het gebruik en de montage van bouwproducten worden vastgelegd. In dit verband dient de Commissie volgens hem te overwegen om de Europese normalisatie-instelling CEN een mandaat te verlenen om voorstellen te doen voor uniforme Europese regelgeving.</p>
      <p sl="de">Bovendien wil ik erop wijzen dat de Commissie erop moet toezien dat de nieuwe bouwproductenverordening op alle gebieden tot een toereikende harmonisatie leidt en niet voor nieuwe veiligheidsproblemen en oneerlijke concurrentie zorgt. Na de uiteenzetting van mijnheer Tajani ben ik er echter van overtuigd dat we dit samen ook voor elkaar zullen krijgen.</p>
    </intervention>
    <intervention id="1-047-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">namens de S&amp;D-Fractie . – Mevrouw de Voorzitter, beste collega’s, ik wil de rapporteur, Catherine Stihler, hartelijk danken voor haar enorm belangrijke werk op dit zeer technische gebied.</p>
      <p sl="de">Het gaat namelijk niet alleen om een technisch verslag, het gaat ook om een verslag met een sterk politiek karakter, een verslag waarin ook strenge politieke normen in acht moesten worden genomen. De belangen van de economie, de veiligheid en de arbeidsbescherming moesten met elkaar in overeenstemming worden gebracht. Naar het oordeel van het Europees Parlement en van de sociaaldemocraten is de rapporteur daar uitstekend in geslaagd.</p>
      <p sl="de">Het was van groot belang om rekening te houden met de belangen van het bedrijfsleven en te bekijken waar het op het gebied van bouwproducten met problemen kampt. Ook moest een evenwicht worden gevonden tussen grote ondernemingen enerzijds en kleine en middelgrote ondernemingen anderzijds. Wij konden ons vinden in deze visie van de Commissie, die van mening was dat voor kleine ondernemingen minder voorschriften nodig zijn. Dit betekent echter niet dat aan de veiligheid mag worden getornd – hierop doelt de verbetering die we hebben aangebracht in het voorstel van de Commissie. We hebben strenge veiligheidsnormen nodig, en het is ons gelukt om daar op dit gebied voor te zorgen.</p>
      <p sl="de">Natuurlijk moet ook de nadruk worden gelegd op de veiligheidsaspecten die voor de consumenten van bijzonder groot belang zijn. Overal waar bouwproducten worden vervaardigd en gemonteerd moet er namelijk voor worden gezorgd dat zij voor de gebruikers uiteindelijk net zo veilig zijn als voor diegenen die ermee hebben gewerkt.</p>
      <p sl="de">Het derde punt waaraan de sociaaldemocraten bijzonder groot belang hechtte, is de verbetering van de arbeidsbescherming en de eis dat deze uitdrukkelijk wordt opgenomen in de verordening. Dit heeft mevrouw Stihler in haar betoog dan ook benadrukt. Het gaat er immers ook om dat deze bouwproducten vaak ook werk met gevaarlijke stoffen met zich meebrengen. Het is van buitengewoon groot belang dat op dit gebied voor een zo groot mogelijke bescherming wordt gezorgd. In een later stadium, bij de verwijdering van dergelijke producten, als deze niet meer gebruikt worden, moet vervolgens ook aan passende bescherming worden gedacht. Dit is punt waar we dus nog aan moeten werken, mijnheer Tajani.</p>
      <p sl="de">Nogmaals mijn hartelijke dank aan de rapporteur, die echt uitstekend werk heeft geleverd.</p>
    </intervention>
    <intervention id="1-048-000" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mevrouw de voorzitter, mijn dank gaat eveneens uit naar mevrouw Stihler en alle schaduwrapporteurs. Ik ben van mening dat we in deze tweede lezing een goed compromis hebben weten te bereiken, ook al zijn natuurlijk – hoe kan het ook anders bij een compromis – niet álle partijen tevreden.</p>
      <p sl="de">Ik wil expliciet ingaan op de opmerkingen van professor Mayer, zoals die door mijnheer Schwab onder woorden zijn gebracht. Ik ben van mening dat op het punt van etikettering nog werk moet worden verricht. We hebben nu een afdoende harmonisatie met betrekking tot de vervaardiging van bouwproducten bereikt, maar waar het gaat om de montage en het gebruik van die producten moeten we nog aan een regeling werken. Een van de mogelijkheden is dat de Commissie haar werkzaamheden op het gebied van de Eurocodes voorzet en op dit gebied ook een mandaat verleent voor de verdere ontwikkeling ervan.</p>
      <p sl="de">Een andere mogelijkheid is dat we voor een harmonisatie op het gebied van gebruik en montage zorgen, zodat we hier niet op het nationale niveau terugvallen en weliswaar een Europese regeling voor de producten zelf invoeren, maar niet voor het gebruik ervan. Hier moet nog werk worden verricht, en de Commissie kan op onze volledige steun rekenen als zij met verdere voorstellen komt.</p>
      <p sl="de">Ik wil nog een ander punt aanstippen dat een belangrijke rol bij onze beslissing of wij al dan niet met het voorstel instemmen. In de onderhandelingen heeft het Belgische voorzitterschap helaas een vergissing begaan. In de tweede lezing die op de eerste lezing volgde, heeft het Belgische voorzitterschap nieuwe onderwerpen – artikel 8, lid 3, en artikel 8, lid 6 – ingevoegd zonder dat het Parlement daar zijn volledige goedkeuring had gehecht. Vervolgens werd dit punt door het Hongaarse voorzitterschap in een brief aan de orde gesteld. Ik vrees echter, dat het Hongaarse voorzitterschap het geschil niet helemaal heeft begrepen. Ik wil er nog eens op wijzen dat ik verwacht dat de Raad in de toekomst, wanneer hij in tweede lezing met nieuwe punten komt, contact met het Parlement op zal nemen en ernaar zal streven om samen met het Parlement een goed compromis tot stand te brengen.</p>
      <p sl="de">Evenwel zijn we gezien het resultaat van mening dat het geen zin heeft om dit compromis vanwege een dergelijke vormfout af te wijzen. We gaan akkoord met dit compromis omdat we geloven dat het een belangrijke stap vormt op weg naar een verdergaande harmonisatie van de sector, een sector die van groot economisch belang is. Daarom gaan wij akkoord met deze tweede lezing.</p>
    </intervention>
    <intervention id="1-049-000" speaker_id="96919" name="Emma McCLARKIN" is_mep="True" mode="spoken" nationality="United Kingdom" birth_date="09-10-1978" birth_place="Stroud" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, ik zou mevrouw Stihler willen bedanken voor haar harde werken. Het is een zeer lange weg geweest.</p>
      <p sl="en">In Europa zijn tegenwoordig twaalf miljoen EU-burgers direct werkzaam in de bouwsector. Daarnaast behoort ongeveer 92 procent van de fabrikanten van bouwmaterialen tot het midden- en kleinbedrijf: dit komt neer op meer dan 65 000 individuele bedrijven. Het is duidelijk dat de bouwsector van essentieel belang is voor de Europese economie en wij hebben een verantwoordelijkheid om deze sector te helpen steunen, in het bijzonder na de economische crisis.</p>
      <p sl="en">Er zijn vele aspecten van dit verslag die tot iets als een patstelling tussen velen van ons hebben geleid, bijvoorbeeld de aard van de EU-wetgeving. Het verslag is niet volmaakt, het is een compromis. Tot de belangrijkste kwesties behoorden de prestatieverklaring of CE-markering, waarbij men tot een succesvolle overeenkomst is gekomen om te garanderen dat micro-ondernemingen niet met dezelfde lasten worden geconfronteerd als grotere bedrijven. Ten aanzien van het aanpakken en identificeren van gevaarlijke stoffen in bouwproducten zijn we erin geslaagd om een compromis tot stand te brengen waardoor we ervoor hebben gezorgd dat er geen strijdigheid is met de bestaande REACH-regelgeving.</p>
      <p sl="en">Ik hoop dat dit akkoord in tweede lezing echte resultaten zal opleveren en het vrije verkeer van bouwproducten zal stimuleren, het kwaliteitsniveau in de hele EU zal verbeteren en het recyclen van bouwproducten in de toekomst zal bevorderen en dat, belangrijker nog, tegelijkertijd de bureaucratische last voor bedrijven niet wordt vergroot en de consument niet in verwarring wordt gebracht.</p>
    </intervention>
    <intervention id="1-050-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mevrouw de Voorzitter, dames en heren, ik sta positief tegenover het compromis dat bereikt is over een aantal specifieke punten. Ik acht die punten van levensbelang om de doelstellingen die we met dit wetsvoorstel voor ogen hebben, op efficiënte wijze te kunnen realiseren.</p>
      <p sl="it">Ik doel op het behoud van de regels voor vereenvoudigde procedures, die tot doel hebben de lasten en kosten van bedrijven te verminderen, met name van kleine en middelgrote bedrijven. Ik vind het namelijk hoogstnoodzakelijk bij de huidige negatieve conjuncturele ontwikkeling het belang van de rol van kleine en middelgrote bedrijven te erkennen. Zij vormen een van de hoofdpijlers waarop onze economie rust.</p>
      <p sl="it">Het invoeren van vereenvoudigde procedures, met name het inkorten van de termijnen voor het op de markt brengen van nieuwe producten, zorgt er ongetwijfeld voor dat de nieuwe regelgeving innovatie bevordert. Tegelijkertijd worden de consumenten beschermd doordat ze de mogelijkheid krijgen eerder te profiteren van innovatieve producten zonder iets in te leveren op het vlak van kwaliteits- en veiligheidsgaranties waar de CE-markering borg voor moet staan.</p>
      <p sl="it">Volgens mij is het bereikte akkoord dan ook een uitstekend compromis, waarmee het juiste evenwicht tot stand kan komen tussen de eisen van de producent en de eisen van de consument. Zo kunnen we zorgen voor het correct functioneren van de markt in een sector die de ware locomotief is van de Europese economie.</p>
    </intervention>
    <intervention id="1-051-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, ik dank mevrouw Stihler heel hartelijk voor het uitstekende werk dat zij heeft verricht. We hebben het allemaal over een technisch onderwerp gehad. Maar gelukkig heeft mevrouw Gebhardt, namens de Fractie van de Progressieve Alliantie van Socialisten en Democraten in het Europees Parlement, onderstreept dat het onderwerp niet alleen technisch is, maar ook in hoge mate politiek en economisch. Wij weten allen dat de bouwsector een belangrijke pijler van de economie is. Wij weten allen dat de kleine en middelgrote ondernemingen de ruggengraat van onze economie vormen, van een economie die zich in het kader van de Europese Unie in een bijzonder moeilijke situatie bevindt. Het verslag van mevrouw Stihler is dus van grote politieke betekenis en zij heeft uitstekend werk geleverd.</p>
      <p sl="el">Wij zijn erin geslaagd een compromis te bereiken, een goed compromis voor allen. Wij zijn erin geslaagd dat evenwicht te bereiken, dat ons eenvoudige procedures zal verschaffen die de kleine en middelgrote ondernemingen kunnen toepassen zonder consequenties voor de kwaliteit, en tegelijkertijd het beste resultaat dat mogelijk was.</p>
      <p sl="el">Wij zijn erin geslaagd de kwestie van de gevaarlijke stoffen te regelen. Wij herinneren ons allen – en degenen die ouder zijn dan ik zullen het zich heel goed herinneren – de asbestverontreiniging in het Berlaymont-gebouw, dat voor vijf of zes jaar gesloten werd. Stelt u zich eens voor wat er met hele staten van de Europese Unie zou gebeuren als wij de kwestie van de gevaarlijke stoffen niet zouden kunnen regelen.</p>
      <p sl="el">Tot slot hebben wij nog te maken met de kwestie van veiligheid en transparantie. Ik ben van mening dat mevrouw Stihler ook hier zeer succesvol is geweest met haar verslag en het compromis dat zij heeft bereikt.</p>
      <p sl="el">Ter afsluiting zou ik de wens willen uitspreken dat het succes dat wij in de bouwsector hebben gehad, ons ook bij de bouw van de Europese Staat ten deel moge vallen.</p>
    </intervention>
    <intervention id="1-052-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mevrouw de Voorzitter, als voorzitter van de Commissie interne markt en consumentenbescherming wil ik mij van harte aansluiten bij vele van de opmerkingen, alle opmerkingen in feite, die hier zijn gemaakt over het werk dat Catherine Stihler heeft verricht. Dat zij een ingewikkeld dossier voor een tweede lezing heeft overgenomen en naar onze commissie is gekomen om dat te doen, is volgens mij een zware opgave geweest, die zij buitengewoon goed heeft volbracht.</p>
      <p sl="en">Ik wil erop wijzen dat dit aantoont hoe belangrijk de procedure van de tweede lezing in dit Huis is, omdat we aanzienlijke verbeteringen hebben kunnen aanbrengen in de tekst over het standpunt dat we van de Raad hebben ontvangen. Zoals mevrouw Rühle in het bijzonder heeft benadrukt, hebben we enkele meningsverschillen met de Raad gehad. Wij hebben een brief van het Hongaarse voorzitterschap over enkele van de detailkwesties die met de notulen zullen worden gepubliceerd.</p>
      <p sl="en">Ik wil nog even twee afsluitende opmerkingen maken bij mijn steun voor deze overeenkomst. De eerste is dat we – onder dankzegging aan u, commissaris, voor de samenwerking met ons – zeer nauw met u moeten samenwerken bij de tenuitvoerlegging van dit voorstel. Zoals u duidelijk hebt gemaakt, gaat het hier om belangrijke comitologieaspecten, en mijn commissie vindt het absoluut noodzakelijk om heel serieus werk te maken van deze voorstellen.</p>
      <p sl="en">Ten tweede meen ik dat dit een sector is die echt van cruciaal belang is, en zoals vele collega’s hebben gezegd, moeten we er kritisch naar blijven kijken, om ervoor te zorgen dat er in feite geen marktbelemmeringen worden opgeworpen die de sector zullen beletten om een essentiële bijdrage aan de Europese economie te leveren.</p>
    </intervention>
    <intervention id="1-053-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mevrouw de Voorzitter, ik ben uiterst tevreden met de tekst van de bouwrichtlijn zoals die voor de tweede lezing vandaag tot stand is gekomen in overleg tussen de rapporteur en de zich toeschietelijk opstellende commissarissen Tajani en Barnier. Met deze richtlijn wordt de markt voor bouwproducten vereenvoudigd doordat enthousiast wordt geharmoniseerd, de documentatie wordt vereenvoudigd en allerlei overbodige bureaucratische praktijken worden afgeschaft. Ik ben vooral ingenomen met het feit dat de overtuiging dat het bouwen van bouwwerken gelijk is aan het leveren van bouwdiensten en dus geenszins hetzelfde als het op de markt brengen van producten, uiteindelijk aan het langste eind heeft getrokken, en dat bouwactiviteiten ook betrekking hebben op mogelijke niet-seriematig geproduceerde, in bouwwerken verwerkte componenten. Ook in de Tsjechische Republiek is het bedrijfsleven erg ingenomen met deze kleine hervorming. De oude richtlijn zadelde hen namelijk op met hogere kosten zonder dat deze ook maar enige positieve invloed hadden op de kwaliteit. Mijn commissie, de Commissie interne markt en consumentenbescherming, heeft de gelederen gesloten en deze versie eendrachtig goedgekeurd, met inbegrip van de vereenvoudigingen voor micro-ondernemingen. Ik wil van harte geloven dat het hele Parlement zich daar morgen bij aansluit. Dit is dan opnieuw een bewijs van de verbetering van de regelgeving in de Europese Unie ter ondersteuning van de interne markt.</p>
    </intervention>
    <intervention id="1-054-000" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, het akkoord is niet op alle punten overtuigend, maar ik weet dat de nieuwe verordening in vergelijking met de huidige rechtssituatie een duidelijke verbetering betekent. Voor het eerst wordt gezorgd voor een uniforme Europese technische terminologie voor prestaties van bouwproducten en voor gestroomlijnde en vereenvoudigde procedures. We hebben de interne markt een stuk vooruitgeholpen, waar het bedrijfsleven, maar door de invoering van uniforme veiligheidseisen ook de consument bij gebaat is. In beginsel vind ik de verlichting van bureaucratische voorschriften voor micro-ondernemingen belangrijk en zinvol, maar er moet wel rekening worden gehouden met het feit dat de gebruikers ten dele ook micro-ondernemingen zijn die bouwproducten verwerken, en deze ondernemingen moeten dezelfde bescherming genieten.</p>
      <p sl="de">Daarom ben ik verheugd dat mijn voorstel is opgenomen in het akkoord. Daardoor zijn voor micro-ondernemingen vereenvoudigde procedures van toepassing bij de beoordeling van prestatiekenmerken van bouwproducten. Indien zij echter dergelijke procedures toepassen, moeten zij aantonen dat de gebruikte procedure gelijkwaardig is aan de Europese procedures die normaliter zijn voorgeschreven. Alleen op die manier kunnen we waarborgen dat de verstrekte gegevens over prestatiekenmerken nauwkeurig en betrouwbaar zijn en dat dan ook de veiligheid van gebouwen overal in Europa verzekerd is.</p>
    </intervention>
    <intervention id="1-055-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . – Mevrouw de Voorzitter, dames en heren, ik ben het eens met de nadruk die voorzitter Harbour heeft gelegd op het belang van de verordening waarover we debatteren en die dankzij dit akkoord door het Parlement zal worden goedgekeurd. Het gaat om een nieuwe regeling waarmee we belangrijke signalen aan de markt geven en tegelijkertijd goede regels vastleggen. Daarmee kunnen kleine en middelgrote bedrijven zich met name in dit eindstadium van de crisis ontwikkelen. Wij moeten nu alles in het werk stellen zodat kleine en middelgrote bedrijven nieuwe banen kunnen scheppen en verder kunnen groeien. Dat is het doel van de Commissie waarbij wij ons gesteund weten door de krachtige inzet van het Europees Parlement, mede dankzij de tenuitvoerlegging en ontwikkeling van de ‘Small Business Act’.</p>
      <p sl="it">Het gaat dus om vereenvoudiging en minder bureaucratische verplichtingen voor kleine en middelgrote bedrijven. Bij het opstellen van deze regels voor het liberaliseren en ontwikkelen van de markt is er echter ook duidelijk aandacht besteed aan veiligheid. Mevrouw Gebhardt heeft daar in haar betoog al op gewezen. Veiligheid is van groot belang voor de werknemers in de bouw maar ook voor de consumenten.</p>
      <p sl="it">Ik meen dat dit voorstel een stap in de goede richting is, maar de Commissie is voornemens het niet te laten bij de goedkeuring van dit compromis tussen Raad en Parlement. Wij willen hier de komende jaren aan blijven verder werken en ik bevestig voorzitter Harbour – die eveneens de noodzaak heeft onderstreept dit proces te continueren – de toezegging een wegenkaart te maken voor de tenuitvoerlegging, die ik u zo spoedig mogelijk zal bezorgen.</p>
      <p sl="it">Veel leden hebben in de loop van dit debat gesproken over de harmonisering van de regelgeving in de bouwsector, in bijzonder wat betreft de veiligheid. Ik ben mij ten volle van het probleem bewust en ik ben blij dat ik met het Europees Comité voor normalisatie (CEN) de zogenaamde Eurocodes heb ontwikkeld voor de veiligheid van gebouwen. U weet dat de Commissie op dit moment een mededeling over normalisatie voorbereidt, die binnen enkele weken aan het Parlement en de Raad zal worden voorgelegd. Daarom meen ik, mevrouw de Voorzitter, geachte afgevaardigden, dat we vandaag en morgen een belangrijke stap vooruitzetten.</p>
      <p sl="it">Mijn dank gaat uit naar de rapporteur voor haar geduldige arbeid in verband met deze technische normen, die echter de weerslag vormen van veel politieke arbeid. Ik herhaal dan ook dat het hier niet alleen om technische normen gaat, want achter de vele technische regelingen gaat een belangrijke politieke keuze schuil ten gunste van kleine en middelgrote bedrijven, die juist de komende jaren kunnen zorgen voor nieuwe arbeidsplaatsen, en 500 miljoen Europese burgers.</p>
    </intervention>
    <intervention id="1-056-000" speaker_id="4545" name="Catherine STIHLER" is_mep="True" mode="spoken" role="rapporteur" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, dank aan alle collega’s die de tijd hebben genomen om deze middag en avond te spreken.</p>
      <p sl="en">Ik vind dat de opmerkingen van commissaris Tajani over het werken in partnerschappen, de routekaart en de kwestie van de eurocodes, die mevrouw Rühle en ik meen ook de heer Schwab hebben genoemd, belangrijk zijn en dat we moeten doorgaan met de goede samenwerking die we hebben gehad. We hebben een compromis bereikt, en er zijn enkele dingen die de collega’s misschien graag in dit compromis hadden gezien die we er niet in hebben kunnen krijgen, maar het Parlement is erin geslaagd om 75 procent van de amendementen binnen te halen die wij belangrijk vonden in deze tekst, en dat is niet gering.</p>
      <p sl="en">Er is iets wat me in dit debat is opgevallen. De bouwsector is zo enorm belangrijk voor onze economieën voor toekomstige groei, voor banen, dat ik de Voorzitter zou willen vragen of we ervoor kunnen zorgen dat er jaarlijks in dit Huis een debat over de bouwsector plaatsvindt, om de samenwerking die de commissaris ons heeft aangeboden een stap verder te brengen en om ervoor te zorgen dat we altijd net zo veel belang aan de bouwsector hechten als dit Huis zou moeten doen, gegeven het feit dat er 38 miljoen mensen voor hun baan afhankelijk zijn van de bouwsector.</p>
      <p sl="en">Dank u, daarom, mevrouw de Voorzitter, dank u, commissaris, en ik kijk uit naar de weken, maanden en jaren die voor ons liggen, omdat het debat over de bouw in de Commissie interne markt en consumentenbescherming zal worden voortgezet en ik zal het in elk geval zeker volgen.</p>
    </intervention>
    <intervention id="1-057-000" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Het debat is gesloten.</p>
      <p sl="nl">De stemming vindt dinsdag 18 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-058-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik wil de rapporteur feliciteren met de inhoud van haar verslag. Bouwproducten vormen een van de meest kwetsbare en belangrijke sectoren van de Europese economie en het is nodig deze te harmoniseren. Ik gebruik de term ‘kwetsbaar’ niet alleen vanwege de wijze waarop deze sector heeft gereageerd op de recessie, maar vooral vanwege het aantal werknemers en kmo’s dat hierin actief is, respectievelijk 12 miljoen en 65 000. Ik spreek mijn krachtige steun uit voor erkenning van de noodzaak van een hoog niveau van gezondheid en veiligheid op de werkplek waar bouwproducten een rol spelen. Ik heb het dan niet alleen over arbeidsongevallen, die regelmatig voorkomen, maar ook over bij het werk gebruikt gevaarlijke stoffen. Ik wil nog een laatste punt toevoegen: de gemeenschappelijke markt voor bouwproducten heeft steun nodig die bij zijn omvang en aard past, waaronder de kwetsbare aspecten die ik aan het begin van mijn interventie heb genoemd.</p>
    </intervention>
  </section>
  <section id="creitem13" title="13. Gevolgen in de Europese Unie van het incident met dioxine in diervoeder (debat)">
    <intervention id="1-060-000" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="nl">Aan de orde is de verklaring van de Commissie: Gevolgen voor de Europese Unie van de besmetting van diervoeder met dioxine.</p>
    </intervention>
    <intervention id="1-061-000" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mevrouw de Voorzitter, zoals u vast wel weet, is het nieuwe jaar begonnen met een ernstig incident wat betreft dioxinebesmetting van diervoeder in Duitsland. De diensten van de Commissie hebben de ontwikkelingen nauwlettend en in volledige samenwerking met de bevoegde Duitse autoriteiten in de gaten gehouden.</p>
      <p sl="en">Ik ben reeds begonnen met het overwegen van mogelijke maatregelen die ervoor zullen zorgen dat ons kwalitatief hoogwaardig voedsel- en voederveiligheidssysteem nog efficiënter zal worden. Maar laat ik eerst beginnen met de feiten over het incident: het incident kwam aan het licht toen een fabrikant van mengvoeder de Duitse bevoegde autoriteiten op 22 december 2010 inlichtte, nadat hij de analyseresultaten van een laboratorium had gekregen, dat een monster niet in overeenstemming bleek te zijn met de EU-wetgeving na zelf uitgevoerde tests.</p>
      <p sl="en">Tussen half november en half december van het afgelopen jaar heeft een biodieselfabrikant zeven consignatiezendingen vetzuren die bedoeld waren voor technische doeleinden aan een fabrikant van voedervetten verzonden die ook vetten voor technisch gebruik fabriceert. Dit laatstgenoemde bedrijf was tegelijkertijd een geregistreerde fabrikant van voedervetten; kennelijk vond er een versmelting van veredeld voedervet en technisch vet plaats. Vier van deze consignatiezendingen die in de tweede helft van november werden bezorgd, bleken later met dioxine besmet te zijn. De andere drie zendingen die in de eerste helft van december 2010 aan diervoederbedrijven zijn bezorgd waren niet besmet.</p>
      <p sl="en">Maar totdat dit geverifieerd was, werden puur uit voorzorg alle consignatiezendingen als mogelijk besmet beschouwd en behandeld. In totaal is er bijna 2 300 ton aan mogelijk besmet voedervet aan 25 fabrikanten van diervoeder in Duitsland bezorgd. Er is geen voedervet buiten Duitsland geleverd.</p>
      <p sl="en">Tussen de 100 000 en 200 000 ton diervoeder dat tussen de 2 tot 10 procent van het mogelijk besmette vet bevat, is aan ongeveer 4 800 boerderijen in Duitsland geleverd. Puur als voorzorgmaatregel zijn alle boerderijen geblokkeerd. Hun commerciële activiteiten zijn opgeschort. Het waren boerderijen voor legkippen, mestpluimvee, ganzen, varkens, melkkoeien, rundveeboerderijen en konijnenfokkerijen. Er zijn ook enkele leveringen van mogelijk besmet voeder voor broedkippen aan Frankrijk en Denemarken gedaan.</p>
      <p sl="en">Geen voedsel van dierlijke oorsprong van de geblokkeerde boerderijen kan op de markt worden gezet tot de blokkade van de boerderijen is opgeheven. Dit kan alleen gebeuren wanneer door de analyseresultaten en onderzoek is verzekerd dat de boerderijen niet besmet zijn boven een niveau dat uitgaat boven het niveau dat in de EU-wetgeving wordt voorzien. Van deze 4 800 boerderijen die aanvankelijk zijn geblokkeerd, zijn momenteel nog steeds 939 boerderijen (voornamelijk gevogelte- en varkensbedrijven) geblokkeerd. Het blijkt dat sinds het incident is gemeld er geen besmet voedsel verhandeld of uit Duitsland uitgevoerd is, op enkele uitzonderingen na.</p>
      <p sl="en">Uiteindelijk is uit de analyseresultaten gebleken dat de producten aan de EU-wetgeving voldoen. Dit is een voorbeeld van de effectiviteit van het traceerbaarheidssysteem van de EU en we zullen in dit opzicht waakzaam blijven.</p>
      <p sl="en">Het gelukkige aspect aan dit incident is dat het waargenomen dioxineniveau in het voedsel waar de EU-grenzen zijn overschreden niet erg hoog is geweest, wat betekent dat er geen onmiddellijk gevaar voor de gezondheid van de consument wordt verwacht als gevolg van de kortdurende consumptie, zo die al plaatsvindt, van besmette producten.</p>
      <p sl="en">Wat heeft de Commissie gedaan om dit incident in de hand te helpen houden? Mijn diensten hebben voortdurend contact onderhouden met de Duitse autoriteiten en hebben onmiddellijk alle informatie naar de lidstaten verspreid via het systeem voor snelle waarschuwingen over levensmiddelen en diervoeders. Zij hebben ook contact gehad met de bevoegde autoriteiten in derde landen en onze handelspartners een duidelijk beeld van het incident gegeven. Bovendien hebben ambtenaren van de Commissie een bijeenkomst gehad met belanghebbenden in de olie- en vettenindustrie om manieren te onderzoeken om de monitoring van dioxine in voedsel te versterken.</p>
      <p sl="en">Ik heb op 6 januari persoonlijk contact opgenomen met de Duitse bondsminister van Voedsel, landbouw en consumentenbescherming, Ilse Aigner, en we hebben gesproken over wat er onzes inziens moet worden gedaan om in de toekomst een vergelijkbare besmetting en vergelijkbare incidenten te voorkomen. Vandaag heb ik opnieuw contact opgenomen met de Duitse minister, omdat ik bezorgd was over het recente nieuws van het afgelopen weekend dat een diervoederfabrikant geen volledige lijst van boerderijen had verstrekt die mogelijk besmet diervoeder hebben ontvangen, en onjuiste informatie had verstrekt met betrekking tot het gebruik van besmet voedervet in mengvoeder, hetgeen tot een blokkade van nog eens enkele honderden boerderijen heeft geleid.</p>
      <p sl="en">Het gaat hier om een zeer ernstige schending van de EU-bepalingen inzake de voedselveiligheid. Laat ik duidelijk stellen: de Duitse autoriteiten zijn volop bezig om deze besmetting aan te pakken en doen hun best om deze dringend en afdoende af te handelen.</p>
      <p sl="en">Men heeft mij geïnformeerd dat zij additionele testcapaciteit beschikbaar stellen, zodat dit in de kortst mogelijke tijd gedaan en afgerond wordt. Het is echter belangrijk dat er ook zo snel mogelijk wordt ingegaan op de bredere implicaties voor de aanpak van de veiligheid van het diervoeder op EU-niveau. Daarom zal een team van het Voedsel- en Veterinair Bureau de volgende week een bezoek aan Duitsland brengen om de Duitse autoriteiten bij te staan en om meer kennis en inzicht op te doen inzake de vraag hoe deze besmetting heeft kunnen gebeuren en hoe zij in de toekomst kan worden voorkomen. De Duitse autoriteiten zijn op de hoogte gebracht en zijn akkoord gegaan met dit bezoek. Ik weet dat we op de volledige medewerking van onze Duitse collega’s kunnen rekenen.</p>
      <p sl="en">Dit incident zal ook worden besproken tijdens de Landbouwraad die komende maandag 24 januari in Brussel plaatsvindt. Zoals ik reeds heb vermeld, denken wij momenteel over maatregelen na, ook in de wetgevende sfeer.</p>
      <p sl="en">Het incident heeft duidelijk gemaakt dat het noodzakelijk is om de effectiviteit te garanderen van de nationale controlesystemen die het vertrouwen van alle EU-lidstaten en derde landen in onze maatregelen op het gebied van voedsel- en voederveiligheid schragen. Om deze kwestie aan te pakken onderzoek ik momenteel de mogelijkheid om een strikte scheiding in te stellen tussen de productie van vetten en oliën voor voeder en voedsel enerzijds en de productie van vetten en oliën voor technische doeleinden anderzijds, en ik overweeg de mogelijkheid van wettelijke eisen aan versterkte controles op dioxines in verschillende fasen van de voedselketens.</p>
      <p sl="en">Ik heb er alle vertrouwen in dat deze maatregelen, wanneer zij eenmaal gesteund en aangenomen zijn, de noodzakelijke verbeteringen zullen brengen aan ons reeds solide voedsel- en voederveiligheidssysteem.</p>
    </intervention>
    <intervention id="1-062-000" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie . – Mevrouw de Voorzitter, mijnheer de commissaris, ik dank u hartelijk voor uw zakelijke weergave van het dioxineschandaal in Duitsland, mijnheer de commissaris. Ik ben woedend, ook in mijn hoedanigheid als boer, dat we telkens weer met dergelijke schandalen worden geconfronteerd waarbij de oorzaak blijkbaar in nalatigheid, maar ook in criminele handelingen moet worden gezocht. We kunnen nog zoveel wetten en verordeningen invoeren – we hebben in Europa de strengste wetgeving op het gebied van de levensmiddelenproductie en de laagste drempelwaarden voor bestanddelen die gevaarlijk kunnen zijn voor de gezondheid van de consument –, toch kunnen we dergelijke gevaren niet geheel uitsluiten.</p>
      <p sl="de">Daarom moet ervoor worden gezorgd – en dat valt onder de bevoegdheid van de lidstaten – dat telkens wanneer uit een gerechtelijk onderzoek naar voren komt dat er sprake is van criminele handelingen, de strafmaat duidelijk hoger uitvalt. Mensen die dergelijke feiten plegen, mogen er niet met een boete vanaf komen, maar moeten een gevangenisstraf krijgen. Zulke mensen moeten worden opgesloten, zodat ze niet nog meer ellende kunnen aanrichten.</p>
      <p sl="de">Commissaris, ik ben erg blij dat u hebt verklaard dat de Duitse autoriteiten in dit verband de nodige stappen hebben ondernomen – die indruk had ik zelf ook. In Duitsland wordt er ten dele een hele heisa van gemaakt, die voorbijgaat aan de kern van de zaak. We moeten overleg plegen om de toch al strenge voorschriften die bij ons van kracht zijn, aan te vullen waar dat nodig is.</p>
      <p sl="de">U hebt nog een punt genoemd waarmee wij volledig instemmen. Ook ik ben ervoor – en ik spreek ook namens mijn fractie – dat we de productie van levensmiddelen en andere producten strikt scheiden, zodat een dergelijke vermenging onmogelijk is. U hebt onze steun, mijnheer de commissaris, als het erom gaat onze voorschriften verder te verbeteren zodat dergelijke schandalen in de toekomst nog doeltreffender kunnen worden voorkomen.</p>
    </intervention>
    <intervention id="1-063-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mevrouw de Voorzitter! Mijnheer de commissaris, ik ben enigszins verbaasd over uw uiteenzetting. Ik zie de berichtgeving in de pers – tenminste in Duitsland – iets anders. Ook ik ben ongelooflijk woedend dat er steeds weer sprake is van schandalen op het gebied van de voedselveiligheid. Dit kan niet door de beugel. Ik besef dat verordeningen en wetten alleen niet kunnen voorkomen dat op dit gebied criminele manipulatie plaatsvindt. Maar we moeten er alles aan doen om het de verantwoordelijken zo moeilijk mogelijk te maken. De Commissie moet de lidstaten verzoeken de strafmaat op dit gebied met de nodige urgentie te herzien. De moedwillige manipulatie en de nalatige behandeling van levensmiddelen en diervoeders mogen niet met alledaagse sancties worden bestraft. Vaak zijn de opgelegde boetes in vergelijking tot de behaalde winsten toch ook zo laag dat ze verwaarloosbaar zijn.</p>
      <p sl="de">Bovendien is het van groot belang om het aantal overheidscontroleurs te verhogen. De actuele zaak in Duitsland maakt heel duidelijk dat het systeem van zelfcontrole zeer gebrekkig functioneert. Ik benadruk dat het beginsel dat de vervuiler ter verantwoording wordt geroepen in de gehele voedselketen – van voedertrog tot bord – consequent moet worden toegepast. De veiligheid van onze levensmiddelen begint immers bij de voedertrog.</p>
      <p sl="de">Onschuldige mensen mogen niet de dupe worden van de criminele handelingen van anderen. Tot dusver is onduidelijk wie er opdraait voor de verliezen die de landbouwers als gevolg van het dioxineschandaal hebben geleden. Het failliet verklaarde verantwoordelijke bedrijf in ieder geval niet, daar valt geen cent meer te halen. Dit kán natuurlijk niet. Er moet worden overwogen een Europees fonds in te stellen waaraan alle producenten van diervoeders moeten bijdragen. De problemen die zich telkens weer met de voedselveiligheid voordoen, maken steeds opnieuw duidelijk dat we in de hele productieketen, zowel voor levens- als voor voedermiddelen, een volledige traceerbaarheid moeten waarborgen. In dit opzicht moeten de EU-verordening en de nationale wetgeving worden bijgesteld.</p>
    </intervention>
    <intervention id="1-064-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mevrouw de Voorzitter, commissaris, in tien jaar tijd hebben we in Europa vier van dit soort gevallen gehad.</p>
      <p sl="fr">Hoewel we blij moeten zijn dat ons snelle waarschuwingssysteem goed heeft gewerkt, is het volstrekt onaanvaardbaar dat dit soort dingen kunnen gebeuren. De gezondheid van Europese consumenten mag niet de aanpassingsvariabele zijn in een systeem dat de voorkeur geeft aan kostenbesparing en dergelijke incidenten in wezen indirect aanmoedigt met zulke lage straffen.</p>
      <p sl="fr">En toch, commissaris, hebben we het vertrouwen van onze medeburgers nodig, dat weet u beter dan wie dan ook. Dus wat bent u van plan te gaan doen? U had het zojuist – en daar ben ik blij om – over een verplichting om de productie van industriële oliën en oliën bestemd voor voeding te scheiden. Dat moet een verplichting worden, commissaris, en niet alleen een mogelijkheid in het productieproces; op die manier kunnen we veel meer zekerheid verkrijgen.</p>
      <p sl="fr">Verder is het heel oneerlijk dat producenten op deze manier kunnen verklaren niet solvabel te zijn. Wat kunnen we doen, commissaris, om ervoor te zorgen dat dergelijke handelingen niet ongestraft blijven? Verantwoordelijk is nog altijd de beste bewaker van veiligheid.</p>
      <p sl="fr">Tot slot: wat bent u van plan te doen om het toezicht door de lidstaten te verbeteren? De waarschuwing werd bijna drie weken nadat deze oliën waren afgeleverd gegeven. Dat is natuurlijk niet de schuld van de Commissie, maar ondertussen is het wel een probleem voor de consument. Denkt u dat we de situatie op dit punt kunnen verbeteren, commissaris?</p>
    </intervention>
    <intervention id="1-065-000" speaker_id="96752" name="Martin HÄUSLING" is_mep="True" mode="spoken" nationality="Germany" birth_date="26-03-1961" birth_place="Bad Wildungen" m_state="DE">
      <p sl="de">namens de Verts/ALE-Fractie . – Mevrouw de Voorzitter, geachte commissaris, beste collega’s, we kunnen constateren dat het vertrouwen van de consument weer een forse deuk heeft opgelopen en dat de consumenten zich natuurlijk afvragen wat de nationale autoriteiten en de EU nu eigenlijk ondernemen om deze gifmengers aan te pakken. Anders dan u, mijnheer de commissaris, geloof ik niet dat er sprake is van een incident of van stom toeval. Ik ben van mening dat er inmiddels een heel systeem achter zit, dat bepaalde ondernemingen met het ondermengen van stoffen die niet in voedermiddelen thuishoren, miljoenen verdienen en elke aansprakelijkheid omzeilen, zodat de boeren en de consumenten met de gebakken peren zitten.</p>
      <p sl="de">Dit moet het uitgangspunt zijn en we moeten ons natuurlijk afvragen of de controles wel op de juiste plekken worden verricht. Er zijn in Duitsland maar een handjevol bedrijven in de diervoedersector die met vetten werken. Waarom worden daar niet gerichte controles uitgevoerd? Waarom vertrouwt men op zelfcontroles en steekproefsgewijs verstrekte controlegegevens, die vervolgens door de overheid nog eens nagelopen moeten worden? We hebben dus in heel Europa een op risico gebaseerd toezicht nodig, en daarom vraag ik u, mijnheer de commissaris, wat onderneemt de EFSA op dit terrein? Gaat het hier alleen om een Duitse zaak, of zijn er in Europa meer gevallen, die misschien alleen nog niet ontdekt zijn?</p>
      <p sl="de">Volgens mij zijn we het erover eens dat we een positieve lijst van toegelaten ingrediënten van voedermiddelen nodig hebben. We hebben strenge toelatingseisen voor bedrijven nodig, verplichte aansprakelijkheidsregelingen en een gescheiden productie en distributie. Maar volgens mij is het ook nodig – hier moet steeds weer op worden gehamerd – dat het roer op tal van beleidsgebieden drastisch wordt omgegooid. Uiteindelijk moet het voer voor de dieren namelijk afkomstig zijn van de weide, en niet uit industriële ondernemingen. De boeren moeten weten waarmee zij hun dieren voeren, en de consumenten moeten ook weten waar het voer vandaan komt. Daar moeten wij voor zorgen. Dit moet het uitgangspunt zijn van een landbouwhervorming die het een en ander terugdraait. Uiteindelijk draait immers de hele landbouwsector op voor de schade die door een paar criminele knoeiers wordt aangericht. Hier moeten we een stokje voor steken.</p>
    </intervention>
    <intervention id="1-066-000" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, ik voel heel erg mee met de situatie waarin veel Duitse boeren zich nu bevinden.</p>
      <p sl="en">Ongeveer twee jaar geleden heb ik in Noord-Ierland hetzelfde meegemaakt, toen we een vergelijkbare exercitie hebben doorlopen. De mensen die het hier echt moeilijk hadden, waren de boeren, die er feitelijk op geen enkele manier iets mee te maken hadden. Ik geloof dat het woord “misdadig” hier genoemd is en er zijn mensen met criminele bedoelingen die hierbij betrokken waren. Wij moeten ons afvragen waarom zij dat doen en of zij het doen om een hoop extra geld te verdienen, zoals de heer Häusling zegt. Als dat zo is, dan zouden ze erom vervolgd moeten worden.</p>
      <p sl="en">Maar wij moeten heel duidelijk maken dat niet degenen die voedsel produceren verantwoordelijk zijn. Degenen die het diervoeder leveren aan degenen die het voedsel produceren zijn verantwoordelijk. Wij moeten actie ondernemen tegen deze mensen om ervoor te zorgen dat het niet weer gebeurt en het vertrouwen van de consument herstellen. Ik begrijp heel goed waarom het vertrouwen van de consument op dit moment geschokt is. Zoals iemand zei, dit is al eens eerder gebeurd en het had niet opnieuw mogen gebeuren. Laten we niet simpelweg alles op één hoop gooien en met nieuwe wetgeving komen. Laten we wat we hebben ten uitvoer leggen.</p>
    </intervention>
    <intervention id="1-067-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mevrouw de Voorzitter, vermalen, vermengen, vernachelen – de drie gouden regels van de voedermiddelenindustrie in Duitsland. Sinds 1999 was Duitsland het toneel van vijf dioxineschandalen. De Duitse diervoederproducenten en de levensmiddelenconcerns hebben blijkbaar lak aan de EU-richtlijnen en de nationale wetgeving, zolang zij maar met goedkope levensmiddelen vette winsten kunnen maken. In Duitsland wordt een harde concurrentieslag gevoerd om de laagste prijzen op de levensmiddelenmarkt. Voedermiddelen voor de intensieve veehouderij moeten daarom zo goedkoop mogelijk zijn. De overheid voert vrijwel geen controles uit bij de producenten van diervoeders en voedingsmiddelen. De overheid heeft de controles in toenemende mate aan de producenten zelf overgelaten en op gekwalificeerd personeel bespaard. Onder deze omstandigheden was het mogelijk dat met dioxine verontreinigde, afgewerkte technische vetten, afkomstig uit de productie van biodiesel, in de voeder- en voedingsketen terechtkwamen.</p>
      <p sl="de">Het actuele dioxineschandaal had kunnen worden voorkomen als het vet vóór de verwerking in diervoeder op dioxine was onderzocht. Dan was de aanwezigheid van dioxine op tijd ontdekt. Nu worden echter weer talrijke consumenten aan nog meer dioxines blootgesteld. Tachtig procent van de dioxines die zich in het lichaam ophopen, wordt via dierlijke levensmiddelen – dus via vlees, melk en eieren – opgenomen. Foodwatch eist terecht dat producenten van diervoeders worden verplicht elke charge van een diervoederingrediënt vóór de verwerking in diervoeders te controleren op dioxines en pcb’s. Ingrediënten die niet aan de grenswaarden voldoen, mogen niet in voedermiddelen worden gebruikt. Charges met een hoge concentratie giftige stoffen moeten aantoonbaar worden vernietigd. Alleen op die manier kan verder geknoei en ondermengen van schadelijke stoffen worden voorkomen.</p>
      <p sl="de">Ook de laboratoria moeten ertoe worden verplicht overschrijdingen van grenswaarden te melden aan de toezichthoudende autoriteiten. Voor vlees moet met het oog op volledige traceerbaarheid een verplichte etikettering worden ingevoerd. De actuele en de vroegere levensmiddelenschandalen in Duitsland hebben laten zien dat routinecontroles door de overheid bij voederproducenten en veehouders absoluut noodzakelijk zijn. Hoe gaat u dat aanpakken, mijnheer de commissaris?</p>
    </intervention>
    <intervention id="1-068-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Mevrouw de Voorzitter, geachte commissaris, beste collega’s, de consumenten en de boeren moeten beter worden beschermd tegen onverantwoordelijk geknoei met voedermiddelen en voedervetten. Degenen die zich daaraan schuldig maken, moeten in heel Europa worden aangepakt. Een collega had het zojuist alleen over Duitsland, maar dioxineschandalen en soortgelijke schandalen hebben zich in het verleden helaas ook in andere lidstaten voorgedaan.</p>
      <p sl="de">Het is nu de beurt aan het Openbaar Ministerie, want het gaat hier om criminele handelingen. Ik hoop dat de Duitse officieren van justitie en eventuele andere betrokken organisaties uit andere landen – naar verluidt is ook Nederland een deel van de keten – sneller werken dan hun collega’s in Ierland. Daar zijn namelijk de verantwoordelijken voor een schandaal uit 2008 pas onlangs veroordeeld. Op dit vlak is een sneller optreden nodig.</p>
      <p sl="de">Ik verzoek u dit schandaal – en het gaat inderdaad om een schandaal – in de juiste proporties te zien. De maximale dioxineconcentratie was vier keer zo hoog als de grenswaarde. Dat is erg, en we hebben niet voor niets uit voorzorg een waarde vastgesteld die niet mag worden overschreden. Maar deze drempelwaarde is bewust zo gekozen dat pas bij een honderdvoudige overschrijding sprake is van een blootstelling waarvan bij dierproeven kon worden geconstateerd dat zij blijvende schade oplevert. Het gaat dus niet om een acuut gevaar, het gaat om een voorzorgsmaatregel.</p>
      <p sl="de">Bij het schandaal dat zich in 1999 in België heeft voorgedaan, werden waarden vastgesteld die 700 keer hoger waren dan de thans geldende Europese grenswaarde. Bovendien hebben we de belasting van het milieu door dioxine sinds 1990 door EU-maatregelen, zoals de wetgeving inzake chemische stoffen, strengere normen voor vuilverbrandingsinstallaties enzovoorts, tot een tiende verminderd. Toch moeten op Europees niveau maatregelen voor de voedingsketen worden getroffen. We hebben een dioxine-monitoring nodig, een gescheiden verwerking van vetten, dat wil zeggen Europese wetgeving inzake de zuiverheid van voedermiddelen, en een betere bescherming van de boeren, die er niets aan kunnen doen dat geknoei en criminele manipulatie in de voederketen steeds weer de kop opsteken.</p>
    </intervention>
    <intervention id="1-069-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, het kan nooit vaak genoeg herhaald worden dat de Europese regelgeving voor de kwaliteit van levensmiddelen strenger is dan in enig ander deel van de wereld. Dat positieve beeld mag niet in gevaar worden gebracht; onze consumenten, de markten waarnaar we uitvoeren en onze producenten, die hard werken en veel investeren om die regels na te leven, eisen dat.</p>
      <p sl="pt">Als de recente dioxineverontreiniging in Duitsland in een ander deel van de wereld had plaatsgehad, zouden we daar waarschijnlijk nog niet eens kennis van hebben genomen. De gebeurtenis heeft daarentegen plaatsgehad in de Europese Unie. Wat in Duitsland is gebeurd is onaanvaardbaar en moet tot op de bodem worden uitgezocht. Dat betekent dat er ook duidelijkheid moet komen over de vraag wie de verantwoordelijke daders zijn van wat naar het zich laat aanzien een misdrijf is en geen ongeval.</p>
      <p sl="pt">De bron van de verontreiniging schijnt nog niet volledig duidelijk te zijn en dat bevreemdt mij ten zeerste. Het is nog niet duidelijk vastgesteld in hoeverre de Duitse autoriteiten verantwoordelijk zijn voor eventuele lacunes in de controle. Het schijnt dat het voorval bekend is geworden door een mededeling van het bedrijf zelf en niet ten gevolge van controleactiviteiten van de autoriteiten.</p>
      <p sl="pt">Het is nog niet vastgesteld wie de verantwoordelijken zijn en de ernst van de situatie vereist een objectief onderzoek door de Commissie teneinde opheldering te verschaffen.</p>
    </intervention>
    <intervention id="1-070-000" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, geachte commissaris, beste collega's, de actuele dioxinezaak is meer dan een schandaal. De mensen in Europa wordt hiermee een spiegel voorgehouden. Hoe lang klagen we er al niet over dat in de landbouwsector een extreme prijzen- en concurrentieslag woedt die wordt aangewakkerd door het onstilbare verlangen naar steeds goedkopere levensmiddelen?</p>
      <p sl="de">Deze prijzen- en concurrentieslag gaat veel verder dan een gewone mededinging. In deze situatie nemen steeds meer individuele marktdeelnemers hun toevlucht tot criminele middelen en praktijken. Daarvan worden we uiteindelijk allemaal de dupe. We kunnen weliswaar nog meer wetten en richtlijnen uitvaardigen, we kunnen nog meer controles tegen nog hogere kosten uitvoeren, we kunnen nog zwaardere straffen opleggen, maar door dat alles zullen we er niet in slagen de criminele praktijken die het gevolg van die harde strijd om het bestaan zijn, te overwinnen.</p>
      <p sl="de">We moeten eindelijk de oorzaak van deze misstand aanpakken. Aan het verlangen naar meer en naar steeds goedkopere producten moet eindelijk een eind komen. Als landbouwster heb ik nu machteloos moeten toezien hoe dergelijke criminele manipulaties door individuele marktdeelnemers direct voor onze deur plaatsvinden. Samen met mijn collega’s uit de sector heb ik met angst en beven moeten afwachten wie er nu weer aan de beurt is en zonder zijn toedoen in dit schandaal verwikkeld wordt.</p>
      <p sl="de">Daarom vraag ik de commissaris: wat gaan u en uw collega’s ondernemen opdat levensmiddelen weer meer worden gewaardeerd? Ik zie uit naar uw voorstellen, maar het hoofdprobleem zult u niet kunnen oplossen.</p>
    </intervention>
    <intervention id="1-071-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega’s, mijnheer de commissaris, dit schandaal geeft me een echt een déjà-vu-gevoel, want de crisis verloopt inderdaad bijna identiek als twaalf jaar geleden in België. Al te veel incidenten toonden de afgelopen tien jaar aan dat er in de sector van de oliën en de vetten in de diervoedersector nogal wat actoren rondlopen die vanuit een gewetenloze hebzucht en op criminele wijze bereid zijn fraude te plegen, fraude ten nadele van het inkomen van boeren en boerinnen, fraude ten nadele van de gezondheid van consumenten. Dat is onaanvaardbaar. Vandaar dat er dus inderdaad nood is aan een soort stresstest voor de bestaande wetgeving. Ik hoop dat de landbouwraad daarop zal ingaan.</p>
      <p sl="nl">Maar er is ook nood aan controle en toezicht. Binnen de sector is er nogal wat autocontrole. Welnu, op iedere vorm van autocontrole moeten strengere extra controles door de nationale overheden worden uitgevoerd. Dat moet gebeuren in een goede ratio. Ten tweede vind ik ook dat er meer controle moet komen van het Food &amp; Veterinary Office in Ierland. Er moet meer controle op de controle komen. Ik heb gelezen dat er in de afgelopen tien jaar maar drie missies hebben plaatsgevonden door het FVO. Dat is te weinig, dat aantal moet omhoog. Commissaris, wilt u het FVO instructies geven om het aantal missies ter zake van dioxineproblemen op te voeren.</p>
    </intervention>
    <intervention id="1-072-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie. – Mevrouw de Voorzitter, de Europese Unie heeft in de loop der jaren een enorm complexe structuur van verschillende regels en reguleringen gecreëerd die bij het publiek de indruk moeten wekken dat de Europese Unie zorg draagt voor de zuiverheid en kwaliteit van ons voedsel. Om deze indruk te versterken heeft zij een kwantum aan verschillende deskundigen, controleurs, veeartsen en ambtenaren in dienst genomen en een fijnmazige institutionele structuur tot stand gebracht om een soort Europese voedselkwaliteit te garanderen.</p>
      <p sl="sk">Dames en heren, nu zien we hoe goed dat werkt. Europa wordt overspoeld met ernstig besmette levensmiddelen en ons bureaucratische apparaat weet zich daar duidelijk geen raad mee. Om de ernst van de zaak in te zien moeten we eerst beseffen wat ons door gesjoemel met voedsel is voorgeschoteld.</p>
      <p sl="sk">In wetenschappelijke kringen worden dioxinen beschouwd als de giftigste chemicaliën die de mens ooit heeft geproduceerd. Ze behoren tot de meest kankerverwekkende stoffen, maar verlagen ook de weerstand op celniveau en hormonaal niveau, verhogen de kans op infecties, verlagen de vruchtbaarheid, verhogen de kans op een miskraam, veroorzaken disfunctioneren van de eileiders, complicaties bij de bevalling, verhoogde zuigelingensterfte, stoornissen in de ontwikkeling van het centrale zenuwstelsel, pathologische mutaties van steroïde hormonen en receptoren, enzovoort.</p>
      <p sl="sk">Ze worden niet afgebroken. Ze worden opgeslagen in het weefsel van levende organismen en de Wereldgezondheidsorganisatie stelt dat als een hoeveelheid dioxine met een omvang van één rijstkorrel direct in de voedselketen terecht komt daarmee de jaarlijkse limiet wordt bereikt voor één miljoen mensen.</p>
      <p sl="sk">We zijn er nu bovendien achter gekomen dat het Duitse bedrijf Harles and Jentsch dioxine heeft toegevoegd aan diervoeder en vanaf maart 2010 tegen de drie duizend ton met dioxine besmet vet op de markt heeft gebracht. Volgens de huidige informatie zijn er besmette eieren naar Nederland en Groot-Brittannië geëxporteerd en besmet vlees naar Frankrijk en Denemarken.</p>
      <p sl="sk">Commissaris, ik wil u daarom vragen waarom een bedrijf dat diervoeder levert aan duizenden boeren niet geregistreerd staat in het voorgeschreven controlesysteem? Hoe verloopt de samenwerking met overheidsinstellingen in Duitsland als een bedrijf diervoeder kan produceren zonder dat het geregistreerd staat in het controlesysteem? Hoe verliepen de veterinaire controles op boerderijen als er bij de controles van maart tot en met december vorig jaar geen besmet voedsel is gevonden? Dames en heren, hoe zit het met de verwijdering van deze levensmiddelen? We hebben het hier over de verwijdering van eieren en vlees en wat …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-074-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, we hebben hier te maken met een schandaal, maar schandaal lijkt me te zwak uitgedrukt. Dit is een grote bedreiging voor het leven en de gezondheid van duizenden mensen. Ik hoop dat de schuldigen zullen worden geïdentificeerd en op gepaste wijze gestraft, maar ik hoop ook dat deze zaak ons zal doen nadenken over het landbouwmodel dat in de Europese Unie is gecreëerd. De landbouw is een industrie geworden. We hebben geen veeteelt meer, maar vleesproductie. We hebben grote kwekerijen, we hebben veevoederindustrie en we hebben dieren die worden gevoederd met veevoeder, en dat voeder bevat dioxines. Dat voeder bevat ook genetisch gemodificeerde bestanddelen die niet volledig zijn getest, en dit landbouwmodel werkt niet. Het is een model dat onze voedselveiligheid niet garandeert.</p>
      <p sl="pl">De oplossing zouden meer respect en eerbied zijn voor landbouwbedrijven, zoals we er nog in Europa, in Polen en in andere landen vinden, landbouwbedrijven die hun eigen veevoeder produceren. Dit moeten we ondersteunen.</p>
    </intervention>
    <intervention id="1-075-000" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Commissie, al in maart 2010 wist het verantwoordelijk bedrijf dat het producten verkocht met gevaarlijk hoge dioxineconcentraties. Hoe kan het dat dat bij geen enkele overheidscontrole is gebleken, zodat er toen al maatregelen hadden kunnen worden genomen? Zijn de huidige mechanismen voor controle op onze voedselveiligheid eigenlijk wel voldoende? Blijkbaar niet, want dan had deze dioxinecrisis kunnen worden voorkomen.</p>
      <p sl="nl">Voedselschandalen volgen elkaar op. Niet alleen dioxinecrises, maar denk ook aan de kloonproducten die vorig jaar ongezien in onze winkels terechtkwamen. Regels zijn er genoeg, maar de controle op voedselveiligheid moet beter en frequenter worden uitgevoerd en bovendien moeten de uitkomsten van deze controles openbaar worden. Het gaat hier om de veiligheid van ons voedsel en om de gezondheid van onze burgers.</p>
      <p sl="nl">Bovendien roep ik de Commissie op om de gedupeerde boeren die zonder het te weten hun eigen vee vergiftigden, te steunen bij schadeclaims tegen de verantwoordelijke bedrijven.</p>
    </intervention>
    <intervention id="1-076-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, ik wil graag een belang kenbaar maken: ik ben een Britse producent van eieren.</p>
      <p sl="en">De verontreiniging met dioxine blijkt een gevolg te zijn van een verzuim om zich te houden aan de strengere verwerkingsnormen die nodig zijn voor diervoeder, in plaats van het minder veeleisende procedé dat wordt gebruikt om raapzaad om te zetten in biobrandstof. Het enthousiasme van de EU voor biobrandstoffen kan daardoor onbedoelde gevolgen hebben. Naar mijn mening is dit echter geen zaak voor de EU. Het zal niet worden opgelost door extra regelgeving – en die is al helemaal niet gewenst. De Duitsers hebben een probleem gedetecteerd, ze hebben ons ervan in kennis gesteld en ze nemen de benodigde maatregelen.</p>
      <p sl="en">In het Verenigd Koninkrijk hebben we een uitgebreid kwaliteitsborgingsprogramma dat de Lion Code heet. Het dekt zowel de productie van diervoeders in de fabriek als de eierproductie op de boerderij, zodat ongevallen zoals dit zeer onwaarschijnlijk zijn. Als een van u dus staat op eieren van topkwaliteit, vraag dan om een ‘Lion-ei’, en Britse producenten zullen u dat graag leveren.</p>
    </intervention>
    <intervention id="1-077-000" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, commissaris, ik denk dat we allereerst blij mogen zijn, want we hebben het vandaag wel over een crisis, maar dat komt doordat dat ons systeem toch gefunctioneerd heeft.</p>
      <p sl="fr">We hebben het beste consumentenbeschermingssysteem ter wereld. Consumenten moeten dat nu niet vergeten. Het systeem heeft echter niet goed gewerkt en, voordat we weer een nieuw systeem bedenken, denk ik dat we eerst voorzichtig en uitvoering moeten kijken naar de redenen waarom het probleem pas zo laat ontdekt werd, en we moeten onszelf afvragen waardoor die vertraging heeft kunnen ontstaan.</p>
      <p sl="fr">Maar ik denk dat we niet alleen het misdrijf zelf moeten afkeuren, maar ons ook moeten afvragen waarom dit is gebeurd. Ik denk dat de landbouwsector en de agrovoedingssector door ons optreden streven naar lage kosten en strijden om de laagste prijzen aan de leveringskant, en we zijn niet langer beschermd tegen dit soort onaanvaardbaar gedrag.</p>
      <p sl="fr">Welnu, commissaris, bent u van plan om de straffen voor dergelijke acties te verhogen? Mijn tweede vraag is hoe wij onmiddellijke steun – en dan bedoel ik ook onmiddellijk – kunnen geven aan de desbetreffende telers. De marges zijn nu zo laag dat als sommige mensen niet heel snel steun krijgen, of zelfs maar voorschotten op bedragen die ze nog tegoed hebben, deze telers verdwenen zullen zijn tegen de tijd dat de procedure afgerond is met een snelheid die ik ‘normaal’ zou willen noemen.</p>
    </intervention>
    <intervention id="1-078-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, mag ik de vorige spreker een vraag stellen? Hij zei dat het systeem in principe functioneert. Ik vraag me af of hij weet dat de praktijken niet door het systeem aan het licht zijn gebracht, maar dat consumenten tot de ontdekking van die praktijken hebben bijgedragen.</p>
      <p sl="de">Verder zou ik de vorige spreker willen vragen of hem bekend is dat studies hebben aangetoond dat de burgers best bereid zijn om iets meer te betalen als zeker is dat het dierenwelzijn dan is gewaarborgd en de producten van hoge kwaliteit zijn.</p>
    </intervention>
    <intervention id="1-079-000" speaker_id="97296" name="Michel DANTIN" is_mep="True" mode="spoken" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, ik denk dat het parlementslid dat een vraag stelde meer een opmerking wilde maken over een situatie dan dat hij mij een vraag wilde stellen. Blijkbaar weten we dat het systeem niet goed gewerkt heeft. Maar met het oog op de Europese consument wil ik benadrukken hoe nauwkeurig ons beschermingssysteem is. We kunnen de opmerking dat er niets gedaan is niet aan ons voorbij laten gaan, aangezien we de hoogste standaard ter wereld hanteren.</p>
    </intervention>
    <intervention id="1-080-000" speaker_id="96891" name="Paolo DE CASTRO" is_mep="True" mode="spoken" nationality="Italy" birth_date="02-02-1958" birth_place="S. Pietro Vernotico" m_state="IT">
      <p sl="it">Mevrouw de Voorzitter, commissaris, dames en heren, net als andere sprekers voor mij wil ik op de allereerste plaats commissaris Dalli bedanken voor het feit dat hij vandaag hier aanwezig is om verslag uit te komen brengen over deze zaak, die zo veel onrust heeft veroorzaakt onder de Europese consumenten.</p>
      <p sl="it">De volgende week zal ook de Commissie landbouw en plattelandsontwikkeling, die ik de eer heb voor te zitten, nog dieper ingaan op de gevolgen van dit ernstige incident. Hoewel Europa zich volop inzet voor voedselveiligheid, moeten er op het vlak van transparantie en controle de nodige inspanningen worden verricht om in de toekomst nieuwe gevallen van verontreiniging van levensmiddelen te voorkomen.</p>
      <p sl="it">Ik herinner eraan dat het Parlement vorig jaar een initiatiefverslag heeft aangenomen over de kwaliteit van landbouwproducten. Maar ik wijs met name op de goedkeuring in eerste lezing door de plenaire vergadering van de verordening inzake de etikettering van levensmiddelen, waarmee de verplichte vermelding op het etiket van de herkomst van landbouwproducten wordt ingevoerd. Dat laatste voorstel vormt een belangrijke nieuwe ontwikkeling, die echter op 8 december in de Raad Volksgezondheid tot staan is gekomen. Wij zullen proberen in tweede lezing het voorstel opnieuw in te brengen, want het is een belangrijk doel met het oog op de bescherming van en de transparantie voor de Europese consumenten.</p>
      <p sl="it">Het Parlement slaat dus de juiste richting in door duidelijk te maken dat het aan de kant van de consumenten staat. Laten we hopen dat ook de Raad en de Commissie zich op die manier opstellen.</p>
    </intervention>
    <intervention id="1-081-000" speaker_id="4270" name="Marit PAULSEN" is_mep="True" mode="spoken" nationality="Sweden" birth_date="24-11-1939" birth_place="Oslo" p_group="Group of the Alliance of Liberals and Democrats for Europe" m_state="SE">
      <p sl="sv">Mevrouw de Voorzitter, ik wil mij aansluiten bij wat al is gezegd door een aantal van mijn collega's, namelijk dat de huidige wetgeving tot op grote hoogte werkt. Daar zit het probleem niet. Het probleem bevindt zich op het gebied van naleving, controle en sanctiestelsels. We hebben op het EU-niveau niet het recht om ons te bemoeien met sanctiestelsels, en we mogen niet vergeten dat, als we wetten vaststellen zonder er tezelfdertijd sanctiestelsels voor te hebben, we alleen grote hoeveelheden wetten vaststellen die geen enkel resultaat opleveren. Dat heeft geen zin.</p>
      <p sl="sv">De commissaris zei echter iets wat ontzettend belangrijk is. Ik was rapporteur voor de verordening die aan de basis ligt voor de controles van diervoeders. De commissaris vermeldde de strikte scheiding van grondstoffen die bedoeld zijn voor de voederindustrie en grondstoffen die bedoeld zijn voor technische doeleinden, in dit geval vet.</p>
      <p sl="sv">Mijn voorstel tien jaar geleden was om alle producten van twijfelachtige herkomst verplicht te kleuren. Ik vind het eerlijk gezegd bijzonder jammer voor de landbouwers die keer op keer geconfronteerd worden met de gevolgen van toxines in diervoeder zonder dat ze daar iets aan kunnen doen.</p>
    </intervention>
    <intervention id="1-082-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik heb deze vraag meeondertekend, omdat ik van mening ben dat het van fundamenteel belang is om na het incident van de afgelopen weken een debat over voedselveiligheid te starten.</p>
      <p sl="it">In hoeverre zijn de producten die miljoenen Europese burgers elke dag consumeren echt gezond en voedzaam? Zijn we er werkelijk zeker van dat de producten die bij ons op tafel staan veilig zijn? De kwaliteit van de grondstoffen is essentieel om de authenticiteit van het eindproduct te garanderen. Constante controle, van boer tot bord, is de enige manier om verontreiniging van levensmiddelen te voorkomen en onmiddellijk potentiële risico’s op het spoor te kunnen komen.</p>
      <p sl="it">Dit nieuwe incident in Duitsland bevestigt de noodzaak om voor alle producten – met inbegrip van verwerkte producten – de vermelding van de herkomst op het etiket verplicht te stellen, zoals de heer De Castro al heeft gezegd. We dienen het recht van de consument om de herkomst te weten van elk product dat hij koopt te beschermen. De voedselveiligheid van onze producten kunnen we alleen garanderen als alle marktdeelnemers daarvoor medeverantwoordelijk zijn.</p>
      <p sl="it">Weliswaar bevat de bestaande Europese regelgeving al controles en procedures om ervoor te zorgen dat het voedsel dat bij ons op tafel komt geschikt is voor consumptie en de risico’s tot een minimum zijn teruggebracht, maar nu moet het ons doel zijn dagelijks bij te dragen aan de verbetering van de productkwaliteit.</p>
      <p sl="it">Ik ben er trots op dat het Italiaanse parlement morgen een wet zal goedkeuren waarmee de verplichte vermelding van de herkomst op het etiket wordt uitgebreid naar alle levensmiddelen waarvoor die regeling nu nog niet geldt. Eindelijk zullen we ook de herkomst weten van varkensvlees, lang houdbare melk, fruit, groenten en bepaalde softdrinks als sinas.</p>
      <p sl="it">Ik hoop dat deze wet Europa zal inspireren. Ik zal me persoonlijk actief inzetten voor meer transparantie, informatie en bescherming van consumentenrechten. Dat zijn essentiële instrumenten om gezonde en authentieke voeding te bevorderen.</p>
    </intervention>
    <intervention id="1-083-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, de belangrijke vraag is nu hoe we nieuwe schandalen en nieuwe risicosituaties kunnen vermijden. Het is goed dat de commissaris naar Duitsland gaat en het spreekt voor zich dat de Raad Landbouw de zaak moet bespreken. Het zou een schandaal op zich zijn geweest als de Raad dat niet had gedaan. Er is op dit gebied nog werk voor de boeg. We hebben strenge straffen nodig zodat de lidstaten beseffen dat ze in dit verband een besluit moeten nemen.</p>
      <p sl="sv">We moeten om te beginnen een einde maken aan de door de sector zelf uitgevoerde tests. Voor andere sectoren en bedrijven is het vanzelfsprekend dat onafhankelijke instanties toezien op de naleving van de wetgeving, maar voor de sector die het voedsel produceert dat we eten, geldt dat niet.</p>
      <p sl="sv">Het heeft geen zin om grootschalige landbouw, prijsconcurrentie of wat dan ook met de vinger te wijzen. Als consumenten willen we geen giftig voedsel eten. We moeten ervoor zorgen dat de consumenten worden geïnformeerd wanneer ze toch giftig voedsel eten en dat ze er bewust van worden gemaakt dat ze dat niet zouden hoeven te doen.</p>
    </intervention>
    <intervention id="1-084-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Mevrouw de Voorzitter, de verontreiniging in december in Duitsland waarover we het vandaag hebben, en de flagrante schending die we in onze voedselveiligheidsketen hebben gezien, hebben niet alleen de gezondheid van duizenden consumenten ernstig in gevaar gebracht, maar hebben ook resterende zwakke punten in ons systeem voor de traceerbaarheid van levensmiddelen aan het licht gebracht. Het is inderdaad meer dan zorgwekkend dat de Duitse autoriteiten, en de Commissie zelf, niet konden garanderen dat geen van de verontreinigde grondstoffen, zoals eieren, in de voedselketen terechtkomt doordat ze als ingrediënt worden opgenomen in bewerkte voedingsmiddelen.</p>
      <p sl="en">Traceerbaarheid wordt heel vaak gezien als een last voor de voedingsmiddelenindustrie, maar zij blijkt cruciaal wanneer het aankomt op een noodsituatie zoals de situatie die vandaag wordt besproken, en zij moet als een eerste vereiste worden beschouwd in de bescherming van de gezondheid en veiligheid van consumenten. Ik wil de Commissie daarom twee vragen stellen.</p>
      <p sl="en">In de eerste plaats: is de Commissie er nu zeker van en kan zij bevestigen dat geen van de verontreinigde eieren of enig ander getroffen product in de voedselketen terecht is gekomen, doordat ze zijn gebruikt in bewerkte voedingsmiddelen?</p>
      <p sl="en">In de tweede plaats: is de Commissie voornemens om de maatregelen met betrekking tot de traceerbaarheid en informatieverstrekking te versterken, teneinde een optimale bescherming van consumenten in toekomstige voedselcrises met gevolgen voor de gezondheid te waarborgen?</p>
    </intervention>
    <intervention id="1-085-000" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, geachte commissaris, de Europese consumenten zijn verontrust door het Duitse dioxineschandaal en eisen terecht de hoogste veiligheidsnormen en volledige traceerbaarheid bij de levensmiddelenproductie. Uiteindelijk is de reputatie van de landbouwsector in de hele wereld beschadigd door nalatigheid van de kant van diervoederconcerns. De Commissie moet het vertrouwen in de Europese landbouwproductie, die aan de hoogste kwaliteitseisen voldoet, dringend herstellen.</p>
      <p sl="de">Het opsporen van alle verantwoordelijken en de beperking van de schade als gevolg van het Duitse dioxineschandaal vormen slechts een eerste stap. Er moeten snelle en grondige maatregelen worden getroffen om dergelijke praktijken van voederproducenten in de toekomst te voorkomen. De voederketen is geen afvalverwijderingsinrichting, en industriële afvalproducten horen niet thuis in diervoeders. Ik pleit voor strengere en uniforme Europese regels, met name met betrekking tot het vervoer. Zelfs een verontreiniging van voedermiddelen is ontoelaatbaar. Vooral moet echter absoluut worden gezorgd voor een volledige en grondige controle van dergelijke concerns. Geen enkele boer die meermaals per jaar wordt gecontroleerd, heeft begrip voor de huidige praktijk van het toezicht op de diervoederconcerns. Wel moet worden opgemerkt dat de zaak in kwestie door de verantwoordelijken zelf is aangegeven en zo aan het rollen is gebracht en dat de autoriteiten goed hebben gereageerd.</p>
      <p sl="de">Vooral moeten we echter de aandacht vestigen op de gedupeerde boeren. Zij hebben dringend ondersteuning nodig; in geen geval mag de schade voor rekening van de boeren komen. Duizenden boerenbedrijven zijn in hun bestaan bedreigd. Afgelopen vrijdag zakte de productieprijs voor varkensproducten met 23 cent per kilo. Rond de jaarwisseling kregen de varkensmesters al een prijsdaling met 13 cent te verduren. De situatie wordt nog verergerd doordat in de afgelopen weken de voederkosten sterk zijn gestegen. Hier moeten snelle oplossingen worden gevonden. Het vertrouwen van de consument in landbouwproducten mag in geen geval op het spel worden gezet door winstbejag en nalatigheid.</p>
    </intervention>
    <intervention id="1-086-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, zoals we hebben gehoord, is dioxine een gevaarlijke chemische stof, waarvan bekend is dat hij kankerverwekkend is, en in dit geval is deze stof in de voedselketen terechtgekomen, toen chemische stoffen die bestemd waren om te worden gebruikt in biobrandstoffen, per ongeluk werden gebruikt in diervoeder.</p>
      <p sl="en">Enkele testresultaten van het Ministerie van Landbouw van de Duitse deelstaat Sleeswijk-Holstein hebben laten zien dat het vet in het voeder 77 keer zo veel dioxine bevatte als de toegestane hoeveelheid. Het systeem voor snelle waarschuwingen voor levensmiddelen en diervoeders is opgezet om Europese consumenten te beschermen tegen precies dit type verontreinigingen. Tegen de tijd dat de waarschuwing werd gegeven, waren al verontreinigde producten gedistribueerd door heel Duitsland en naar andere delen van de EU en waren ze zelfs al te vinden in Britse quiches, die uit voorzorg uit de schappen van de supermarkten zijn gehaald.</p>
      <p sl="en">Dit is niet de eerste paniek rond dioxine. We hebben problemen gehad met mozzarella uit Italië, varkensvleesproducten in Ierland en rundvleesproducten in Noord-Ierland. Wat we van de Commissie willen weten, is waarom dit systeem voor snelle waarschuwingen opnieuw verzuimd heeft consumenten te beschermen, en wat de Commissie gaat doen om dit recht te zetten.</p>
    </intervention>
    <intervention id="1-087-000" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mijnheer de commissaris, twaalf jaar na het dioxineschandaal met Belgisch veevoer is nu dioxine aangetroffen in veevoer in Duitsland, een land met een traditie op het gebied van discipline en betrouwbare instellingen. Dit betekent dat het controlesysteem niet voldoende strikt, gericht, transparant en objectief is en niet gepaard gaat met afdoende ontmoedigingen en sancties. Deze tekortkomingen moeten met een serieus besef van verantwoordelijkheid tegenover de consumenten worden opgeheven, met name in een tijd waarin de economische crisis mensen aanzet om hun toevlucht te nemen tot illegale oplossingen om de productiekosten te verminderen. Wij kunnen er niet op wachten, vooral niet onder ongunstige economische omstandigheden, dat de problemen zichzelf oplossen op basis van een systeem van ethische waarden. En natuurlijk, de consumenten moeten directe en volledige informatie hebben over de risico's waaraan zij blootstaan.</p>
      <p sl="el">De Europese Unie gaat er prat op dat zij strenge voorwaarden heeft ingesteld voor het veiligstellen van de volksgezondheid, de bescherming van het milieu en dierenwelzijn. Zij moet echter ook de onbelemmerde toepassing ervan veiligstellen indien zij wil voorkomen dat haar beleid zich beperkt tot alleen maar …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-088-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, ten eerste gaat het mijns inziens niet om een geval van nalatigheid, maar om een opzettelijke criminele handeling. Wat hebben we nodig? We hebben een paar belangrijke dingen nodig. In de eerste plaats een verplichte etikettering in de hele EU. Maar niet alleen de plaats van slachting moet worden aangegeven, maar ook de plaats van herkomst. De consumenten worden momenteel bewust om de tuin geleid. Uit studies blijkt overduidelijk dat de mensen best meer geld willen uitgeven. Maar ze willen dan wel volledig kunnen nagaan waar het product vandaan komt en welke herkomst het oorspronkelijk heeft.</p>
      <p sl="de">Ten tweede hebben we strengere controles nodig. Tenslotte werd de zaak niet door levensmiddelencontroleurs of het Europees bureau voor de voedselveiligheid ontdekt, maar door het bedrijf zelf gemeld.</p>
      <p sl="de">Ten derde hebben we een duidelijke scheiding nodig tussen vetten voor gebruik in levensmiddelen en vetten voor technische doeleinden. Ik onderschrijf de opvatting van Pythagoras, die het weer eens treffend heeft geformuleerd: “Alles wat de mens de dieren aandoet, komt weer op de mensen terug”.</p>
    </intervention>
    <intervention id="1-089-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mevrouw de Voorzitter, twee jaar geleden, in december 2008, hadden we een probleem in Ierland. Ik vraag me af wat de Commissie in deze twee jaar heeft gedaan om deze huidige crisis te voorkomen.</p>
      <p sl="en">Ik heb een specifieke vraag: de autoriteiten van de lidstaten roepen om richtsnoeren van het directoraat-generaal Gezondheid en consumenten. Zij willen richtsnoeren en een workshop voor de regelgeving op het gebied van de voederhygiëne. Kunt u vanavond alstublieft toezeggen dat u hun zult geven waar ze om vragen?</p>
      <p sl="en">Ik heb nog drie andere opmerkingen. We moeten heel duidelijk de producten met een hoog risico, de verwerkers met een hoog risico en de locatie en namen van de producenten met een hoog risico identificeren, en we hebben op zijn minst een volledige scheiding nodig van de producten die bestemd zijn voor de diervoederketen, en die bestemd zijn voor de voedselketen. Dat is geen hogere wiskunde.</p>
      <p sl="en">Zoals anderen hebben gezegd, hebben we ook controles onderweg nodig, zodat we degenen opsporen die blijven proberen om uit winstbejag de regels te overtreden. Op kosten besparen is een loopje nemen met de zorgvuldigheid. Het probleem is dat het Europa miljarden euro’s kost; het maakt het vertrouwen van consumenten kapot en …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="1-090-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mevrouw de Voorzitter, mijnheer de commissaris, ik heb geen romantische kijk op de landbouw, dat wil zeggen dat ik niet geloof in de reclameslogans over gelukkige kippen en gelukkige varkens, omdat ik elke dag heel andere ervaringen opdoe.</p>
      <p sl="de">Toch geloof ik dat de consumenten in Europa er recht op hebben dat hun veilige levensmiddelen worden aangeboden. Daarom een eerste belangrijke eis: we hebben strengere controles en strengere sancties nodig. Maar volgens mij heeft de discussie hier vandaag ook aangetoond dat we een ander landbouwstelsel in Europa nodig hebben. Vandaag moet commissaris Dalli, die verantwoordelijk is voor Gezondheid, het hier bezuren. Met het oog op een hervorming van het landbouwbeleid moeten we juist ook lessen trekken uit dit schandaal en in de Europese landbouw voor een structuur zorgen die aan de ene kant aan de behoeften van de landbouw en de landbouwers voldoet, maar aan de andere kant ook de consumentenveiligheid waarborgt.</p>
      <p sl="de">Ik dring er daarom op aan dat we echt lering trekken uit dit schandaal.</p>
    </intervention>
    <intervention id="1-091-000" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Mevrouw de Voorzitter, we hebben in de loop der jaren een aantal van dit soort incidenten gehad. Ik had gedacht dat het belang van traceerbaarheid en kwaliteitsgarantie inmiddels goed zou zijn doorgedrongen en dat de structuren en voorschriften zouden zijn ingevoerd om incidenten zoals dit te voorkomen.</p>
      <p sl="en">Dit doet een aantal zeer ernstige zorgen rijzen. Op de eerste plaats is het uiterst schadelijk voor het vertrouwen van consumenten in de voedingsmiddelenindustrie, en op de tweede plaats zijn het altijd de boeren die het onschuldige slachtoffer zijn. Het zijn altijd de boeren die onevenredig worden getroffen, in vergelijking tot de gevolgen voor de voedingsmiddelenindustrie.</p>
      <p sl="en">Ik ben er redelijk gerust op dat de Duitse autoriteiten en de commissaris en zijn team, redelijke, passende en snelle actie hebben ondernomen, toen zij hoorden dat er een probleem was. Desondanks rijzen er een aantal zeer ernstige vragen – vragen over het gedrag van enkele sectoren van de voedingsmiddelenindustrie, waar duidelijk meer moet gebeuren op het gebied van de preventie, meer moet gebeuren op het gebied van de repressieve bevoegdheden, wanneer de gevolgen van deze actie …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-092-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mevrouw de Voorzitter, commissaris, de ontdekking van met dioxine verontreinigende producten en de verspreiding van die producten in verschillende handelscircuits is een uiterst ernstige zaak.</p>
      <p sl="pt">Het spreekt vanzelf dat tot op de bodem moet worden uitgezocht wie verantwoordelijk zijn voor deze verontreiniging, wat de effecten ervan zijn en waar die producten terecht zijn gekomen. Tegelijkertijd moet dit incident leiden tot een grondige bezinning op het falen van het hele huidige regelgevingskader.</p>
      <p sl="pt">Hier hebben we een voorbeeld van de gevolgen van een gemeenschappelijk landbouwbeleid dat gericht is op de markt, intensieve op de export gerichte productiemodellen bevordert, de grote agro-industriële bedrijven begunstigt en kleine en middelgrote landbouwbedrijven en familiebedrijven ruïneert. Lokale productie en consumptie die een veel grotere traceerbaarheid kunnen garanderen worden onmogelijk gemaakt, terwijl die juist bevorderd zouden moeten worden.</p>
      <p sl="pt">Dit is een weer een voorbeeld van de noodzaak dat mede om redenen van volksgezondheid en veiligheid en kwaliteit van levensmiddelen het huidige gemeenschappelijk landbouwbeleid grondig hervormd dient te worden.</p>
    </intervention>
    <intervention id="1-093-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mevrouw de Voorzitter, commissaris, er valt een zekere ergernis te bespeuren als het gaat om deze herhaalde crises, waarvan die in België in 1999, een crisis op zeer grote schaal die veel lijkt op die van de huidige crisis.</p>
      <p sl="fr">Wij hebben overduidelijk de strengste maatregelen ter wereld. Ik denk niet dat het nodig is om ze nog verder aan te scherpen. We moeten er alleen voor zorgen dat ze beter werken. Een van de eerste maatregelen die we waarschijnlijk moeten nemen is het verhogen van de straffen die deze criminelen krijgen, want het gaat in dit geval duidelijk niet om een toevallige stommiteit, maar om een georganiseerd misdrijf, dat is gepleegd door witteboordencriminelen die hun winsten optimaal willen vergroten.</p>
      <p sl="fr">Ten tweede zou een andere prioriteit het aanscherpen van de controles kunnen zijn, waarbij erop toe wordt gezien dat deze beter worden afgestemd op de mogelijke risico’s. Ten derde, zoals mevrouw Stihler al zei, heeft het RAPEX-systeem, voor rapid exchange , dat normaal gesproken moet zorgen dat alle lidstaten gewaarschuwd worden voor een mogelijk risico, in dat opzicht welhaast zeker blijk gegeven van een paar zwakke punten.</p>
      <p sl="fr">Ik zou graag willen horen wat uw mening hierover is, commissaris.</p>
    </intervention>
    <intervention id="1-094-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, de Duitse voederindustrie beschikt over een goed systeem voor zelfcontrole. Dit systeem functioneert echter niet in het geval van criminele handelingen en criminele manipulatie. Wie opzettelijk en op onwettige wijze voedermiddelen vermengt met verboden stoffen, onttrekt zich ook doelgericht aan deze zelfcontrole.</p>
      <p sl="de">Ter aanvulling van de uiteenzettingen van mijn collega's wil ik nog drie belangrijke gevolgtrekkingen noemen. Ten eerste hebben we meer overheidscontroles nodig. Ten tweede hebben we rapportageverplichtingen nodig met betrekking tot de resultaten van tests op diervoeders, die ook bij controles moeten worden overlegd. Ten derde hebben we hardere straffen nodig voor hen die strafbare feiten begaan. Het gaat hier niet om een futiliteit, maar om een opzettelijk misdrijf.</p>
      <p sl="de">Tot slot wil ik er nog eens aan herinneren dat de landbouwers bij dit schandaal de ware gedupeerden zijn, omdat zij hun producten momenteel geheel niet of slechts met veel verlies kunnen verkopen.</p>
    </intervention>
    <intervention id="1-095-000" speaker_id="photo_generic" name="John Dalli" is_mep="True" mode="spoken">
      <p sl="mt">lid van de Commissie. – Mevrouw de Voorzitter, als ik de geplaatste opmerkingen beluister – en ik wil hierbij iedereen bedanken die een bijdrage heeft geleverd aan het debat – moet ik denken aan alle kritiek die we ontvangen, niet alleen naar aanleiding van deze kwestie, maar op bijna alles wat wij als Europa doen; over de extra bureaucratie die we iedereen opleggen wanneer we regelgeving formuleren en bepaalde controleprocedures instellen. Consumenten, ondernemers en zakenlui beschuldigen ons er allemaal van dat wij obstakels opwerpen en zand in de raderen strooien.</p>
      <p sl="mt">Wanneer echter voorvallen zoals dit dioxineschandaal aan het licht komen, wordt onmiskenbaar duidelijk, zoals we vandaag hebben gehoord, dat bepaalde controlesystemen die op dit moment in gebruik zijn wel degelijk noodzakelijk zijn. We realiseren ons dan ineens hoe belangrijk ze eigenlijk zijn, en dat we ze met grote zorgvuldigheid moeten uitvoeren. Als consument zou ik, net als alle Europese consumenten, verre van gelukkig zijn als ik met een situatie als deze werd geconfronteerd, omdat daarmee ons vertrouwen in de veiligheid van Europese producten tot wankelen wordt gebracht. Bovendien vervult het me met kwaadheid dat dit is gebeurd doordat mensen bewust de wet hebben geschonden, en dat er dus geen sprake was van een onopzettelijke fout.</p>
      <p sl="mt">Zoals de laatste spreker net al zei, moeten we ons realiseren dat geen systeem kan functioneren als er criminaliteit in het spel is. Als er mensen zijn die de wet willen schenden kan onmogelijk worden gegarandeerd dat een systeem probleemloos en foutloos zal werken. Daarom moeten we onze uiterste best doen om te zorgen voor een onovertroffen veiligheidsnet met de fijnst mogelijke mazen, zodat deze criminelen er niet doorheen kunnen glippen.</p>
      <p sl="mt">In mijn eigen land houd ik mij sinds 1987 bezig met het opstellen van wetgeving. Die 23 jaar praktijkervaring heeft mij geleerd dat de grootste uitdaging niet ligt in het kiezen van de juiste clausules voor een stuk wetgeving; het gaat erom te bedenken op welke manieren die wet geschonden zou kunnen worden, en te proberen dat op voorhand al te voorkomen. Mijns inziens is dat ook de realiteit van de huidige situatie. We willen niet dat een voorval als dit zich nogmaals kan voordoen, en we moeten doen wat we kunnen om ervoor te zorgen dat ons systeem er in ieder geval toe in staat is degenen die proberen de regels die al zijn ingevoerd en de regels die we samen opstellen te omzeilen, direct in de kraag te vatten.</p>
      <p sl="mt">We kunnen alleen handelend optreden wanneer we weten wat er aan de hand is – niet als we daar geen enkel idee van hebben. In dit verband wil ik een opmerking plaatsen over het systeem voor snelle waarschuwingen. Ik geloof niet dat dit systeem niet heeft gewerkt – het werkte wel degelijk naar behoren, aangezien de informatie naar alle belanghebbenden is gestuurd zodra wij werden gewezen op de situatie. Daar is het systeem voor snelle waarschuwingen voor bedoeld, en in dat opzicht heeft het dan ook uitstekend gefunctioneerd.</p>
      <p sl="mt">Ook moeten we onze regelgeving verbeteren. Ik ben het eens met de opmerkingen van mevrouw McGuinness over het belang van het vaststellen van richtsnoeren en eisen met het oog op de strengst mogelijke controle van voedselketens met gezondheidsrisico’s. Een van de dingen die we in dat verband proberen te doen, of zullen opperen, is dat we niet alleen moeten kijken naar bepaalde risicofactoren en niet moeten volstaan met een eenvoudige registratie van bedrijven, zoals in het geval van veevoederproducenten. In plaats daarvan moet er pas goedkeuring worden verleend nadat er bepaalde due diligence -procedures zijn doorlopen.</p>
      <p sl="mt">Nu moeten we ervoor zorgen dat we dit incident onder controle krijgen. Ik heb doorlopend contact met de bevoegde Duitse autoriteiten en ben ervan overtuigd dat zij alles doen wat in hun macht ligt, niet alleen om de situatie zo snel mogelijk te beteugelen en alle informatie te vergaren die noodzakelijk is om een duidelijk en volledig beeld te krijgen van de situatie, maar ook ten aanzien van de maatregelen die ze treffen.</p>
      <p sl="mt">Zo heb ik vernomen dat tegen de veevoederproducent die misleidende informatie heeft verstrekt door te beweren dat hij slechts aan tien landbouwbedrijven had geleverd terwijl dat er in werkelijkheid negenhonderd waren, al een procedure is gestart door het Duitse openbaar ministerie, aangezien het verstrekken van deze onjuiste informatie ernstige gevolgen had kunnen hebben. Ook kunnen we gerust zijn dat de producten die Duitsland heeft uitgevoerd, en die bedoeld waren voor de voedselverwerkende industrie, zoals eieren, zijn getest en dat daarbij slechts zeer lage concentraties dioxine zijn aangetroffen, aangezien ze in het voedselproductieproces zijn gemengd met producten uit andere landen.</p>
      <p sl="mt">Mijn spreektijd is verstreken dus ik sluit af met deze laatste opmerking. Ik ben het er ten volle mee eens dat we de strengst mogelijke straffen moeten opleggen aan diegenen die misbruik maken van het systeem. U moet echter begrijpen dat dit geen maatregelen zijn die we als Commissie kunnen opstellen of invoeren. Het is aan de lidstaten om te besluiten ze op nationaal niveau in te voeren.</p>
    </intervention>
    <intervention id="1-096-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-097-000" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De Europese Commissie moet Duitsland en alle andere landen die betrokken zijn bij deze zaak, aansporen adequate maatregelen te nemen om de situatie recht te zetten, sancties op te leggen en te garanderen dat alle partijen die betrokken zijn bij deze dioxinecrisis zich volledig aansprakelijk stellen voor de omvangrijke schade die de landbouw en veeteelt, de verwerkende bedrijven en de consumenten is berokkend. Het feit dat bepaalde diervoederproducenten al sinds maart 2010 op de hoogte waren van deze dioxineverontreiniging zonder daarvan aangifte te doen bij de bevoegde autoriteiten, is volledig onaanvaardbaar. Daarom is het dringend noodzakelijk alle lidstaten en derde landen op zeer transparante wijze te informeren over alle details betreffende mogelijk verontreinigd voeder. Al het voeder dat niet voldoet aan de EU-wetgeving dient te worden opgespoord en uit de markt genomen. We moeten garanderen dat alle mogelijke maatregelen worden genomen om de volksgezondheid te beschermen en snel gedetailleerde informatie beschikbaar is over de ontwikkeling van de situatie. Die informatie dient op zeer transparante en nauwkeurige wijze verschaft te worden, zodat we zo snel mogelijk kunnen terugkeren naar de normale gang van zaken en het fundamentele vertrouwen van de consumenten in de voedselketen kunnen herstellen.</p>
    </intervention>
  </section>
  <section id="creitem14" title="14. Overeenkomst EU-Kameroen inzake boswetgeving - Overeenkomst EU-Republiek Congo inzake boswetgeving - Vrijwillige partnerschapsovereenkomsten FLEGT (debat)">
    <intervention id="1-099-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is de gecombineerde behandeling van:</p>
      <p sl="nl">de aanbeveling betreffende het ontwerpbesluit van de Raad inzake de sluiting van een vrijwillige partnerschapsovereenkomst tussen de Europese Unie en de Republiek Kameroen inzake wetshandhaving, governance en handel in de bosbouw met betrekking tot de invoer van hout en houtproducten in de Europese Unie (FLEGT) [12796/2010 – C7-0339/2010 – 2010/0217(NLE)] – Commissie internationale handel. Rapporteur: Yannick Jadot (A7-0371/2010),</p>
      <p sl="nl">de aanbeveling betreffende het ontwerpbesluit van de Raad inzake de sluiting van een vrijwillige partnerschapsovereenkomst tussen de Europese Unie en de Republiek Congo inzake wetshandhaving, governance en handel in de bosbouw met betrekking tot de invoer van hout en houtproducten in de Europese Unie (FLEGT) [10028/2010 – C7-0170/2010 – 2010/0062(NLE)] – Commissie internationale handel. Rapporteur: Yannick Jadot (A7-0370/2010), en</p>
      <p sl="nl">de mondelinge vraag (O-0202/2010) van Yannick Jadot, namens de Verts/ALE-Fractie, Catherine Bearder, namens de ALDE-Fractie, David Martin, namens de S&amp;D-Fractie, Joe Higgins, namens de GUE/NGL-Fractie, en Daniel Caspary, namens de PPE-Fractie, aan de Commissie: FLEGT – vrijwillige samenwerkingsovereenkomsten met Kongo en Kameroen en andere VPO (B7-0802/2010).</p>
    </intervention>
    <intervention id="1-100-000" speaker_id="96740" name="Yannick JADOT" is_mep="True" mode="spoken" role="rapporteur" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">Mevrouw de Voorzitter, commissaris, dames en heren, ik zou, in dit vroege stadium, graag mijn medeparlementsleden willen bedanken voor het werk dat we samen hebben verzet voor deze kwestie. Dat heeft ervoor gezorgd dat alle fracties in dit Parlement een gezamenlijk standpunt hebben ingenomen en heeft hen in staat gesteld heeft om een mondelinge vraag in te dienen en een resolutie op te stellen ter aanvulling op de vrijwillige partnerschapsovereenkomsten.</p>
      <p sl="fr">Dit onderwerp is belangrijk. Zoals u allen weet, is het bos langzaam aan het verdwijnen. Elke twee seconden wordt ergens in de wereld het equivalent van een voetbalveld verwoest; binnen een jaar wordt een stuk land zo groot als Griekenland ontbost. Dat is natuurlijk verschrikkelijk. Verschrikkelijk wat betreft de diversiteit: duizenden planten- en diersoorten worden bedreigd, terwijl de meest kwetsbare bossen – het tropische regenwoud – de helft van de biodiversiteit op aarde bevatten. Het is ook verschrikkelijk met het oog op de klimaatveranderingen: de ontbossing draagt voor 20 procent bij aan het broeikaseffect. Ten slotte brengt de ontbossing honderden miljoenen mensen in gevaar die ofwel in, ofwel van de bossen leven.</p>
      <p sl="fr">Houtkap en de bosbouwindustrie zijn de belangrijkste oorzaken van de ontbossing, met name in het gebied waar wij het vandaag over hebben: het Congobekken. Naar schatting is 20 tot 40 procent van het gekapte en verhandelde hout in de wereld illegaal hout. De kwestie die we vandaag bespreken is dus een zeer belangrijke.</p>
      <p sl="fr">Deze vrijwillige partnerschapsovereenkomsten zijn goedgekeurd in het kader van de goedkeuringsprocedure binnen de Commissie internationale handel. Dankzij het Verdrag van Lissabon stelt deze procedure het Europees Parlement in staat om zijn mening kenbaar te maken. Tegelijkertijd mag het alleen ja of nee zeggen. Daarom is dit debat uitermate belangrijk, omdat het ons in staat stelt om dieper op de kwestie in te gaan en omdat het u, commissaris, als vertegenwoordiger van de Commissie, de gelegenheid biedt om antwoord te geven op de vragen die het Parlement aan u richt.</p>
      <p sl="fr">Deze overeenkomsten zijn belangrijk; zij stellen ons in staat om de traceerbaarheid van het hout te garanderen. Bovendien zorgen ze voor onafhankelijke controleprocedures en vormen ze een aanvulling op het bosbeleid en -beheer in de desbetreffende landen. Vandaag bespreken we Congo-Brazzaville en Kameroen.</p>
      <p sl="fr">Ik zou echter eerst een punt willen maken voordat we verder gaan met deze overeenkomsten en de vragen van het Parlement: we moeten echt onderscheid maken tussen hout dat aan de wettelijke eisen voldoet en duurzaam hout. We hebben het hier blijkbaar over de legaliteit van het hout, maar hout dat aan de wettelijke eisen voldoet, staat niet per definitie voor duurzame houtkap.</p>
      <p sl="fr">Daarom is de eerste algemene vraag die ik aan de Commissie wil stellen: wat wil de Commissie gaan doen om de algemene coherentie aangaande de bossenkwestie te waarborgen – 2011 is het Internationale Jaar van het bos – en tegelijkertijd rekening te houden met wat er is gezegd in Nagoya en waartoe is besloten in Cancún, met name wat betreft het REDD plus-mechanisme, en daarbij ook de handelsovereenkomsten in aanmerking te nemen waarover is onderhandeld en die soms bijdragen aan de ontbossing doordat de houthandel geliberaliseerd wordt?</p>
      <p sl="fr">Verder wachten we nog altijd op een antwoord van de Europese Commissie met betrekking tot de kwestie van biobrandstoffen en indirecte veranderingen in landgebruik. Zoals u weet, heeft het Parlement u gevraagd om deze onderwerpen mee te nemen in de criteria voor het beoordelen van de duurzaamheid van biobrandstoffen.</p>
      <p sl="fr">Meer specifiek, wat betreft de vrijwillige partnerschapsovereenkomsten, zijn er veel positieve punten: we waren zeer verheugd met de onderhandelingsinspanningen en, in het bijzonder, de betrokkenheid van actoren uit het maatschappelijk middenveld in Kameroen en de Republiek Congo. We weten dat het niet gemakkelijk is en vanuit dat oogpunt lijken deze vrijwillige partnerschapsovereenkomsten een succes te zijn.</p>
      <p sl="fr">Maar zoals ik zojuist al zei, blijven er enkele vragen en verzoeken over. Commissaris, bent u bereid om ons bijvoorbeeld om de zes maanden, of zes maanden na de ondertekening van een overeenkomst, op de hoogte te houden van de tenuitvoerlegging van de overeenkomst? Dat vraag ik omdat er duidelijk een groot verschil kan bestaan tussen de onderhandelingen en de tenuitvoerlegging van de overeenkomst. Wij zouden daarom graag willen dat u ons zou vertellen of de betrokken partijen, met name de actoren uit het maatschappelijk middenveld, betrokken blijven bij de tenuitvoerlegging. Is er in landen waar het nog steeds moeilijk is om zich te beklagen, vooral als er sprake is van corruptie, gezorgd voor klachtenprocedures – met name onafhankelijke – die deze actoren uit het maatschappelijk middenveld kunnen gebruiken om een klacht in te dienen over een slechte tenuitvoerlegging en om aan te geven dat er niet meer naar hen wordt geluisterd? Verder zouden we u willen verzoeken om regelmatig te rapporteren over de gevolgen van de tenuitvoerlegging van deze overeenkomsten, zodat u ons kunt vertellen wat we ermee hebben bereikt, zowel wat betreft de algemene coherentie van het optreden van de Commissie ten aanzien van de bossen als wat betreft de specifieke tenuitvoerlegging daarvan met betrekking tot de kwestie van de legaliteit van het hout.</p>
      <p sl="fr">Dan nog een laatste punt: u beweert dat er in deze overeenkomsten geen begroting is. Toch zullen we zeker begrotingen nodig hebben om dit beleid te kunnen ondersteunen, dus zou u ons opheldering kunnen verschaffen over het begrotingsvraagstuk met betrekking tot de vrijwillige partnerschapsovereenkomsten?</p>
    </intervention>
    <intervention id="1-101-000" speaker_id="96955" name="Catherine BEARDER" is_mep="True" mode="spoken" nationality="United Kingdom" birth_date="14-01-1949" birth_place="Broxbourne" p_group="Renew Europe Group" m_state="GB">
      <p sl="en">auteur . − Mevrouw de Voorzitter, de tropische regenwouden van Kameroen en Congo zijn heel waardevol en we moeten deze vrijwillige partnerschapsovereenkomsten om de houtkap in deze bossen duurzamer te maken, verwelkomen.</p>
      <p sl="en">De bossen behoren niet alleen toe aan de bewoners van deze landen, maar ze maken deel uit van het ecosysteem van onze planeet, ze zijn bepalend voor de systemen die de biosfeer in stand houden, en ze bevatten miljarden tonnen koolstof.</p>
      <p sl="en">Een halt toeroepen aan de ontbossing is een van de manieren waarop we klimaatverandering moeten aanpakken, en over de hele wereld proberen regeringen dit al jaren te doen. Deze twee landen moeten worden gefeliciteerd met het feit dat zij de moed en de vooruitziende blik hebben om deze vrijwillige overeenkomsten met de EU te ondertekenen.</p>
      <p sl="en">Het zal echter een uitdaging zijn om regelgeving op te stellen en deze overeenkomsten te handhaven. De hemel weet dat het al moeilijk genoeg is om te bouwen aan een duurzaam beheer van de hulpbronnen van ons eigen werelddeel. Maar de wil is er, en daar moeten we blij mee zijn. Zorgvuldig beheer kan de hoeveelheid illegaal en niet-duurzaam geïmporteerd hout verminderen.</p>
      <p sl="en">Momenteel bedraagt de hoeveelheid hout die illegaal wordt gekapt en in de EU wordt ingevoerd, bijna een vijfde van de houtproducten op onze markten, ondanks pogingen van het Parlement en andere instellingen om dit tegen te gaan. Betrokkenheid van lokale mensen en het maatschappelijk middenveld in deze landen zal de handhaving vergemakkelijken, en we moeten verzekeren dat hun recht om gehoord te worden en bij de zaken betrokken te worden, wordt geëerbiedigd. Zij hebben tenslotte het meeste te verliezen, als hun bossen verdwijnen.</p>
      <p sl="en">De uitgebreide kap van tropisch hout wordt gestimuleerd door een onverzadigbare vraag naar producten om onze huizen op te sieren. We zouden deze hulpbron meer op waarde moeten schatten en meer zorg moeten besteden aan deze hulpbron, die niet alleen een massa planten- en diersoorten ondersteunt, maar traag groeit en veel jaren nodig heeft om volwassen te worden.</p>
      <p sl="en">We moeten oppassen dat we onze eigen inspanningen om ontbossing en klimaatverandering te bestrijden niet ondermijnen door tegelijkertijd de grootste markt voor illegale houtproducten in de wereld te bieden.</p>
      <p sl="en">Het resultaat van deze overeenkomsten kan betekenen dat tropisch hout duurder wordt, en dat is iets waartegen we geen bezwaar zouden moeten hebben. Het gaat niet alleen om een beperkte hulpbron, maar het is het enige dat de lokale mensen hebben om te verkopen. Zij kennen de echte waarde van hun hulpbron, en met deze overeenkomst kennen wij die ook.</p>
      <p sl="en">Deze mensen zijn onze ogen en oren in het woud, en wij hebben hun hulp nodig om de overeenkomsten te handhaven. Zij hebben onze steun nodig om hun zorgen te kunnen uiten. Deze overeenkomsten zijn een tweerichtingsproces, en we kijken naar u, commissaris, om ze te kunnen handhaven.</p>
      <p sl="en">De VPO’s (vrijwillige partnerschapsovereenkomsten) zijn goed voor de planeet, goed voor onze partnerlanden en goed voor de EU. We moeten waarborgen dat de overeenkomsten werken en dat alle schendingen worden gemonitord en aangepakt. Vervolgens moeten we ervoor zorgen dat andere landen in Afrika, Azië en Zuid-Amerika zo spoedig mogelijk vergelijkbare overeenkomsten ondertekenen, en ik kijk ernaar uit om met u en de Commissie samen te werken om dit te bereiken.</p>
    </intervention>
    <intervention id="1-102-000" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur . − Mevrouw de Voorzitter, ik wil beginnen met Yannick Jadot te bedanken voor zijn voorbeeldige samenwerking met zijn schaduwrapporteurs. We hebben allemaal heel goed aan dit verslag gewerkt, en ik ben blij dat we erin zijn geslaagd om, zoals hij heeft gezegd, tot een brede consensus te komen.</p>
      <p sl="en">De overeenkomsten met Congo en Kameroen, tezamen met die met Ghana, betekenen dat enkele van de kwetsbaarste bossen van Afrika nu onder vrijwillige partnerschapsovereenkomsten vallen. Zoals de vorige twee sprekers hebben gezegd, moet het bestaan van deze overeenkomsten van harte worden verwelkomd. Ze bieden een mechanisme voor het aanpakken van de massale illegale handel in hout. Ze bieden een kans voor een beter beheer van een onmisbare hulpbron en ze zullen hopelijk grotere transparantie brengen en ons helpen om de corruptie in de bosbouwsector aan te pakken, die momenteel in Afrika helaas endemisch is.</p>
      <p sl="en">Maar ook al verwelkom ik deze overeenkomsten, toch deel ik een aantal van de zorgen van de rapporteur. Ik wil er vanavond slechts drie noemen.</p>
      <p sl="en">In de eerste plaats brengt het afsluiten van zo’n kaderovereenkomst het gevaar met zich mee – het is niet de bedoeling, maar het gevaar bestaat – dat de overeenkomst wordt gezien als een kader voor de grootschalige exploitatie van onze bossen, die leidt tot het tegenovergestelde van het doel van de overeenkomst, namelijk tot verdere achteruitgang en verdere ontbossing, zodat de overeenkomst bijdraagt tot de verwoesting van het mondiale milieu, wat we juist trachten te voorkomen. Wat we willen, is een overeenkomst die bijdraagt tot het behoud en het duurzame beheer van onze bronnen van biologische diversiteit. Ik ben het met de rapporteur eens dat dit betekent dat de Commissie de situatie voortdurend moet bewaken en geregeld verslag moet uitbrengen over de wijze waarop de overeenkomst vordert.</p>
      <p sl="en">In de tweede plaats moet de inheemse bevolking, die zo vaak het slachtoffer wordt van uitbuiting van het milieu, profiteren van deze overeenkomst. De Congolese regering moet de belofte nakomen die zij in de vrijwillige partnerschapsovereenkomst heeft gedaan, om een wetsvoorstel op te stellen dat de rechten van de inheemse bevolking bevordert en eerbiedigt. Ik verzoek de Commissie opnieuw om in haar contact met de regering voortdurend aan te dringen op de verwezenlijking van deze belofte, totdat deze wet in Congo een feit is.</p>
      <p sl="en">In de derde plaats moeten we verzekeren – en ik ben het eens met Catherine Bearder, die dit heeft genoemd – dat er passende middelen beschikbaar zijn om deze overeenkomst goed ten uitvoer te leggen. Hoe goed een overeenkomst op papier ook is, zonder de middelen om haar uit te voeren, is zij een betekenisloos stuk papier. Zoals is aangegeven, zijn er aan de overeenkomst zelf geen financiële pakketten verbonden. Het is aan ons om deze overeenkomst te laten werken – zowel aan de Commissie om met voorstellen te komen, als aan het Parlement en de Raad om in de begroting passende budgettaire voorzieningen op te nemen. Dit betekent dat we geld nodig hebben om de wettigheid te controleren van het hout dat de Europese Unie binnenkomt, dat we geld nodig hebben om degenen die werken in de Afrikaanse landen waarmee we een vrijwillige partnerschapsovereenkomst hebben, op te leiden, om ze uit te rusten en om ze de technische deskundigheid te geven, en ook dat we middelen nodig hebben om de monitoring uit te voeren die ik zojuist heb genoemd.</p>
      <p sl="en">We moeten er in de komende maanden dus voor zorgen dat we het financiële kader verschaffen om van deze overeenkomsten een succes te maken. Ik herhaal dat dit goede overeenkomsten zijn, maar zoals alle overeenkomsten, zijn ze afhankelijk van de goodwill en alertheid van individuen – de niet-gouvernementele organisaties, de lidstaten, de regeringen van Congo en Kameroen – om hun beloften waar te maken en ervoor te zorgen dat deze overeenkomsten in de praktijk ook echt werken. Ze moeten leiden tot een beter beheer van onze bossen en een beter beheer van onmisbare mondiale hulpbronnen, maar als ze verkeerd worden behandeld, kunnen ze ons in de tegenovergestelde richting voeren. We rekenen erop dat de Commissie zeer nauwlettend de vooruitgang volgt die wordt geboekt.</p>
    </intervention>
    <intervention id="1-103-000" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">auteur . − Mevrouw de Voorzitter, we zijn het eens met de algemene aanpak van dit vraagstuk door Yannick Jadot. Ik verwelkom elke overeenkomst die de bescherming van de regenwouden van onze planeet verzekert, als zo’n overeenkomst ook de bescherming van de inheemse bewoners van de regenwouden bevordert en de meerderheid van de mensen in de betrokken landen een beter leven geeft.</p>
      <p sl="en">Er moet, om te beginnen, worden gezegd dat zowel de Republiek Congo als Kameroen zeer onderdrukkende regeringen hebben. Kameroen staat heel hoog in de corruptie-index die door Transparency International wordt bijgehouden, en in de Republiek Congo is sprake van afschuwelijke uitbuiting van enkele delen van de bevolking, met name van de pygmeeën, alhoewel er net een nieuwe wet is aangenomen en men moet afwachten wat deze wet doet om inheemse volkeren te beschermen.</p>
      <p sl="en">De bosbouw in deze landen gaat gepaard met corruptie en de uitbuiting van werknemers, en de onderhavige ontbossing is een enorme bedreiging voor de middelen van bestaan van de inheemse bevolking. De oorspronkelijke resolutie van de Confederale Fractie Europees Unitair Links/Noords Groen Links verzoekt daarom om de bosbouw te nationaliseren en onder democratisch toezicht te stellen, waarbij, heel belangrijk, de werknemers in de industrie en de inheemse gemeenschappen in de bossen waar hout wordt gekapt, worden betrokken.</p>
      <p sl="en">De resolutie van de GUE/NGL-Fractie wijst er ook op dat het illegaal kappen van hout samenhangt met de armoedeniveaus in de betrokken landen. Het kan personen en hun gezinnen die anders honger zouden lijden, een inkomen verschaffen. Het beëindigen van illegale houtkap moet daarom ook samengaan met het beëindigen van de armoede en ontberingen van veel gemeenschappen in de betrokken landen.</p>
      <p sl="en">Dit zal niet worden gedaan door de corrupte lokale elites, noch door Europese multinationals die als belangrijkste oogmerk hebben particuliere winst te maken, maar wel door de werknemers in de bosbouw en de inheemse volkeren zelf die de democratische eigendom van hun hulpmiddelen opeisen. In dit verband kunnen de mensen die in Afrika ten zuiden van de Sahara leven, inspiratie putten uit de heldhaftige strijd die hun broeders en zusters in Tunesië de afgelopen weken hebben geleverd tegen een corrupte dictatuur.</p>
    </intervention>
    <intervention id="1-104-000" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">auteur − Mevrouw de Voorzitter, waarde collega's, een aantal exporterende landen van tropisch hardhout is in het kader van het FLEGT-actieplan begonnen vrijwillige partnerschapsovereenkomsten met de EU te ondertekenen. De Europese Unie steunt de hervormingen die tot een verantwoord bosbeheer en uitbreiding van de capaciteit moeten leiden, met name de invoering van systemen voor de traceerbaarheid en voor de verificatie van de legaliteit van houtproducten.</p>
      <p sl="de">Als dat voor meer transparantie zorgt en milieuschade als gevolg van bosbouwactiviteiten helpt voorkomen, is het goed als de partners zich ertoe verplichten geldende regelgeving te wijzigen en te verbeteren. Dit is een belangrijk punt. Bovendien ben ik ingenomen met de toezegging van de EU om de capaciteitsopbouw te ondersteunen, met name door in houtproducerende landen systemen op te zetten voor het traceren van hout en houtproducten, alsmede systemen voor de verificatie van de legaliteit van deze producten.</p>
      <p sl="de">Daarnaast wil ik nog twee punten aanstippen: aan de vrijwillige partnerschapsovereenkomsten ligt het streven ten grondslag om gezamenlijk een eind maken aan de handel in illegaal gekapt hout en daaruit vervaardigde producten en wereldwijd een bijdrage te leveren aan de inspanningen om een einde te maken aan ontbossing, de aantasting van bossen, de daaruit voortvloeiende koolstofemissies en het verlies aan biodiversiteit.</p>
      <p sl="de">De toename van grootschalige exploitatie van tropische bossen en andere bossen met een grote biodiversiteit en grote koolstofvoorraden is niet duurzaam en kan leiden tot verdere ontbossing en aantasting van bossen en bijdragen aan de verwoesting van het mondiale milieu.</p>
      <p sl="de">Daarom zijn deze overeenkomsten een kleine, maar goede stap in de juiste richting. Ik sluit mij uitdrukkelijk aan bij de door de vorige sprekers genoemde punten en dank de rapporteur voor de goede samenwerking. Ik hoop dat deze overeenkomsten echt voor vooruitgang zorgen en de wereld een stuk beter maken.</p>
    </intervention>
    <intervention id="1-105-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil beginnen met de rapporteur, de heer Jadot, te bedanken voor zijn steun voor de vrijwillige partnerschapsovereenkomsten inzake wetshandhaving, governance en handel in de bosbouw met Congo en Kameroen. Ik hoop dat dit Parlement de aanbevelingen om de sluiting van deze twee overeenkomsten goed te keuren, zal volgen. Dit zou de parlementen van Kameroen en Congo ook aanmoedigen om hun beraadslagingen af te ronden.</p>
      <p sl="en">Het is belangrijk dat zowel de Europese Unie als onze partnerlanden de vrijwillige partnerschapsovereenkomsten goedkeuren, want de illegale houtkap is voor iedereen een probleem. Ik weet dat de illegale houtkap slechts het zichtbare puntje van de ijsberg is. In feite hebben we het hier over het begin van samenwerking inzake een duurzaam beheer van bossen. En om onmiddellijk te reageren op een van de voorstellen van de rapporteur, kan ik zeggen dat ik bereid ben om elke zes maanden hier te komen, wanneer het Parlement dat van me vraagt, om toe te zien op de tenuitvoerlegging van deze overeenkomsten.</p>
      <p sl="en">Het is waar dat het hier gaat om een verbintenis. Er zijn risico’s, maar dit is, volgens mij, de enige manier waarop we tot werkelijk duurzaam beheer van deze hulpbron kunnen komen, want als we dat niet doen, zullen we met verklaringen alleen niet slagen.</p>
      <p sl="en">Voor onze partnerlanden zijn er veel verbintenissen, maar ik denk dat het verlies als gevolg van de illegale houtkap een belangrijke factor is. Elk jaar gaat 10 tot 15 miljard dollar verloren aan inkomsten. Illegale houtkap heeft ook zeer negatieve gevolgen voor inheemse volkeren, voor de biologische diversiteit en op het punt van klimaatverandering.</p>
      <p sl="en">Tegelijkertijd is het ook belangrijk te benadrukken dat de EU een van de grootste markten voor tropisch hout is. Dit betekent dat onze benadering zeer belangrijk is voor de manier waarop de hele kwestie wordt aangepakt. Van het tropisch hout dat de EU binnenkomt, komt 20 procent van illegale bronnen, dus we hebben een verplichting om ons ervan te verzekeren dat we alleen legaal hout kopen.</p>
      <p sl="en">De kwestie van klimaatverandering is een ander punt van zorg voor iedereen, en de bescherming van bossen moet ergens beginnen. Het is heel gemakkelijk om te zeggen dat we moeten betalen om bossen te beschermen: het is een eenvoudige formule, maar de toepassing ervan vraagt veel inzet van beide kanten.</p>
      <p sl="en">Ik zal proberen enkele vragen te beantwoorden die mij zijn gesteld. Voor de handhaving en tenuitvoerlegging richt de VPO een gezamenlijk comité op, dat moet toezien op de tenuitvoerlegging van de overeenkomst. Het zal ook voorzien in onafhankelijke audits om het systeem ter controle van de wettigheid, alsook de effectiviteit en de doeltreffendheid daarvan te analyseren. Er is ook een jaarlijks verslagleggingsmechanisme, en het jaarverslag zal openbaar worden gemaakt en zal zeker beschikbaar zijn voor het Europees Parlement.</p>
      <p sl="en">We hebben bovendien het maatschappelijk middenveld en inheemse volkeren betrokken bij de voorbereiding van de vrijwillige partnerschapsovereenkomsten. Tot nu toe werden zij volledig buiten het proces gehouden, dus we zijn overeengekomen om uit hoofde van de nieuwe overeenkomsten multistakeholder-comités op te zetten om toe te zien op de tenuitvoerlegging, of deze te begeleiden, en daarbij zullen inheemse volkeren worden betrokken.</p>
      <p sl="en">De vrijwillige partnerschapsovereenkomsten voorzien bovendien in een klachtenmechanisme. De onafhankelijke auditor zal toegang hebben tot, en zich baseren op, informatie uit een groot aantal verschillende bronnen, met inbegrip van het maatschappelijk middenveld en gemeenschappen.</p>
      <p sl="en">Er zijn zeker kosten in de vorm van middelen. Tussen 2002 en 2008 heeft de EU 544 miljoen euro bijgedragen aan de bosbouw in het algemeen in de ontwikkelingslanden, en een deel van dit geld is uitgegeven aan FLEGT-werk in afzonderlijke landen. De Commissie heeft tot nu toe nog eens 35 miljoen euro uitgegeven om FLEGT meer in het algemeen te ondersteunen, en we zullen tussen 2011 en 2013 nog eens 35 miljoen uitgeven. Ik wil ook benadrukken dat de lidstaten ook financiële bijdragen leveren.</p>
      <p sl="en">We hebben ook personele middelen gestoken in de tenuitvoerlegging van FLEGT. Ik heb zeven ambtenaren die hieraan werken. Zij werken nauw samen met het Europees Bosseninstituut en nationale bosbouwinstanties.</p>
      <p sl="en">Dan is er nog een verdere inspanning geleverd in de vorm van de verordening tot vaststelling van de verplichtingen van marktdeelnemers die hout en houtproducten op de markt brengen, die in 2010 is vastgesteld als een belangrijk element van het FLEGT-actieplan. Deze verordening zal de aanpak van de vrijwillige partnerschapsovereenkomsten aanvullen. Zij zal ongereguleerde, niet-duurzame exploitatie van bossen ontmoedigen.</p>
      <p sl="en">De onlangs in Cancún gesloten overeenkomst over actie om de emissies ten gevolge van ontbossing en bosdegradatie te reduceren (bekend als ‘REDD’) zal verdere steun van de Commissie voor ontwikkelingslanden vergemakkelijken. Ons toekomstige werk op het gebied van governance in de bosbouw door middel van vrijwillige partnerschapsovereenkomsten zal worden geholpen door het feit dat REDD voorziet in maatregelen voor governance en voor de eerbiediging van de rechten van inheemse volkeren en leden van plaatselijke gemeenschappen.</p>
      <p sl="en">Ik neem kennis van de mensenrechtensituatie in partnerlanden. Ik ben het eens met de ontwerpresolutie dat de Commissie haar aandacht op deze kwesties moet blijven richten. Ik kan u verzekeren dat mensenrechtenkwesties een centrale plaats houden in onze politieke dialoog met de partnerlanden, en ik kan u ook verzekeren dat de strijd tegen corruptie een van de zaken is die we aan de orde stellen, wanneer we zaken doen met de partnerlanden.</p>
      <p sl="en">Ik wil echter één specifiek punt benadrukken dat een aanmoediging is voor het hele proces: het feit dat partnerlanden zich betrokken voelen. Zonder echt engagement van onze partnerlanden kunnen we, gezien alle zwakke punten op administratief niveau, bossen niet doeltreffend beschermen.</p>
      <p sl="en">Ik weet dat dit slechts het begin is van het proces, maar het is een begin dat door beide zijden wordt gemaakt, en ik ben altijd bereid om naar het Parlement te komen om verslag uit te brengen over het verloop van de tenuitvoerlegging. Met FLEGT zetten we echter zeker geen verkeerde stap. Het is een stap in de goede richting: we vergroten het risico niet. Misschien verschaffen we oplossingen die niet helemaal afdoende zijn, maar het is in elk geval een fatsoenlijke stap, waar we trots op mogen zijn.</p>
    </intervention>
  </section>
  <section id="creitem15" title="15. Samenstelling Parlement: zie notulen"/>
  <section id="creitem16" title="16. Overeenkomst EU-Kameroen inzake boswetgeving - Overeenkomst EU-Republiek Congo inzake boswetgeving - Vrijwillige partnerschapsovereenkomsten FLEGT (voortzetting van het debat)">
    <intervention id="1-109-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">We gaan nu verder met het debat.</p>
    </intervention>
    <intervention id="1-110-000" speaker_id="96883" name="Eva JOLY" is_mep="True" mode="spoken" nationality="France" birth_date="05-12-1943" birth_place="Oslo" p_group="Group of the Greens/European Free Alliance" m_state="FR">
      <p sl="fr">rapporteur voor advies van de Commissie ontwikkelingssamenwerking . − Mevrouw de Voorzitter, commissaris, dames en heren, deze partnerschapsovereenkomsten tussen de Europese Unie, Kameroen en Congo zouden eigenlijk goed nieuws moeten betekenen voor deze bevolkingen en voor de biodiversiteit. Het is echter niet meer dan een stap in een lang proces dat het Europees Parlement van dichtbij zal volgen.</p>
      <p sl="fr">Als we willen dat deze overeenkomst een gereguleerde, transparante en milieuvriendelijke houthandel mogelijk maakt die voordelig uitpakt voor de lokale bevolking en niet meer voor een paar groepen waarvan de legaliteit twijfelachtig is, dan moet de Europese Unie ervoor zorgen dat de rechten van de lokale en inheemse bevolking volledig worden gerespecteerd en dat deze mensen bij het overleg worden betrokken. Verder dient zij alle betrokkenen te ondersteunen bij het bestrijden van de corruptie en de invoering van een goed bosbeheer.</p>
      <p sl="fr">De overeenkomsten moeten niet als excuus gebruikt worden om de natuurlijke hulpbronnen van ontwikkelingslanden te kunnen blijven plunderen. Ze moeten helpen het evenwicht terug te brengen in de betrekkingen tussen de Europese Unie en deze landen.</p>
    </intervention>
    <intervention id="1-111-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">namens de PPE-Fractie . – Mevrouw de Voorzitter, die zogenaamde FLEGT-overeenkomsten waar we morgen over moeten stemmen in verband met Congo en Kameroen, zijn belangrijke Europese instrumenten, of wapens, in de strijd tegen illegale houtkap, en daarom ben ik ermee ingenomen.</p>
      <p sl="sv">Illegale houtkap is een enorm probleem, zowel wat het milieu betreft als in economisch en sociaal opzicht. Tezelfdertijd is het belangrijk om niet te vergeten dat het zelden het eigenlijke probleem is, in dit geval illegale houtkap, dat de voorwaarden voor handel in illegaal hout creëert. Het is veeleer een symptoom en een gevolg van veel andere problemen die, in vele gevallen, nog ernstiger zijn – armoede, het ontbreken van eigendomsrechten, corruptie en, in bepaalde gevallen, oorlog.</p>
      <p sl="sv">De problemen zijn het grootst in de armste landen ter wereld. Daarom ben ik bijzonder verheugd dat de Commissie daar rekening mee heeft gehouden bij het opstellen en onderhandelen van de overeenkomsten. We zouden kunnen zeggen dat we vrijhandel hebben geboden in ruil voor hervormingen door de betrokken landen ter versterking van de eigendomsrechten, ter bestrijding van corruptie en met het oog op de invoering van redelijke bosbouwwetgeving.</p>
      <p sl="sv">Het feit dat we de onderliggende oorzaken aanpakken in plaats van de symptomen, is de beste aanwijzing dat hetgeen we morgen zullen doen, een stap in de goede richting is. Tezelfdertijd mogen we, met name in de aanloop naar aanstaande onderhandelingen met andere landen, niet vergeten dat we, in onze strijd tegen de handel in illegaal gekapt hout, arme landen niet mogen verhinderen om een van hun meest waardevolle grondstoffen uit te voeren. We mogen het voor hen niet moeilijker maken om hout te gebruiken, wat een fantastisch natuurlijk materiaal is. Het goede is niet de vijand van het beste.</p>
      <p sl="sv">Ik zou eraan willen herinneren dat mijn land, Zweden, juist ooit rijk is geworden door hout uit te voeren. Die mogelijkheid mogen we de arme landen van vandaag niet ontzeggen. Wanneer u nu verder gaat en overeenkomsten onderhandelt, hoop ik dat u specifiek zal blijven vechten tegen illegaal gekapt hout, en niet tegen de handel in hout.</p>
    </intervention>
    <intervention id="1-112-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de S&amp;D-Fractie. – De Europese Commissie is een proces gestart voor vrijwillige partnerschapsovereenkomsten met landen die hout exporteren naar de Europese Unie. In deze context lijkt het mij belangrijk om een structuur op te zetten waarmee de actieve betrokkenheid van lokale gemeenschappen wordt bevorderd, zowel voor de uitvoering van de overeenkomsten en verbeteren van het kader voor bosbeheer, maar ook om corruptie zoveel als mogelijk is te voorkomen.</p>
      <p sl="ro">De betrokkenheid van het maatschappelijk middenveld bij de opstelling van de overeenkomst met Kameroen is hier een positieve aanwijzing van. Tegelijkertijd zijn er ook specifieke maatregelen nodig om deze vorm van dialoog in alle ondertekenende landen door te zetten. Daarnaast is het belangrijk om een duurzame houtindustrie te ontwikkelen op sociaal en ecologisch gebied, onder andere door het reduceren van ontbossing en achteruitgang van de bossen in deze landen. De overeenkomsten moeten in overeenstemming zijn met de internationale verplichtingen op het gebied van milieu en duurzame ontwikkeling, en die van de EU.</p>
    </intervention>
    <intervention id="1-113-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">namens de ALDE-Fractie . – Mevrouw de Voorzitter, we debatteren over vrijwillige partnerschapsovereenkomsten. Dat zijn mooie woorden. Het zijn goede woorden: ze staan voor een Europese Unie die niet probeert haar wil aan ontwikkelingslanden op te leggen maar die de helpende hand biedt gericht op gemeenschappelijke doelen. Toch stellen de praktische aspecten van een overeenkomst met een land zo groot als Congo ons voor allerlei afschrikwekkende problemen.</p>
      <p sl="en">Het land is alleen al ongeveer net zo groot als heel Europa; in een groot deel van het land ontbreekt het aan bestuur; het corruptieniveau is buitengewoon hoog – Transparency International zet de Republiek Congo bijna helemaal onder in zijn ranglijst.</p>
      <p sl="en">Vervolgens hebben we slechts een handjevol personeelsleden dat ervoor moet zorgen dat deze overeenkomst tot het gewenste doel leidt, zijn de winsten van illegale houtkap gigantisch en misschien wel groter dan wat wij bij wijze van compensatie te bieden hebben, en bevinden de markten voor illegaal hout zich in landen zoals China, die wellicht veel minder oog en respect hebben voor het behoud van bossen dan wij.</p>
      <p sl="en">Al deze problemen wijzen erop dat het niet zal meevallen om de doelstellingen van de vrijwillige partnerschappen te halen, hoe goed onze voornemens ook zijn. Kortom, welke garanties kan de Commissie ons geven dat al het mogelijke zal worden gedaan om ervoor te zorgen dat onze hoge ambities op dit vlak echt zullen worden waargemaakt en dat we er allemaal op kunnen vertrouwen dat deze vrijwillige partnerschapsovereenkomsten, zoals we die in de toekomst zullen afsluiten, tot de gestelde doelen leiden?</p>
    </intervention>
    <intervention id="1-114-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">namens de EFD-Fractie . – Mevrouw de Voorzitter, de bossen op aarde zijn de longen van de wereld en we moeten al het mogelijke in het werk stellen om ze te beschermen. In een tijd van een snelgroeiende wereldbevolking en een daarmee in zijn algemeenheid toenemende behoefte aan hulpmiddelen, van banen die naar afgelegen plaatsen op aarde verhuizen en een economische crisis, zouden wij in de EU volgens mij meer Europees hout moeten gebruiken in plaats van exotisch hout te importeren uit landen waar controle op illegale kap moeilijk is en waar we ook de corruptie niet kunnen controleren.</p>
      <p sl="da">Door tropische bossen te kappen verkleinen we de biodiversiteit in de betreffende gebieden en dragen we bij aan de uitroeiing van een lange reeks bedreigde soorten en aan een verandering van het klimaat. En dat is absoluut niet nodig, vooral niet omdat er uitstekende alternatieven zijn. Als we weer leren meer bossen in Europa te planten en meer Europees hout gebruiken, zullen deze problemen verdwijnen. Waarom zouden onze tuintafels gemaakt moeten zijn van hout uit regenwouden en waarom zijn exotische parketvloeren beter dan vloeren gemaakt van EU-hout?</p>
      <p sl="da">Maar dat gezegd hebbende, en omdat ik het gebruik van exotisch en tropisch hout door EU-burgers niet kan tegenhouden, is het belangrijk dat deze overeenkomsten worden aangenomen. Het is belangrijk dat ook wij helpen garanderen dat de controle op houtproducten en het door ons geïmporteerde hout verbetert. We moeten proberen onszelf te beschermen tegen corruptie, wat buitengewoon lastig is. Dat spreekt dan ook uit de overeenkomsten. Daarom koester ik geen illusies dat het ons zal lukken een eind te maken aan alle illegale kap, noch in Kameroen, noch in Congo. Helaas niet. Ik had liever gezien dat de overeenkomsten bindend waren geweest in plaats van vrijwillig. Maar het spreekt voor zich dat vrijwillige overeenkomsten beter zijn dan helemaal geen overeenkomsten en daarom steun ik deze.</p>
      <p sl="da">In zijn algemeenheid hoop ik echter meer initiatieven ter bescherming van de bossen op aarde te mogen begroeten, vooral bij overeenkomsten van de EU met landen uit problematische delen van de wereld.</p>
    </intervention>
    <intervention id="1-115-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, de partnerschapsovereenkomst met Kameroen op het gebied van bosbouw is prijzenswaardig en is in het Internationale Jaar van het bos ook heel goed voor het image. Alleen moet worden gevreesd dat het bij loze woorden op papier zal blijven.</p>
      <p sl="de">De corruptie in Kameroen wordt tenminste aan de kaak gesteld. Milieuorganisaties beschuldigen de regering ervan dat zij weliswaar op de hoogte is van de milieumisdrijven van de bosbouwsector, maar dat corruptie het toezicht en de strafvervolging belemmert. Buitenlandse ondernemingen beheren naar verluidt 60 procent van de houtwinning en houtverwerking en driekwart van de houtexport. Alleen als ervoor wordt gezorgd dat buitenlandse bedrijven de schuld niet in de schoenen schuiven van de binnenlandse bedrijven, die niet over de nodige knowhow op bosbouw- en milieugebied beschikken, en alleen als Kameroen de corruptie aan banden weet te leggen, is een dergelijke overeenkomst zinvol. De terechte bezorgdheid over de vernietiging van de regenwouden mag echter niet als voorwendsel dienen om boseigenaren in Europa te verbieden hun bossen te exploiteren, aangezien de meeste lidstaten van de EU op een voorbeeldig bosbeheer kunnen bogen.</p>
    </intervention>
    <intervention id="1-116-000" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, een maand geleden was ik met een delegatie van de Commissie regionale ontwikkeling in de Republiek Congo, waar we met vertegenwoordigers van de overheid, experts en ngo’s onder andere het FLEGT-initiatief bespraken.</p>
      <p sl="pl">De houtindustrie is een erg belangrijke sector voor dit land. Na aardolie vormt ze de tweede grootste bron van inkomsten uit export. We mogen niet vergeten dat de bestemming van de inkomsten uit aardolie voor ons niet helemaal doorzichtig en duidelijk is, of ten minste dat informatie hierover met grote vertraging wordt doorgestuurd. Tegelijkertijd toont de regering van de Republiek Congo haar bezorgdheid over de toekomst van haar bosgebieden en plant een grote bebossingsactie. Natuurlijk weten we nog niet of het bebossingsprogramma zal slagen, maar we moeten de regering van Congo zeker succes toewensen. Daarom is het ook zo belangrijk om de legale houthandel te steunen. Van even groot belang is de functionering van FLEGT in de buurlanden, want anders zal de overeenkomst als gevolg van smokkel in de praktijk ondoeltreffend blijken.</p>
      <p sl="pl">We weten ook nog niet of de standaarden die we willen bevorderen op het gebied van legale houthandel, globaal zullen gelden en functioneren. Bepaalde sprekers hebben reeds op dit probleem gewezen. Hoe dan ook moeten we ons best doen om hier een doeltreffend systeem van te maken. We moeten ook druk helpen uitoefenen op andere importeurs (van buiten Europa) om geleidelijk de illegale houthandel te elimineren.</p>
      <p sl="pl">Het FLEGT-initiatief is niet alleen van belang om armoede te bestrijden, maar ook om het milieu te beschermen, het fenomeen van ontbossing een halt toe te roepen en de ontwikkeling van een duurzame economie in vele landen te bevorderen. In het geval van de Republiek Congo gaat dit hand in hand met een andere behoefte, met name de behoefte om de landbouw te ontwikkelen en de import van voedsel te beperken. Dankzij FLEGT kan de internationale houthandel eerlijker, duurzamer en milieuvriendelijker worden. We hopen dat dit het geval zal zijn.</p>
    </intervention>
    <intervention id="1-117-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mijnheer de commissaris, mijn gelukwensen voor de feitelijke afronding van de onderhandelingen over deze twee overeenkomsten. Ik wil echter mijn bezorgdheid uitspreken over het feit dat de FLEGT-onderhandelingen met Indonesië en Maleisië zijn bevroren.</p>
      <p sl="el">Mijnheer de commissaris, de Commissie heeft een belangrijk instrument in handen: de verordening inzake hout. Deze verordening zondert de landen waarmee een FLEGT-overeenkomst is gesloten uit van de procedures waarin de verordening voorziet. Het is een belangrijk instrument om de onderhandelingen een nieuwe impuls te geven. Het is inderdaad noodzakelijk om FLEGT-overeenkomsten te sluiten met alle landen die over aanzienlijke tropische wouden beschikken, hetzij in Azië, hetzij in Latijns-Amerika, maar ook met de grote handelaren in hout, zoals Vietnam, Cambodja, Laos, China en vele andere landen.</p>
      <p sl="el">Deze landen gaan hun eigen weg; ze stellen hun eigen procedures op om te moderniseren en wettelijke houtkap te monitoren. De vraag is: doen wij wat nodig is? Nemen de 27 lidstaten beslissingen die de import van hout uit FLEGT-landen regelen?</p>
      <p sl="el">Tot slot, voor de verordening inzake hout is een reeks gedelegeerde handelingen nodig. We hebben twee jaar eer de verordening volledig toegepast wordt. De Commissie moet de procedures versnellen en tot gedelegeerde handelingen overgaan zodat de landen precies weten waaraan zij moeten voldoen.</p>
    </intervention>
    <intervention id="1-118-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mevrouw de Voorzitter, dit onderwerp is natuurlijk veel belangrijker dan de ruchtbaarheid die eraan zal worden gegeven doet vermoeden.</p>
      <p sl="en">Een van de grootste schandalen van de twintigste eeuw was het onafgebroken en systematisch kappen van bossen, vooral in de derde wereld, niet door individuen die niet beter wisten en die niets te verwijten valt, maar door grote inhalige bedrijven en corrupte regeringen. Daarom moeten we deze overeenkomst van ganser harte toejuichen en ik hoop dat de overeenkomst ten uitvoer wordt gelegd. Als dat niet gebeurt, is het namelijk zonde van het papier geweest.</p>
      <p sl="en">Meer algemeen moeten we ook zien te voorkomen dat ander beleid van de Europese Unie bijdraagt aan de voortdurende ontbossing. Ik heb het over de voorgestelde overeenkomst inzake Mercosur, die boeren volgens velen zal aanmoedigen om de bossen in die landen te kappen zodat ze landbouwproducten naar Europa kunnen exporteren.</p>
      <p sl="en">We moeten dus waakzaam zijn.</p>
      <p sl="ga">Dank u wel.</p>
    </intervention>
    <intervention id="1-121-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mevrouw de Voorzitter, illegale houtkap in landen in Centraal Afrika als Kameroen en Congo vormt een bedreiging voor de bestaansmiddelen en de levenswijze van de plaatselijke gemeenschappen en de inheemse bevolking. Het vormt een bedreiging voor een ecosysteem met een enorme biodiversiteit, dat zeer belangrijk is voor de regulering van biogeochemische cycli.</p>
      <p sl="pt">Gezien de voortschrijdende vernietiging van het tropisch regenwoud in deze regio – en het is een goede zaak niet te vergeten dat dit proces gevoed wordt door de vraag van handelaren en importeurs uit geïndustrialiseerde landen, met name uit de Europese Unie – kan de oplossing niet bestaan in het legaliseren van wat nu illegaal is. Met andere woorden: we mogen de niet-duurzame exploitatie van het bos niet legaliseren, want dat zou in zekere zin de bestaande wederrechtelijke inbezitneming van de grond van deze lokale gemeenschappen en de bezetting van grote stukken regenwoud door houtbedrijven legaliseren.</p>
      <p sl="pt">Het beleid van de Europese Unie voor ontwikkelingssamenwerking en ontwikkelingshulp dient hier een zeer belangrijke rol te spelen door steun te verlenen aan de diversifiëring van de economie van deze landen en het model dat gestoeld is op grote afhankelijkheid van de exploitatie en uitvoer van een beperkt aantal grondstoffen naar de geïndustrialiseerde landen volledig op zijn kop te zetten.</p>
    </intervention>
    <intervention id="1-122-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, ik geloof dat we in de toekomst nog intensiever te maken zullen krijgen met het thema hout. Voor de overeenkomst is het daarom belangrijk dat voldoende steun voor onderzoek wordt verleend en ook aandacht wordt besteed aan onderwijs en opleiding, opdat de kleine en middelgrote ondernemingen in Kameroen en in Congo de mogelijkheid krijgen hun ecologisch knowhow op dit gebied verder te ontwikkelen. Daarom ben ik verheugd dat we deze discussie voeren. Wij hebben er allemaal belang bij dat ook in de toekomst aan de vraag naar hout kan worden voldaan.</p>
    </intervention>
    <intervention id="1-123-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, 40 procent van het grondgebied van Kameroen wordt door bossen bedekt. Nog, moet ik erbij zeggen, want Kameroen is weliswaar de grootste exporteur van tropisch hout in Afrika, maar in geen enkel ander land is er sprake van zo’n grootschalige ontbossing.</p>
      <p sl="de">Volgens schattingen van deskundigen zijn de ecologisch waardevolle bomen uit het Congobekken binnen tien à vijftien jaar verdwenen als de ontbossing in dit tempo doorgaat. Wat kan hiertegen worden ondernomen? Van essentieel belang voor de bescherming van de tropische bossen van Kameroen is vooral de bestrijding van de corruptie, zowel onder ambtenaren als onder de particuliere pachters, en daarnaast een doeltreffende strafvervolging en natuurlijk duurzaam bosbeheer. Waar veel wordt gekapt, is ook veel aangroei nodig. Van cruciaal belang is ook een betere opleiding in de bosbouw, om vroegtijdige schade bij het kappen te voorkomen.</p>
      <p sl="de">Vooral moeten de Europese bedrijven op hun verantwoordelijkheid worden aangesproken. Rond 80 procent van de oogst wordt naar Europa verscheept. Hier moet de EU werk van maken en doortastende maatregelen treffen. Vrijwillige regelingen zijn prima, maar in dit geval hebben ze geen enkel effect. We moeten de bedrijven op hun verantwoordelijkheid aanspreken.</p>
    </intervention>
    <intervention id="1-124-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, het debat ging beslist verder dan de werkingssfeer van deze vrijwillige partnerschapsovereenkomst. Het is niet alleen de handel die de bossen schaadt: bossen zijn een energiebron voor al deze landen en de bevolkingsgroei is ook van invloed op de bossen.</p>
      <p sl="en">Ik benadruk dus nogmaals dat dit een eerste stap is om slechts een van de punten van zorg aan te pakken. Ik weet dat het geen oplossing is, maar je moet ergens beginnen.</p>
      <p sl="en">Ik wil u ook niet ontmoedigen wat betreft de mate van betrokkenheid van de betrokken landen. Ik weet dat het soms niet meevalt om met deze landen te werken, maar het zijn landen met een moeilijke geschiedenis. Ze zijn vijftig jaar geleden zelfstandig geworden en niet bepaald onder dezelfde omstandigheden als bij sommige van onze landen het geval was, dus een en ander heeft tijd nodig. Het kost tijd om overheidsinstellingen op te zetten die in staat zijn om de corruptie te bestrijden en het beheer van hulpbronnen gestalte te geven, maar ze zijn op het juiste spoor. Vooral in Afrika is zelfs in tijden van crisis sprake van economische groei en dat betekent dat ze sterker en beter worden.</p>
      <p sl="en">Ik realiseer me dat dit slechts één indicator is, maar over het geheel genomen zijn de berichten bemoedigend. De enige manier waarop we het proces kunnen verbeteren is door middel van samenwerking. Op dat punt kunnen wij een rol spelen met duurzaam bosbeheer: we hebben het vandaag over Congo-Brazzaville (de Republiek Congo) en Kameroen, maar we werken ook samen met de Democratische Republiek Congo en met Indonesië. We zijn nog steeds in onderhandeling maar we hebben goede hoop op een positieve uitkomst.</p>
      <p sl="en">Ik zou dus willen zeggen dat de risico’s hier minimaal zijn. Betrokkenheid is het uitgangspunt en ik zie dit als een zeer positief proces.</p>
      <p sl="en">We moeten ook de wereldwijde betrokkenheid bij het bestrijden van de klimaatverandering in overweging nemen. Cancún bood enkele garanties dat andere delen van de wereld de zaken in dat opzicht ook serieus nemen. Wij zijn niet de enigen die willen dat het eerlijk en duurzaam toegaat in de wereld, en andere delen van de wereld kunnen van ons leren.</p>
      <p sl="en">Neem bijvoorbeeld energie-efficiëntie. Wij hebben een begin gemaakt en andere delen van de wereld zijn gevolgd. Hetzelfde geldt voor efficiëntie van hulpbronnen. Als we minder hout gebruiken, zijn wij beslist een leerzaam voorbeeld voor andere delen van de wereld. Ik geloof dat wij op heel veel manieren de weg kunnen wijzen.</p>
      <p sl="en">Tot slot wil ik nogmaals de garantie geven dat de Commissie toezicht zal uitoefenen, niet alleen met behulp van mijn eigen personeel maar ook via de EU-delegaties en de delegaties van de lidstaten die we hebben. Dit is een van de processen waarbij wij onze inspanningen delen met de lidstaten. De Commissie werkt niet zomaar alleen. De ervaring van de lidstaten is in velerlei opzicht van groot belang geweest bij het afsluiten van deze vrijwillige partnerschapsovereenkomst.</p>
      <p sl="en">Ik zou dit Parlement heel graag willen vragen om zich over dit goedkeuringsproces te buigen. Ik vind namelijk dat het een gezond proces is dat de goede kant op gaat, maar tegelijkertijd niet voor alle kwesties die u vandaag aan de orde hebt gesteld, een oplossing biedt.</p>
    </intervention>
    <intervention id="1-125-000" speaker_id="96740" name="Yannick JADOT" is_mep="True" mode="spoken" role="rapporteur" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">Mevrouw de Voorzitter, commissaris, ik wil nogmaals de parlementsleden bedanken die hebben gesproken. Ik denk dat we allemaal een beetje hetzelfde hebben gezegd: een essentieel punt maken van vrijwillige partnerschapsovereenkomsten, die de link leggen tussen ontwikkeling, het milieu en de versterking van het maatschappelijke middenveld.</p>
      <p sl="fr">Als er vandaag één middel is dat we kunnen gebruiken om duurzame ontwikkeling tot stand te brengen in deze landen, met name de Afrikaanse landen, dan is dat volgens mij ongetwijfeld het versterken van het maatschappelijke middenveld. Zolang het enige of het belangrijkste democratische element in deze landen bestaat uit het kiezen van de president, dan zien we – de geschiedenis van Ivoorkust maakt dat helaas pijnlijk duidelijk – dat we niet genoeg vooruitgang boeken.</p>
      <p sl="fr">Daarom is het versterken van het maatschappelijke middenveld – het feit dat deze mensen permanent worden betrokken bij de tenuitvoerlegging van de overeenkomsten, het toezicht op de houtkap, de discussie over de voorwaarden van deze houtkap en het delen van de inkomsten die deze houtkap oplevert – van essentieel belang.</p>
      <p sl="fr">Door het maatschappelijke middenveld te versterken kunnen we bovendien het beste beantwoorden aan het argument dat we vaak horen met betrekking tot China: “Waarom moeten wij voldoen aan de criteria voor een nauwe samenwerking met Europa, sociale, democratische en milieugerelateerde criteria, terwijl China er de spot mee drijft wat betreft corruptie en plundering?” Welnu, het versterken van het maatschappelijke middenveld is de beste verdediging tegen dit systeem dat met name China probeert op te leggen aan de landen in het Zuiden.</p>
      <p sl="fr">Verder, u hebt het al gezegd, commissaris, is Europa een grote markt voor tropisch hout, maar het is ook – en dit is van belang voor alle exploitanten, voor de hele industrie – een stabiele en winstgevende markt en ook dat is een heel belangrijk middel in deze landen.</p>
      <p sl="fr">Bedankt dat u met het Europees Parlement wilt werken. Wij zijn heel blij met deze op handen zijnde samenwerking.</p>
    </intervention>
    <intervention id="1-126-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt woensdag 19 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-127-000" speaker_id="96908" name="Gaston FRANCO" is_mep="True" mode="written" nationality="France" birth_date="04-02-1944" birth_place="Roquebillière" p_group="Group of the European People's Party (Christian Democrats)" m_state="FR">
      <p sl="fr">Ik ben blij dat er na vijf jaar onderhandelen vrijwillige partnerschapsovereenkomsten over wetshandhaving, governance en handel in de bosbouw (FLEGT) zijn gesloten met Kameroen en met de Republiek Congo.</p>
      <p sl="fr">Deze overeenkomsten zullen het mogelijk maken om een goed bosbeheer tot stand te brengen door FLEGT-vergunningen te verlenen aan houtproducten uit deze landen en daarmee een duurzame exploitatie en beheer van hun bossen te garanderen.</p>
      <p sl="fr">Het is van essentieel belang om over een systeem te beschikken waarmee toezicht wordt gehouden op de bewegingen van hout en afgeleide producten vanaf de houtoogst tot aan de export. 20 tot 30 procent van de wereldwijde industriële houtproductie is illegaal en 60 procent van de houtkap die de afgelopen tien jaar heeft plaatsgevonden in Afrika is illegaal.</p>
      <p sl="fr">Deze vrijwillige partnerschapsovereenkomsten maken het daardoor mogelijk om de bossen in deze landen te behouden door de illegale houtkap tegen te gaan die leidt tot aanzienlijke milieugerelateerde, economische en sociale schade.</p>
      <p sl="fr">Het grote voordeel van deze vrijwillige partnerschapsovereenkomsten is dat ze van toepassing zijn op de gehele export tussen de Europese Unie en deze landen en alle overige houtimporterende landen.</p>
      <p sl="fr">Ik hoop dat dit systeem van vrijwillige partnerschapsovereenkomsten snel zal worden uitgebreid naar andere boslanden.</p>
    </intervention>
    <intervention id="1-128-000" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="nl">De FLEGT-vrijwillige partnerschapsovereenkomsten waren een goede basis voor internationale samenwerking tegen het probleem van ontbossing. Ook vandaag zijn deze nog relevant, met name in de context van de verordening betreffende illegaal hout van vorig jaar. De landen die deelnemen aan dergelijke vrijwillige plannen zijn in staat bepaalde garanties af te geven over de rechtmatigheid en ecologische duurzaamheid van hun hout. Er zijn duidelijke voordelen in de zin van milieubescherming, hoewel we niet moeten vergeten dat bij legaal gekapt hout altijd rekening is gehouden met de behoeften van inheemse volkeren. Nu er meerdere VPO's worden afgesloten is het van belang dat de gevolgen ervan nauwlettend worden bewaakt en dat de voorwaarden rekening houden met de behoeften en rechten van mensen die afhankelijk zijn van het bos, maar vaak geen stem hebben in het beheer ervan.</p>
    </intervention>
  </section>
  <section id="creitem17" title="17. Tussentijdse partnerschapsovereenkomst tussen de EG en de staten in de Stille Oceaan - Tussentijdse partnerschapsovereenkomst tussen de EG en de staten in de Stille Oceaan (debat)">
    <intervention id="1-130-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is de gecombineerde behandeling van:</p>
      <p sl="nl">de aanbeveling inzake het ontwerpbesluit van de Raad tot sluiting van de tussentijdse partnerschapsovereenkomst tussen de Europese Gemeenschap, enerzijds, en de staten in de Stille Oceaan, anderzijds [05078/2010 – C7-0036/2010 – 2008/0250(NLE)] – Commissie internationale handel. Rapporteur: David Martin (A7-0365/2010), en</p>
      <p sl="nl">de mondelinge vraag (O-0212/2010) van Vital Moreira en David Martin, namens de Commissie INTA, aan de Commissie: Tijdelijke partnerschapsovereenkomst tussen de Europese Unie en landen van de Stille Oceaan (B7-0807/2010).</p>
    </intervention>
    <intervention id="1-131-000" speaker_id="1403" name="David MARTIN" is_mep="True" mode="spoken" role="rapporteur" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ten eerste wil ik zeggen dat ik weet dat commissaris De Gucht een goede reden heeft om hier vanavond niet aanwezig te zijn. Ik wil hem graag bedanken voor de moeite die hij heeft genomen om mij vorige week te bellen en uit te leggen waarom hij niet aanwezig kan zijn, en ik dank hem en zijn team bij het DG Handel voor de samenwerking en met name Martin Dihm voor al zijn ondersteuning.</p>
      <p sl="en">Ik heb in mijn rol als rapporteur geprobeerd een vervolg te geven aan het uitstekende werk dat de vorige rapporteur, mijn voormalige collega Glyn Ford, heeft verricht. Ik heb het geluk dat het Parlement dankzij de aanneming van de resolutie van Glyn in 2009 al een duidelijk standpunt had over de Europese partnerschapsovereenkomst tussen de EG en de staten in de Stille Oceaan. Ik heb dan ook geprobeerd in mijn verslag en mijn vraag vandaag het formele standpunt van het Parlement te volgen.</p>
      <p sl="en">Ik dank Donatella Pribaz, de verantwoordelijke administrateur. Dit bleek haar laatste verslag voor de commissie te zijn vóór haar promotie. Ik wens haar alle goeds in haar nieuwe functie en ik dank haar voor het feit dat ze mijn taak hier eenvoudiger heeft gemaakt. Wat de dankbetuigingen betreft, verwelkom ik tot slot de ambassadeur voor Papoea-Nieuw-Guinea die hier aanwezig is en ik dank hem en zijn personeel voor de nauwe samenwerking. De inzichten die zij boden, hebben specifiek aan de inhoud van mijn verslag bijgedragen.</p>
      <p sl="en">Ten eerste wil ik enkele algemene opmerkingen plaatsen over de overeenkomst en de regionale context. Ten tweede wil ik drie specifieke aspecten van de EPO bespreken die mijns inziens moeten worden benadrukt, namelijk Hulp voor handel, de politieke situatie op Fiji en visserij. Ten derde zal ik ingaan op de toekomst van de handelsbetrekkingen tussen de EU en de staten in de Stille Oceaan.</p>
      <p sl="en">In termen van achtergrond en regionale integratie zijn twee staten in de Stille Oceaan – Papoea-Nieuw-Guinea en Fiji – deze tussentijdse EPO aangegaan, die alleen betrekking heeft op de goederenhandel.Deze twee eilandstaten in de Stille Oceaan drijven het meest handel met de EU en hebben belangrijke exportproducten bestemd voor de EU-markt: respectievelijk tonijn en suiker.</p>
      <p sl="en">De EPO biedt Papoea-Nieuw-Guinea en Fiji belasting- en quotumvrije toegang tot de EU-markt, in ruil voor de geleidelijke liberalisering van hun markten over een periode van vijftien jaar. Papoea-Nieuw-Guinea heeft toegezegd 88 procent van de invoer uit de EU te liberaliseren vanaf de dag dat deze overeenkomst ingaat en Fiji gaat over een periode van vijftien jaar 87 procent liberaliseren.</p>
      <p sl="en">De overige twaalf staten in de Stille Oceaan hebben belasting- en quotumvrije toegang via de ‘alles behalve wapens’-regeling of, wegens de geringe omvang van hun handel met de EU, zeer weinig belang bij een tussentijdse EPO. Toch ben ik van mening dat het van belang is dat we, terwijl we toewerken naar een volledige EPO, onze doelstelling inzake regionale integratie blijven nastreven en dat we blijven aandringen op een volledige EPO waarbij alle staten in de Stille Oceaan zijn betrokken.</p>
      <p sl="en">Wat de inhoud van de resolutie betreft: het Parlement moet zijn goedkeuring aan deze overeenkomst geven voordat deze kan worden geratificeerd. Zoals u al aangaf, mevrouw de Voorzitter, stemmen we woensdag over twee andere verslagen: het eerste inzake goedkeuring – en ik beveel aan deze te verlenen – en het tweede inzake de begeleidende ontwerpresolutie. Er komen ook andere kwesties in de ontwerpresolutie aan de orde, maar, zoals ik al zei, wil ik met name op drie kwesties ingaan.</p>
      <p sl="en">Om te beginnen, wat ‘Hulp voor handel’ betreft: de financiering voor de tenuitvoerlegging is van cruciaal belang om ervoor te zorgen dat de doelstellingen inzake economische diversificatie en armoedebestrijding worden gehaald. Het is belangrijk dat er een eerlijk en billijk deel van de twee miljard euro die is gereserveerd in de Hulp-voor-handel-strategie 2007, gericht wordt op de Stille-Oceaanregio. Het is ook van belang om te benadrukken dat deze tussentijdse EPO is ontstaan als kortetermijnmaatregel om de handelspreferenties van de Stille-Oceaanregio te waarborgen naar aanleiding van de uitspraak van de Wereldhandelsorganisatie (WTO).</p>
      <p sl="en">Met dat in het achterhoofd moet het niet worden gezien als een teken dat de EU het politieke regime in Fiji aanvaardt. Ik dring er bij de regering van Fiji op aan om stappen op weg naar democratie te nemen. Ik hoop dat de nodige hervormingen zullen plaatsvinden zodat we financiële steun aan de suikerindustrie in Fiji kunnen toekennen.</p>
      <p sl="en">Wat de visserij betreft: de visserijsector speelt een belangrijke rol in de economie van Papoea-Nieuw-Guinea en – zeer belangrijk – biedt de burgers werkgelegenheid en inkomen. Bij de drie tonijnverwerkingsfabrieken die naar de EU exporteren, zijn 5700 mensen werkzaam, waarvan de meerderheid bestaat uit vrouwen. Dit is een land waar het voor vrouwen soms moeilijk is om fatsoenlijk werk te vinden.</p>
      <p sl="en">Ik sta achter het doel van de flexibele regels van oorsprong in deze overeenkomst, namelijk om de verwerkende industrie te ontwikkelen, maar het is zaak dat de industrie zich op duurzame wijze ontwikkelt. Ecologische overwegingen zijn van het grootste belang en ik heb de Commissie in mijn verslag gevraagd om dit aspect in het oog te houden en regelmatig verslag aan het Parlement uit te brengen over de naleving van de verordening inzake illegale, niet-aangegeven en niet-gereglementeerde visserij.</p>
      <p sl="en">Ik ben me ervan bewust dat sommigen in dit Parlement – en met name in de Commissie visserij – zich zorgen maken over de mogelijke gevolgen van de tonijninvoer uit Papoea-Nieuw-Guinea voor de industrie in de EU. Als we echter naar de laatste cijfers kijken, zien we dat de import tijdens de periode 2003-2009 slechts circa 2 procent van de totale geconserveerde en bereide visinvoer en slechts circa 3 procent van de geconserveerde en bereide tonijninvoer uitmaakte. Ik denk niet dat deze bescheiden invoer een bedreiging vormt voor de industrie binnen de EU, vooral als we de beperkte capaciteit van de vissersvloten van de staten in de Stille Oceaan en het beperkte verwerkend vermogen aan land in beschouwing nemen.</p>
      <p sl="en">Toch is het natuurlijk goed dat we de situatie blijven volgen en dat de Commissie gepaste maatregelen neemt als de aanvoer van visserijproducten afkomstig van Papoea-Nieuw-Guinea onverwachts toeneemt. Zoals ik al eerder zei, hoop ik dat de staten in de Stille Oceaan een alomvattende regionale EPO zullen aangaan.</p>
      <p sl="en">In mijn verslag heb ik aanbevolen een aantal essentiële punten in de toekomstige onderhandelingen op te nemen en ik hoop dat de Commissie daar rekening mee houdt. Een van deze punten is intellectueel eigendom. Maar al te vaak hebben we het over intellectueel eigendom vanuit één standpunt, maar ik hoop dat we traditionele kennis ook als intellectueel eigendom zullen beschouwen. Ik hoop ook dat we transparantie zullen betrachten bij overheidsopdrachten en bij de regeling voor de uitgifte van werkvisa tot 24 maanden.</p>
      <p sl="en">Ik hoop dat de Commissie alle staten in de Stille Oceaan bij het proces op weg naar een volledige EPO zal betrekken, maar intussen moeten we ons blijven inzetten om ervoor te zorgen dat de tussentijdse EPO met PNG en Fiji wordt aangenomen en ten uitvoer gelegd. Zo kunnen we laten zien wat er in de toekomst mogelijk is.</p>
    </intervention>
    <intervention id="1-133-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dank de rapporteur voor zijn verslag en met name voor zijn positieve houding ten opzichte van goedkeuring van de tussentijdse economische partnerschapsovereenkomst met de Stille-Oceaanstaten Papoea Nieuw-Guinea en Fiji. Ik hoop dat dit Parlement zijn advies volgt.</p>
      <p sl="en">Goedkeuring door het Europees Parlement – voor het eerst in verband met een handelsovereenkomst krachtens het Verdrag van Lissabon – is van grote politieke betekenis omdat het om een handelsovereenkomst gaat waarbij de nadruk ligt op ontwikkeling op de lange termijn en omdat er een impuls van uitgaat voor de lopende onderhandelingen over de alomvattende EPO met de Stille-Oceaanregio.</p>
      <p sl="en">In 2007 had de tussentijdse overeenkomst rechtstreeks als doel de verdere toegang tot de EU-markt veilig te stellen voor de landen in de Stille-Oceaanregio die daar het meest afhankelijk van zijn, met het oog op het naderende aflopen van de handelsregeling krachtens de Overeenkomst van Cotonou. Het streven van de Commissie om de onderhandelingen over een alomvattende EPO met de gehele Stille-Oceaanregio tot een goed einde te brengen, blijft ongewijzigd en momenteel onderhandelen we met onze partners in de Stille Oceaan.</p>
      <p sl="en">We kunnen alleen maar verder als we onder ogen zien dat de Stille-Oceaanregio een regio van bijzondere aard is en de EPO daar dienovereenkomstig op afstemmen. We hebben het over kleine, afgelegen eilandstaten die qua economische situatie, ontwikkelingsbehoeften en betrekkingen sterk afwijken van de EU. Sommige landen hebben de status van minst ontwikkeld land en vallen derhalve onder de alles behalve wapens’’ -regeling van de EU; sommige drijven weinig of geen handel met de Unie. We zijn derhalve bereid tot het aangaan van handelsbetrekkingen die het beste passen bij de Stille-Oceaanregio als geheel. De lopende onderhandelingen zullen de uiteindelijke keuzes dicteren.</p>
      <p sl="en">Welke benadering we ook kiezen, het is van cruciaal belang dat we ervoor zorgen dat een overeenkomst werkelijk bijdraagt tot de ontwikkeling van de betreffende landen. Daarom is er ook financiële steun beschikbaar om de handelscapaciteit te vergroten. Daarom zullen we toestaan dat partnerlanden in de ontwikkelingswereld meer gevoelige producten niet in de handelsovereenkomsten opnemen, wat we andere landen niet zouden toestaan. Ik heb in dit verband goed nota genomen van de geuite bezorgdheden over de in de tussentijdse EPO opgenomen vrijstelling van de standaardregels van oorsprong voor visserijproducten.</p>
      <p sl="en">Deze vrijstelling is speciaal voor ontwikkelingsdoeleinden toegekend en dat hebben we gedaan op basis van ons deskundig oordeel dat het vanwege het kleine marktaandeel van Papoea-Nieuw-Guinea onwaarschijnlijk is dat de tonijnexport de belangen van de industrie in de EU zal schaden. De Europese Unie en Papoea-Nieuw-Guinea passen deze regels sinds 2008 op voorlopige basis toe en er is geen opwaartse trend waarneembaar, ook al vertonen de exportcijfers schommelingen. Ik kan u dan ook verzekeren dat de Commissie niet van plan is andere regio’s vergelijkbare regelingen aan te bieden.</p>
      <p sl="en">De Commissie zal de tenuitvoerlegging van de vrijstelling in ieder geval nauwlettend volgen en zal op basis van een onderzoek dat vóór eind 2011 zal worden opgezet, verslag uitbrengen aan het Parlement.</p>
      <p sl="en">Sommigen van u waren er in september vorig jaar ook bij toen de huidige gekozen minister-president de Commissie internationale handel toesprak. Hij sprak de bereidheid van zijn regering uit om schepen en investeerders uit de EU toegang te verschaffen tot de wateren van Papoea-Nieuw-Guinea. We nemen deze mondelinge verklaring zeer serieus en we zullen met onze partners blijven praten tot een en ander gerealiseerd is.</p>
      <p sl="en">De goedkeuring van het Parlement zal ons in staat stellen de voor de overeenkomst beschikbare tenuitvoerleggingsmechanismen te lanceren. Een ervan is het Handelscomité, dat dit voorjaar bijeengeroepen zou kunnen worden en dat een platform biedt om alle kwesties inzake wederzijdse verplichtingen op grond van de tussentijdse EPO aan de orde te stellen. Uw stem is derhalve van groot belang om ons te helpen verder te werken aan deze en andere belangrijke kwesties.</p>
      <p sl="en">Wat Fiji betreft: dit land heeft de tussentijdse EPO wel getekend maar past deze niet op voorlopige basis toe. Dit betekent dat Papoea-Nieuw-Guinea momenteel het enige land is dat de tussentijdse EPU tussen de EU en de Stille Oceaan op voorlopige basis toepast. Fiji behoudt op grond van de regeling voor de markttoegang voorlopig toegang tot de EU-markt, aangezien de Raad geen handelssancties heeft aangenomen. Zoals u weet, heeft de EU besloten de ontwikkelingshulp aan Fiji op te schorten vanwege de politieke situatie in het land. Vooruitgang op het gebied van het bestuur in Fiji en, met name, een terugkeer naar de democratische beginselen van bestuur zijn een voorwaarde voor hervatting van de hulp, maar op het ogenblik is er in dit opzicht geen sprake van tastbare vooruitgang in Fiji.</p>
      <p sl="en">De EPO waarover we vandaag hebben gesproken, is slechts een tussentijdse regeling, die ervoor moet zorgen dat de toegang tot de EU-markt niet verloren gaat. De Commissie is vastbesloten om de onderhandelingen over een alomvattende EPO met de Stille-Oceaanregio voort te zetten.</p>
    </intervention>
    <intervention id="1-134-000" speaker_id="1993" name="Carmen FRAGA ESTÉVEZ" is_mep="True" mode="spoken" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie visserij. – Mijnheer de Voorzitter, de vrijstelling van de regels van oorsprong komt voort uit een bijzonder ernstige berekeningsfout door de Commissie wat zijn impact betreft, niet alleen op de communautaire tonijnsector, waarop de impact heel groot is, maar ook op de Stille-Oceaanregio, dat wij juist willen helpen. Intussen zijn het vrijwel uitsluitend de nietsontziende vloten van China en Zuidoost-Azië en hun verwerkingsindustrieën die echt gebaat zijn bij deze vrijstelling.</p>
      <p sl="es">Het Directoraat-generaal Handel heeft deze vrijstelling ingesteld op basis van het feit dat Papoea-Nieuw-Guinea niet de visserijcapaciteit heeft om zijn visbestanden te exploiteren. Volgens de meest recente gegevens van de Commissie voor de visserij in de westelijke en centrale Stille Oceaan zijn er in dit gebied echter 41 zegenvisserijvaartuigen actief die varen onder de vlag van Papoea-Nieuw-Guinea, en die in 2009 een vangsttotaal hadden van bijna een half miljoen ton. Daarvan is meer dan 75.000 ton uiteindelijk (van half tot volledig verwerkt) in de Europese Unie terecht gekomen, waardoor Papoea-Nieuw-Guinea tot de zes grootste exporteurs naar de Europese Unie behoort. Het is dus niet waar, zoals u zei, dat andere vloten vrije toegang moesten krijgen om de visserijsector van Papoea-Nieuw-Guinea tot ontwikkeling te brengen.</p>
      <p sl="es">De Europese Unie mag in geen geval tornen aan haar verplichtingen inzake duurzame ontwikkeling Wat wij nu echter zien, is dat Papoea-Nieuw-Guinea aan de hand van deze vrijstelling en om Aziatische investeerders binnen te halen zijn wetgeving zodanig gewijzigd heeft dat het niet mogelijk is om klachten in te dienen over milieuschade, en dat het een investeringsregeling heeft ingesteld die het mogelijk maakt om lokale werknemers en goedkope arbeidskrachten uit Azië aan te nemen, onder onvoorstelbaar slechte arbeidsvoorwaarden.</p>
      <p sl="es">Als je daarbij telt dat Papoea-Nieuw-Guinea in de regionale visserijorganisatie die ik eerder genoemd heb, voorop loopt in de rij van landen die botweg weigeren om de internationale regels voor het beheer van en toezicht op de visserij te onderschrijven, dan komt het er uiteindelijk op neer dat terwijl het Directoraat-generaal Maritieme zaken en visserij alles in het werk stelt om illegale visserij te bestrijden, andere partijen de deur daar juist voor openzetten. Commissaris, ik ben nu net terug van een ontmoeting met de Commissie voor de visserij in de westelijke en centrale Stille Oceaan, en ik weet heel goed welk standpunt Papoea-Nieuw-Guinea heeft ingenomen. Daarom blijf ik bij het standpunt van de Visserijcommissie, die verzoekt deze vrijstelling op te schorten bij de herziening van de onderhavige overeenkomst.</p>
    </intervention>
    <intervention id="1-135-000" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">namens de PPE-Fractie . – Mijnheer de Voorzitter, als schaduwrapporteur voor de PPE-Fractie wil ik om te beginnen graag zeggen dat we de toenemende rol van de EU als handelsmogendheid in alle regio’s ter wereld, waaronder de Stille-Oceaanregio, toejuichen.</p>
      <p sl="en">De overeenkomst zoals deze er nu ligt, is niet volmaakt, niet in de laatste plaats omdat er geen sprake is van een alomvattende EPO, maar slechts van een tussentijdse overeenkomst. We hopen dat de Commissie er op termijn in zal slagen met een groot aantal landen in de regio een alomvattende EPO tot stand te brengen.</p>
      <p sl="en">Verder heeft de huidige overeenkomst betrekking op slechts een klein deel van de EU-handel, aangezien het aandeel van de EU-handel dat voor rekening komt van de totale Stille-Oceaanregio, maar 0,06 procent is. Toch baren sommige onderdelen ons zorgen, vooral de onderdelen met betrekking tot de vrijstelling van de regels van oorsprong voor visserijproducten.</p>
      <p sl="en">In onze resolutie uiten we onze bezorgdheid over het feit dat een aantal landen, zoals de Filipijnen, Thailand, China, de Verenigde Staten, Australië en andere, van deze vrijstelling zullen kunnen profiteren en mogelijk grote hoeveelheden verwerkte visserijproducten naar de EU zullen exporteren, waardoor ze de belangen van de visverwerkende en conservensector in de EU mogelijk zullen schaden.</p>
      <p sl="en">We moedigen de Commissie derhalve aan om in te gaan op het verzoek van het Parlement om een effectbeoordeling uit te voeren en, indien hieruit blijkt dat er sprake is van een destabilisering van de visverwerkende en conservensector in de EU, de procedure in gang te zetten die moet leiden tot opschorting van de vrijstelling van de regels van oorsprong waarin deze overeenkomst voorziet.</p>
    </intervention>
    <intervention id="1-136-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de S&amp;D-Fractie. – De huidige tussentijdse partnerschapsovereenkomst, in november 2007 getekend door de Europese Commissie en de staten Papoea-Nieuw-Guinea en Fiji, is hevig bekritiseerd door het maatschappelijk middenveld en politici in de Stille-Oceaanregio. Zij benadrukten de nadelige effecten van de overeenkomst op de regionale solidariteit en de politieke wens van economische integratie in de regio.</p>
      <p sl="ro">De regio is gesplitst in groeperingen die individueel en onder tijdsdruk hebben onderhandeld voor een tussentijdse overeenkomst met de Europese Commissie. Tegelijkertijd wordt aangenomen dat het verlenen van een statuut van oorsprong en een vrijstelling van douanerechten op visproducten uit Papoea-Nieuw-Guinea en Fiji ertoe heeft geleid dat er een verwerkingscentrum voor deze producten, waaronder ook niet-oorspronkelijke producten, is opgezet door bedrijven uit naburige landen, met als doel te profiteren van de vrijstelling.</p>
      <p sl="ro">Dit proces zou een negatief effect hebben op de bedrijfstak, de werknemers en de lokale inkomsten, aangezien de visindustrie een van de meest belangrijke banenscheppers in deze landen is. Het zou ook oneerlijke concurrentie betekenen voor EU-producten. Als gevolg hiervan kan de overeenkomst een omgekeerd effect hebben gehad.</p>
      <p sl="ro">De Europese Commissie moet daarom zorgen dat de komende partnerschapsovereenkomst een bijdrage levert aan de ontwikkeling van een duurzame, banen scheppende lokale visindustrie en aan regionale integratie, bijvoorbeeld door het onderhandelen van de volgende overeenkomst met de gehele Stille Oceaanregio.</p>
    </intervention>
    <intervention id="1-137-000" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="en">namens de Verts/ALE-Fractie . – Mijnheer de Voorzitter, een van de doelstellingen van de EPO’s is de bevordering van de regionale integratie. Tot op heden is daar geen sprake van. Integendeel, in het geval van de Stille Oceaan ondermijnt de EU de eenheid omdat zij bepaalde ACS-landen tussentijdse overeenkomsten met speciale voorwaarden aanbiedt.</p>
      <p sl="en">Het afwijken van de oorsprongsregels voor vis die in Papoea-Nieuw-Guinea en Fiji wordt verwerkt, is hier een voorbeeld van. Ik vind deze afwijking potentieel gevaarlijk en daarom moet deze kwestie, zoals reeds overeengekomen, in 2011 grondig worden geëvalueerd.</p>
      <p sl="en">Dat zeg ik omdat het van belang is om de discussie op grond van feiten te voeren. Wat zijn de gevolgen voor de wereldwijde visbestanden, de werkgelegenheid en het milieu van Papoea-Nieuw-Guinea? Wat zijn de sociale voorwaarden voor de arbeiders? Dat moet allemaal volledig en op transparante wijze worden beoordeeld. Daarna kan de afwijking op grond daarvan al dan niet worden afgeschaft, en niet op grond van klachten vanuit de Spaanse visserijsector, die zelf in Papoea-Nieuw-Guinea vist, maar de vis daar nooit aan land brengt – en die overigens geen invoerrechten betaalt wanneer zij de vis als een Europees product op de Europese markt verkoopt.</p>
    </intervention>
    <intervention id="1-138-000" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie . – Mijnheer de Voorzitter, commissaris, ik vind het een beetje overdreven om de tussentijdse economische partnerschapsovereenkomsten ‘overeenkomsten met de staten in de Stille Oceaan’ te noemen, omdat van de vijftien ACS-staten in het gebied er slechts twee de overeenkomsten hebben ondertekend.</p>
      <p sl="fr">Deze overeenkomsten lijken vaak duidelijk meer op bilaterale overeenkomsten dan op echte regionale overeenkomsten, bilaterale overeenkomsten die afwijken van het beoogde doel van de economische partnerschapsovereenkomsten, namelijk regionale integratie. Het is moeilijk om hierin geen illustratie te zien van datgene waarover de actoren in het maatschappelijke middenveld klagen, zowel in de Stille Oceaan als in Afrika, namelijk het feit dat een aantal ACS-landen gedwongen zijn om individuele overeenkomsten te ondertekenen omdat de Commissie er niet in geslaagd is om de economische partnerschapsovereenkomsten om te zetten in een goed instrument voor de totstandbrenging van partnerschap.</p>
      <p sl="fr">De grote druk die door de Europese onderhandelaars wordt uitgeoefend op de ACS-staten is door de ACS-staten zelf gehekeld tijdens de 92e zitting van de ACS-Raad van ministers, die van 8 tot en met 12 november 2010 werd gehouden in Brussel. De werkelijkheid van de economische partnerschapsovereenkomsten waarover de Europese Commissie heeft onderhandeld is zo treurig dat ze al mislukt waren nog voordat ze van kracht werden. De mislukking was zo enorm dat een aantal ACS-landen de lidstaten van de Europese Unie verzoekt om de mogelijkheid te onderzoeken tot herziening van het onderhandelingsmandaat dat in juni 2002 aan de Europese Commissie is verleend.</p>
    </intervention>
    <intervention id="1-139-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, de hervorming van de suikermarkt in de EU leidt er in de huidige marktsituatie toe dat de suikerprijs in de Unie onder de internationale prijs is gedaald.</p>
      <p sl="de">De langlopende afnameovereenkomsten met suikerrietproducenten in Afrika, het Caribisch gebied of de Stille Oceaan zijn gezien deze prijssituatie op den duur niet houdbaar. Het feit dat de boeren in de ACS-landen hun producten liever tegen hogere prijzen op de wereldmarkt verkopen in plaats van deze goedkoop in de EU op de markt te brengen, is zeker van invloed geweest op de nieuwe overeenkomsten met de ACS-landen. Gezien het feit dat deze stimulans komt te vervallen en tegelijkertijd een meestbegunstigingsclausule op de koop toe moet worden genomen en dat bovendien de overheidsontvangsten door het wegvallen van de douanerechten dalen, is het niet verwonderlijk dat de ACS-landen zich zo afwachtend hebben opgesteld.</p>
      <p sl="de">In dit verband moet ook aandacht worden besteed aan de visserij en niet alleen worden gekeken of Papoea-Nieuw-Guinea en Fiji andere handelspartners toegang hebben verleend tot hun viswateren. Misschien moet ook worden uitgezocht of de beschuldigingen kloppen dat bijvoorbeeld de Spaanse vissersvloot vanwege de EU-beperkingen en de vangstquota naar de Stille Oceaan is uitgeweken en daar onder buitenlandse vlag vist.</p>
    </intervention>
    <intervention id="1-140-000" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Mijnheer de Voorzitter, ik zou eveneens uiting willen geven aan mijn bezorgdheid over de impact van deze overeenkomst op de tonijnconservensector, die bijzonder belangrijk is in Spanje en vooral in Galicië, mijn kiesdistrict.</p>
      <p sl="es">Zoals gezegd, is deze negatieve impact te wijten aan een concessie zonder precedent en zonder goede gronden: de vrijstelling van de regels van oorsprong voor verwerkte visserijproducten in geval van het ontbreken van voldoende inheemse grondstoffen, wanneer hierom verzocht wordt.</p>
      <p sl="es">Dat laatste was dan ook het eerste wat Papoea-Nieuw-Guinea gedaan heeft, en de vrijstelling wordt al toegepast. Papoea-Nieuw-Guinea wordt zo een grote draaischijf voor de verwerking en uitvoer van tonijn afkomstig van de grote concurrenten van de Europese industrie, namelijk de Filipijnen, Thailand, China en de Verenigde Staten. Zij zijn degenen die in werkelijkheid het meest begunstigd worden door deze overeenkomst.</p>
      <p sl="es">Naar schatting zal de tonijnproductie uiteindelijk oplopen tot vierhonderdduizend ton per jaar, bestemd voor de Europese markt, waar de consumptie op het ogenblik zo’n zevenhonderdduizend ton bedraagt. De impact hiervan zal heel groot zijn, daar de prijzen van de tonijn uit Papoea-Nieuw-Guinea een derde lager liggen dan de Europese prijzen als gevolg van de lage salarissen en het ontbreken van milieuregels in dat land.</p>
      <p sl="es">In mijn regio, Galicië wordt dit gezien als concurrentie waartegen onmogelijk valt op te boksen, en die ernstige gevolgen zal hebben voor de werkgelegenheid. Ik wil dat de impactstudie die de Europese Commissie heeft aangekondigd zo nauwkeurig mogelijk gedaan wordt en rekening houdt met de gevolgen op de korte en middellange termijn van die vrijstelling van de oorsprongsregels.</p>
      <p sl="es">Ik hoop dat er zo snel mogelijk een einde wordt gemaakt aan deze vrijstelling. Het gaat om een uitzonderlijke overgangsregeling, maar Papoea-Nieuw-Guinea lijkt ervan uit te gaan dat het een permanente regeling betreft, want anders zouden die investeringen niet gedaan worden. Verder hoop ik dat deze vrijstelling niet wordt overgenomen in andere overeenkomsten of in de uiteindelijke overeenkomst. Op het ogenblik is er echter een probleem met de voorlopige overeenkomst, en dat moet worden opgelost.</p>
    </intervention>
    <intervention id="1-141-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, zoals hier gezegd is, omvat de partnerschapsovereenkomst met Papoea-Nieuw-Guinea en Fiji een vrijstelling van de regels van oorsprong. Zoals de rapporteur heeft opgemerkt, is die vrijstelling vooral van belang voor de tonijn. Wat willen wij met deze overeenkomst? We willen dat de visserijsector zich verder ontwikkelt en dat de armoede wordt uitgebannen in deze eilandengroep: met andere woorden: we willen de ontwikkeling ondersteunen.</p>
      <p sl="es">Wat zijn echter de negatieve gevolgen, gezien het feit dat derde landen gebaat zijn bij die preferentiële behandeling?</p>
      <p sl="es">We hebben hier geluisterd naar de klachten die naar voren komen. Wij willen een evenwichtige situatie. De Commissie heeft ons zojuist verteld dat er duidelijke onderzoeksresultaten zijn, maar de mening die we hier horen is dat dit niet zo is. In 2008 werd er gezegd dat er geen enkele vorm van concurrentieverstoring was, en we kregen te horen dat er een impactstudie zou komen.</p>
      <p sl="es">Wij willen een evenwichtige situatie. Wij willen een herziening, een raadpleging en controles. Wij willen weten of deze overeenkomst de ontwikkeling van deze eilandengroep bevordert. We willen ook weten of de sanitaire maatregelen – die van groot belang zijn voor ingevoerde producten – worden nageleefd, of er sprake is van een duurzaam visserijbeheer, en bestrijding van de illegale visserij, die van essentieel belang is. Nog een ander bijzonder belangrijk aspect waaruit we zouden kunnen opmaken hoe de derde landen die in Papoea-Nieuw-Guinea gevestigd zijn te werk gaan, is hun naleving van de internationale arbeidsnormen.</p>
      <p sl="es">We willen deze overeenkomst ondersteunen en ertoe bijdragen dat hij wordt nageleefd, maar we willen ook dat hij gebruikt wordt om ontwikkeling van Papoea-Nieuw-Guinea en Fiji te bevorderen en niet om schade toe te brengen aan de Spaanse industrie.</p>
    </intervention>
    <intervention id="1-142-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, ik wil graag uw aandacht vragen voor de afwijking van de regels van oorsprong die aan Papoea-Nieuw-Guinea zijn toegekend betreffende verwerkte visserijproducten, in het bijzonder tonijnconserven. Ik denk dat het heel gevaarlijk is om van die regels af te wijken.</p>
      <p sl="fr">Dit ACS-land heeft preferentiële toegang tot de EU-markt; dat wil zeggen een totale ontheffing van de douanerechten op de tonijnconserven die het naar onze markt exporteert. Ik trek het ontwikkelingsbeleid dat de overeenkomst ten uitvoer legt niet in twijfel. De afwijking van de regels van oorsprong voor tonijnconserven is echter volstrekt onaanvaardbaar.</p>
      <p sl="fr">Deze afwijking stelt buitenlandse ondernemers in staat om zich in Papoea-Nieuw-Guinea te vestigen en brengt dus maar weinig voordelen met zich mee voor de werkgelegenheid en de lokale bevolking. We moeten ontwikkelingshulp toestaan, maar dan wel eerlijke en doeltreffende hulp die ten goede komt aan de desbetreffende regio’s.</p>
      <p sl="fr">De invoer van tonijn door de Gemeenschap is tussen 2008 en 2009 toegenomen van 9 200 tot 16 200 ton. De invoer is in slechts een jaar tijd verdubbeld. Dit verschijnsel kan alleen nog maar erger worden als deze afwijking blijft bestaan. Bovendien voldoen deze producten niet aan dezelfde sociale en gezondheidsgerelateerde normen en aan normen voor de instandhouding van hulpbronnen als die waaraan Europese producten moeten voldoen. Het is vooral onmogelijk om de oorsprong van vangsten na te gaan.</p>
      <p sl="fr">Dames en heren, heeft de Europese Commissie niet de tijd genomen om mijn verslag over de oorsprong van de invoer van visserijproducten en aquacultuurproducten in de Europese Unie te lezen?</p>
      <p sl="fr">Zo niet, dan is de situatie hopeloos. We kunnen Europese banen en de kwaliteit van de producten die op deze manier op de Europese markt worden verkocht, niet opofferen. Ik wil niet dat een situatie met een verwoestend effect op de Europese verwerkingsindustrie permanent wordt.</p>
    </intervention>
    <intervention id="1-143-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer de commissaris, dames en heren, voor mij als coördinatrice voor de Commissie visserij is bij deze tussentijdse overeenkomst vooral het visserijaspect interessant. In dat kader waren er in het begin enkele meningsverschillen over de versoepeling van de oorsprongsregeling voor Papoea-Nieuw-Guinea. Ik ben voorstander van het idee van de Commissie om deze versoepeling te gebruiken om de economie van een van de armste landen ter wereld te stimuleren. Ik ben ervan overtuigd dat dit ook ons, visserijpolitici, niet onverschillig kan laten. Tegelijkertijd begrijp ik de zorgen van de Europese industrie, maar eerlijk gezegd kan ik me niet voorstellen dat de toegekende versoepelingen ertoe leiden dat Papoea-Nieuw-Guinea een serieuze concurrent van onze conservenindustrie zal worden.</p>
      <p sl="de">We moeten echter waakzaam zijn, want niemand is erbij gebaat als wij onze halve conservenindustrie naar de Stille-Oceaanregio verplaatsen. Ik moet zeggen dat wij tijdens de discussie over deze overeenkomst met zeer tegenstrijdige informatie te maken hadden inzake de vraag wat de omvang van de investeringen in Papoea-Nieuw-Guinea is en welke landen indirect profiteren van de versoepeling van de oorsprongsregeling. Ik verzoek de Commissie daarom dringend nauwlettend op de toepassing van de uitzonderingsregeling toe te zien en het Parlement tijdig verslag uit te brengen over de gevolgen voor zowel de ontwikkeling van Papoea-Nieuw-Guinea als de Europese conservenindustrie. Als deze regeling niet de gewenste resultaten ter plekke oplevert en onaanvaardbare verliezen voor Europese ondernemingen met zich brengt, moeten wij bij de onderhandelingen over de definitieve overeenkomst een ander besluit nemen. Houdt u ons op de hoogte alstublieft.</p>
    </intervention>
    <intervention id="1-144-000" speaker_id="96763" name="Pablo ZALBA BIDEGAIN" is_mep="True" mode="spoken" nationality="Spain" birth_date="28-01-1975" birth_place="Pamplona" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, allereerst wil ik duidelijk stellen dat ik er voorstander van ben om de handelsbetrekkingen tussen de Europese Unie en Papoea-Nieuw-Guinea aan te halen als dat de ontwikkeling van deze regio ten goede komt, maar dat moet dan wel een duurzame ontwikkeling zijn.</p>
      <p sl="es">Ik ben oprecht van mening dat deze overeenkomst in zijn huidige vorm geen goede overeenkomst is. Ik ben helemaal tegen een bepaalde clausule van de overeenkomst, die ik als onrechtvaardig beschouw, namelijk de vrijstelling van de oorsprongsregels, omdat die niet alleen een gevaar betekent voor de duurzame ontwikkeling van Papoea-Nieuw-Guinea maar ook, zoals we hier vandaag gehoord hebben, een hele Europese industriebranche in gevaar brengt: de conservenindustrie. Deze concessie zou een grote uitzondering moeten zijn en zij had niet moeten worden toegepast in het geval van Papoea-Nieuw-Guinea. Daarnaast mogen we niet vergeten welk ernstig precedent er met deze maatregel gecreëerd wordt en welk precedent het zal creëren voor toekomstige onderhandelingen van de Europese Unie.</p>
      <p sl="es">Naar mijn mening had er een resolutie moeten komen die veel duidelijker en veel stelliger was in dit opzicht, door categorisch te stellen dat de vrijstelling van de oorsprongsregels bij de volgende herziening van de tussentijdse partnerschapsovereenkomst zou worden opgeschort. Daarom wil ik de Commissie vragen om rekening te houden met de dramatische gevolgen die deze concessie zal hebben, in de eerste plaats voor de Europese conservenindustrie, en in de tweede plaats voor de duurzaamheid van het milieu en de natuurlijke rijkdommen van Papoea-Nieuw-Guinea, en met het bijzonder negatieve precedent dat hiermee gecreëerd wordt voor toekomstige besprekingen. Hoe zeer de Commissie ook gezegd heeft dat dit geen precedent zal vormen, de druk zal er toch zijn. Daarom verzoek ik de Commissie om de vrijstelling van de oorsprongsregels zo spoedig mogelijk te beëindigen.</p>
    </intervention>
    <intervention id="1-145-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, ik kom eigenlijk voor het volgende debat, maar ik heb dit debat vanuit mijn werkkamer gevolgd en ik maak me, net als veel van de vorige sprekers, zorgen over die flexibiliteit in de oorsprongsregels.</p>
      <p sl="en">De afgelopen zeven dagen was er een programma op de Britse televisie, als onderdeel van een hele serie over de visserijsector op Channel Four, waarin het visserijbeleid van de EU helaas zwaar bekritiseerd werd, en we ontvangen veel e-mails van bezorgde burgers.</p>
      <p sl="en">Dit specifieke onderwerp is niet aan de orde gekomen, maar ik wil graag mijn stem laten horen en mijn steun uitspreken aan die collega’s die hun grote bezorgdheid kenbaar hebben gemaakt over een voorstel dat een positief ontwikkelingsinstrument zou moeten zijn, maar dat niet alleen vanuit Europees oogpunt maar juist ook voor de landen die we proberen te helpen, negatief kan uitpakken.</p>
    </intervention>
    <intervention id="1-146-000" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . – Mijnheer de Voorzitter, dit was een uiterst interessant debat. Er heerst armoede op de wereld. Daar moeten we iets aan doen. We zouden bijvoorbeeld geld kunnen overmaken, maar het is veel beter om mensen de kans te bieden om door middel van werk een behoorlijk bestaan op te bouwen. De drie tonijnverwerkingsfabrieken in Papoea-Nieuw-Guinea die bevoegd zijn tonijn naar de EU te exporteren, hebben circa 5 700 mensen in dienst, hoofdzakelijk vrouwen. In Papoea-Nieuw-Guinea, een van de armste landen op aarde, staan banen op het spel.</p>
      <p sl="en">Als de Commissie afwijkingen voorstelt, weegt zij de risico’s mee en gaat zij op zoek naar waarborgen. Het lijkt de Commissie, gezien de geringe handel tussen Papoea-Nieuw-Guinea en de EU en het lage marktaandeel van Papoea-Nieuw-Guinea van circa 3 procent op de Europese tonijnmarkt van de afgelopen jaren, hoogst onwaarschijnlijk dat de export vanuit Papoea-Nieuw-Guinea een ernstige verstoring van de Europese vis- en conservenindustrie veroorzaakt. De voorlopige toepassing dateert uit 2008, dus we hebben enige ervaring met de cijfers. Het veroorzaakt geen verstoring van de Europese vis- of conservenindustrie. De ontwikkeling van de handelsstromen wordt nader geanalyseerd in een onderzoek naar de gevolgen van de uitvoering van de speciale oorsprongsregels voor visserijproducten, dat in 2011 wordt voorbereid.</p>
      <p sl="en">Daarnaast gaat de Commissie de handel met PNG controleren en zal zij niet aarzelen om de nodige maatregelen te nemen indien er van een ernstige verstoring van de Europese markt sprake blijkt. De tussentijdse overeenkomst staat in hoofdstuk 2 inzake handelsbeschermingsinstrumenten de toepassing van dergelijke maatregelen expliciet toe. Op dit moment zijn er geen aanwijzingen dat de export van visserijproducten door Papoea-Nieuw-Guinea negatieve gevolgen heeft voor de conservenindustrie van andere ACS- of SAP Plus-landen. Ook dat aspect zal in het onderzoek dat ik zojuist genoemd heb, bestudeerd worden.</p>
      <p sl="en">Ik wil daaraan toevoegen dat landen en ondernemingen die vis of visserijproducten naar de EU exporteren, altijd, ongeacht speciale oorsprongsregels of preferentiële handelsovereenkomsten, moeten voldoen aan de regelgeving inzake illegale, ongemelde en ongereglementeerde visserij en aan de gezondheids- en voedselveiligheidsvoorschriften van de EU. De Commissie heeft de kwestie naar mijn mening zeer zorgvuldig overwogen alvorens zij met deze maatregel op de proppen kwam.</p>
      <p sl="en">Dan stap ik nu op een breder onderwerp over: de EPO in het algemeen. Handel is bepaald niet eenvoudig. Zoals ik al zei, is het meewerken aan groei in de ontwikkelingslanden de enige manier om de armoede uit te bannen. Regionale samenwerking is inderdaad in het begin vrij lastig. Maar niet alleen handelsovereenkomsten maken regionale ontwikkeling mogelijk. Daarom hebben we 45 miljoen euro gereserveerd voor ‘Hulp voor handel’ in Oceanië. Dat is drie keer zoveel als in het kader van het negende EOF beschikbaar is gesteld. Je kunt alleen regionale handel verwachten wanneer je handelsstromen mogelijk maakt. Kijken we naar alle ontwikkelingslanden, dan zien we dat vrijwel alle handel op een monocultuur berust, dus op één specifiek exportproduct met een hoge fluctuatie. Dat heeft een zeer verstorend effect op de betrokken landen.</p>
      <p sl="en">Als we het over migratiestromen, zekerheid, veiligheid en gerechtigheid op aarde hebben, kunnen we niet zeggen dat die ons niet interesseren. Ze moeten ons interesseren, en onze diensten hebben daar uitgebreid onderzoek naar gedaan. We stellen zeer fatsoenlijke maatregelen voor, volledig in overeenstemming met alle doelstellingen van de Europese Unie.</p>
      <p sl="en">Ik vind dit een goede maatregel, met de noodzakelijke waarborgen voor het geval er iets misgaat. Naar mijn mening hebben we ons een juist oordeel gevormd en daarom sta ik achter deze overeenkomst.</p>
    </intervention>
    <intervention id="1-147-000" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur . – Mijnheer de Voorzitter, ik houd het kort. Ik ben het wat dit onderwerp betreft vrijwel of eigenlijk helemaal met de Commissaris eens.</p>
      <p sl="en">Om te beginnen wil ik herhalen dat ondertekening van de tussentijdse EPO belangrijk is, want als we dat niet doen, verdwijnen de huidige handelspreferenties voor Papoea-Nieuw-Guinea en Fiji overeenkomstig de WTO-regels. De tussentijdse EPO is precies wat het zegt te zijn: een tussentijdse regeling, en ik ben het eens met al mijn collega’s die menen dat onze doelstelling op de lange termijn een volledige, allesomvattende EPO moet zijn met alle landen in de Stille Oceaan, die de regionale integratie aldaar bevordert. Maar we moeten op dit moment deze stap zetten om het voortbestaan van de preferenties voor de twee grootste landen in de Stille Oceaan te waarborgen.</p>
      <p sl="en">Met betrekking tot de visserij heeft de Commissie zeer helder gesteld dat het hier om een uitzondering gaat. Het blijft de enige afwijking. We zijn niet van plan een dergelijke afwijking voor enig ander deel van de wereld toe te staan. Waarom maken we voor Papoea-Nieuw-Guinea een uitzondering? Dat zal ik u vertellen: omdat Papoea-Nieuw-Guinea letterlijk aan de andere kant van de wereld ligt en de kans dat Europese vissersvloten dat gebied uitgebreid bevissen klein is, hoewel hun dat wel vrij staat. Niets houdt de Europese vissersvloten tegen om in de wateren van Papoea-Nieuw-Guinea te vissen en hun vangst in Papoea-Nieuw-Guinea aan land te brengen en daar te laten inblikken. Dat zou, zoals al eerder gezegd, heel goed zijn voor de ontwikkeling en dat moeten we dus zelfs aanmoedigen.</p>
      <p sl="en">Maar de huidige situatie is dat Chinese boten, Thaise boten en boten van andere Aziatische landen in de wateren van Papoea-Nieuw-Guinea vissen en hun vangst in hun eigen land aan wal brengen, waardoor ze Papoea-Nieuw-Guinea niet in de gelegenheid stellen om zich te ontwikkelen.</p>
      <p sl="en">Er doet zich een ontwikkelingskans voor in de vorm van banen, vooral voor vrouwen. We klagen vaak dat ons ontwikkelingsbeleid wat betreft de bevordering van de stroomafwaartse activiteit te wensen overlaat. Nu doen we iets positiefs op dat terrein. Zoals de commissaris ook al zei, moet de vis ter kwalificatie nog altijd voldoen aan de normen overeenkomstig de regelgeving inzake illegale, ongemelde en ongereglementeerde visserij. En de vis moet voldoen aan al onze sanitaire en fytosanitaire voorwaarden. Dat is van essentieel belang. De drie fabrieken in Papoea-Nieuw-Guinea voldoen op dit moment aan deze normen en ze bieden zinvolle werkgelegenheid. Mocht het aantal fabrieken en de import vanuit Papoea-Nieuw-Guinea plotseling stijgen, dan moeten we de situatie vanzelfsprekend opnieuw bekijken en eventueel actie ondernemen.</p>
      <p sl="en">Op dit moment spreken de statistieken echter voor zich. De overeenkomst geldt al sinds 2008. Er is geen sprake van een stijging. Er bestaat geen gevaar voor de Europese tonijnindustrie. Als rapporteur heb ik gesproken met de leiders van de Spaanse tonijnindustrie en zij hebben zelf tegen me gezegd dat er momenteel geen gevaar dreigt. Zij maken zich echter zorgen over de toekomst. Ze weten dat er op dit moment geen gevaar voor de Europese industrie dreigt. Laten we de situatie dus niet overdrijven. We mogen een arm ontwikkelingsland niet laten boeten omdat wij bang zijn voor ons eigen hachje.</p>
    </intervention>
    <intervention id="1-148-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Tot besluit van het debat is er een ontwerpresolutie ingediend, overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt woensdag 19 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-149-000" speaker_id="96646" name="Helmut SCHOLZ" is_mep="True" mode="written" nationality="Germany" birth_date="21-06-1954" birth_place="Berlin" m_state="DE">
      <p sl="de">De tussentijdse partnerschapsovereenkomst tussen de Europese Gemeenschap en Fiji en Papoea-Nieuw-Guinea maakt inbreuk op het gecompliceerde, ingewikkelde integratieproces in de Pacifische regio. De overeenkomst zal de ontwikkeling van beide landen nauwelijks ondersteunen. Ik herinner eraan dat de militaire coup van 2006 in Fiji door het Europees Parlement, de Raad en de Commissie eenstemmig is veroordeeld. Niettemin wordt de nog steeds zittende dictatuur met het sluiten van deze handelsovereenkomst min of meer als verdragspartner erkend. Dit ondergraaft de inspanningen van onze partners in Australië, Nieuw-Zeeland en andere landen in de regio om de democratie in Fiji te herstellen. Toen ik op onze bijeenkomst in de Commissie internationale handel de onderdrukking van de democratie door de militairen aan de kaak stelde, reageerden hun vertegenwoordigers met de woorden: “But we are in control!” Iets wat ik aanzag voor puur cynisme lijkt thans te voldoen aan de eisen die de Commissie stelt aan de legitimiteit van haar verdragspartners. Mijn fractie zal tegen deze overeenkomst stemmen. Ik ben er voorstander van om deze overeenkomst op te schorten totdat de democratie in Fiji weer hersteld is.</p>
    </intervention>
  </section>
  <section id="creitem18" title="18. Internationale adoptie in de Europese Unie (debat)">
    <intervention id="1-151-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Aan de orde is de mondelinge vraag (O-0193/2010) van Roberta Angelilli e.a., aan de Commissie: Internationale adoptie in de Europese Unie (B7-0670/2010).</p>
    </intervention>
    <intervention id="1-152-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">auteur . − Mijnheer de Voorzitter, dames en heren, in de loop der jaren is mijn belangstelling en die van veel collega’s gewekt voor in de steek gelaten kinderen, weeskinderen en straatkinderen. Ik ben door meerdere verenigingen benaderd, waaronder Amici dell’adozione .</p>
      <p sl="it">Er zijn veel in de steek gelaten kinderen, zowel in de derde wereld als in Europa. Die kinderen verdwijnen uit het zicht en komen in de vicieuze cirkel van armoede en sociale uitsluiting terecht. Als ze het slecht treffen worden ze zelfs uitgebuit door de georganiseerde misdaad bij bedelarij, zwart werk, prostitutie, orgaanhandel en illegale adoptie. Vaak worden zij heel hun kindertijd heen en weer geschoven tussen maatschappelijk werkers en weeshuizen.</p>
      <p sl="it">Wij moeten ervoor zorgen dat deze kinderen een gegarandeerd recht hebben om geadopteerd te worden en in een gezin op te groeien. Kinderen moeten zo kort mogelijk in een instelling verblijven. Het doel is natuurlijk het hogere belang van het kind en daarom moet het besluit om een kind voor adoptie in aanmerking te laten komen op goede gronden worden genomen en dienen de bevoegde nationale autoriteiten nauwgezet toezicht te houden op de procedure. Als echter aan de voorwaarden is voldaan, hebben kinderen het recht geadopteerd te worden, in eerste instantie in eigen land maar vervolgens ook in internationaal verband in de Europese Unie.</p>
      <p sl="it">Ik weet dat de Commissie gevoelig is voor deze problematiek, ofschoon het hier om een typische nationale bevoegdheid gaat. Toch zou een vorm van coördinatie tussen de Commissie en de lidstaten wenselijk zijn om goede praktijken en strategieën te ontwikkelen, zodat op basis van maximale transparantie illegale en gemakkelijke adopties tegengegaan kunnen worden. Met die coördinatie kan ook bereikt worden dat alle lidstaten maximale medewerking verlenen om het recht op adoptie te garanderen en om te voorkomen dat kinderen aan hun lot worden overgelaten of in een instelling verdwijnen.</p>
    </intervention>
    <intervention id="1-153-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . – Mijnheer de Voorzitter, fijn dat u deze belangrijke kwestie aan de orde stelt. De bescherming en bevordering van de rechten van het kind vormen een prioriteit voor de Commissie, zeker sinds de publicatie van de mededeling met de titel ‘Naar een EU-strategie voor de rechten van het kind’ in 2006. De strategie voor de rechten van het kind richt zich op de grondrechten van het kind, met inbegrip van de bescherming van de belangen van het kind zoals vervat in het Europees Handvest van de grondrechten.</p>
      <p sl="en">De Commissie is vastbesloten om ervoor te zorgen dat alle in dat Handvest vastgelegde grondrechten bij alle al dan niet wetgevende EU-maatregelen naar behoren worden geëerbiedigd. Deze praktijk wordt in de aankomende mededeling over de rechten van het kind, die de Commissie eind dit jaar publiceert, doorgevoerd en verder uitgewerkt. Vanaf dit jaar, 2011, brengt de Commissie bovendien jaarlijks verslag uit over de vorderingen die worden gemaakt bij de toepassing van het Europees Handvest van de grondrechten.</p>
      <p sl="en">We moeten in gedachten houden dat de bepalingen in het Handvest, met gepaste inachtneming van het subsidiariteitsbeginsel, bedoeld zijn voor de instellingen en organen van de Unie en alleen bij invoering van Unie-recht ook voor de lidstaten gelden. Daarom moeten we in gedachten houden dat de Europese Unie momenteel geen wetgeving inzake internationale adoptie kent. De kwestie valt onder het Haags Verdrag inzake de bescherming van kinderen en de samenwerking op het gebied van de interlandelijke adoptie van 29 mei 1993 alsmede onder de nationale wetgevingen. Alle lidstaten hebben dat Verdrag geratificeerd, maar de EU niet. Zij wil artikel 21 van het VN-Verdrag inzake de Rechten van het Kind implementeren door middel van waarborgen die moeten garanderen dat interlandelijke adoptie in het belang van het kind plaatsvindt en dat de grondrechten van het kind geëerbiedigd worden.</p>
      <p sl="en">Internationaal ondersteunt de Commissie de toetreding van derde landen tot het Haags Verdrag inzake interlandelijke adoptie uit 1993 en een correcte uitvoering daarvan door middel van deelname aan desbetreffende bijeenkomsten van de verdragsluitende partijen. Aangezien alle 27 lidstaten het Haags Verdrag hebben geratificeerd, acht de Commissie specifieke Europese regels inzake interlandelijke adoptie binnen de EU overbodig. Niettemin volgt de Commissie met het oog op het verband tussen adoptie en de rechten van het kind, de kwestie aangaande internationale adoptie binnen de Europese Unie op de voet. De Commissie heeft stappen ondernomen om te zien op welke manier de landen het verdrag inzake adoptie uitvoeren en zij heeft in november 2009 een forum opgericht voor de uitwisseling van inzichten over dit onderwerp.</p>
      <p sl="en">Het Groenboek van de Commissie over het vrije verkeer van openbare documenten, dat op 14 december 2010 is gepubliceerd, behandelt het gebrek aan wederzijdse erkenning tussen de lidstaten van adoptiebesluiten als wetgeving inzake de burgerlijke staat en de gevolgen daarvan voor het vrije verkeer van EU-burgers. Dit is een specifieke stap die zich richt op de vandaag aan de orde gestelde kwestie.</p>
    </intervention>
    <intervention id="1-154-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie . – Mijnheer de Voorzitter, commissaris, dames en heren, er bestaat geen enkele twijfel over dat interlandelijke adoptie een bijzonder belangrijk thema is en dat mevrouw Angelilli er goed aan gedaan heeft dit onderwerp in deze vergadering aan het Europees Parlement voor te leggen.</p>
      <p sl="it">We hebben gestroomlijndere en vereenvoudigde procedures nodig. De huidige kosten voor adoptie zijn bijzonder hoog (variërend van 20 tot 30 000 euro per adoptie) en het is een probleem om concreet antwoord te geven op de behoefte van aspirant-ouders een familie te vormen. We hebben het hier over kwetsbare jongeren die vaak in de steek gelaten zijn en soms volledig uit het zicht verdwijnen. Ik doel in het bijzonder op de stromen illegale immigranten en kinderen die, na hun plaatsing in een opvangcentrum voor immigranten, vaak het slachtoffer worden van een schandalige vorm van slavenhandel.</p>
      <p sl="it">Er zijn maatregelen nodig om gezinnen tegemoet te komen: belastingaftrek voor de gemaakte kosten in verband met interlandelijke adoptie, bankkrediet tegen gunstige voorwaarden, zoals al eerder gezegd gestroomlijnde en vereenvoudigde procedures en nauwkeurig toezicht op wat er in de verschillende lidstaten gebeurt, werkelijke preventie van mensenhandel (het Parlement heeft daar onlangs nog een document over aangenomen), reële bestrijding van illegale adopties en transparantie.</p>
      <p sl="it">Als wij het gezin weer centraal willen stellen, zoals wij vaak in deze vergadering zeggen, moeten we ervoor zorgen dat adoptieverenigingen – die vaak het essentiële instrument zijn voor adoptieprocedures – beantwoorden aan zeer hoge eisen.</p>
      <p sl="it">Tot slot heb ik nog een suggestie voor de commissaris. Waarom zouden we geen Europees accreditatiestelsel voor deze verenigingen in het leven kunnen roepen om ervoor te zorgen dat die verenigingen transparant, helder en concreet opereren op basis van strikte waarborgen die de onschendbare en onaantastbare rechten van kinderen echt beschermen?</p>
    </intervention>
    <intervention id="1-155-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">namens de S&amp;D-Fractie . – Mijnheer de Voorzitter, we bespreken hier vanavond een zeer gevoelig thema, omdat het hier gaat over de allerkleinste leden van de maatschappij, over degenen die onze liefde en zorg nodig hebben.</p>
      <p sl="sk">Het probleem van verlaten kinderen wordt steeds groter in Europa. De situatie is tegenwoordig in steeds sterkere mate een kwestie van verantwoordelijkheid van de directe omgeving. Door de wet op internationale adoptie kan worden voorkomen dat veel kinderen gedwongen zijn om in kindertehuizen te wonen, waar ze ondanks de zorg die ze ontvangen nooit daadwerkelijke moederliefde of een vaderlijke omhelzing zullen voelen.</p>
      <p sl="sk">Daarom moet het adoptiesysteem efficiënter worden gemaakt, zodat verlaten kinderen op zo jong mogelijke leeftijd een vervangend gezin kunnen vinden. De rechten van de biologische ouders moeten bijvoorbeeld worden beperkt indien zij gedurende een bepaalde periode geen daadwerkelijke belangstelling tonen voor hun kind. De tijd die het kind in het kindertehuis doorbrengt wordt daardoor verkort, want het kind is juridisch gezien niet onafhankelijk. Onnodige vertragingen in het adoptieproces zouden daardoor ook tot op zekere hoogte kunnen worden voorkomen.</p>
      <p sl="sk">Veel overeenkomsten ter bescherming van minderjarigen scheppen een rechtskader voor het streven van de bevoegde autoriteiten om iets te doen in het belang van deze kinderen. Het is bovendien één van de hoofddoelen van de Europese Unie om de rechten van het kind te beschermen. Daarom moeten we de juiste maatregelen blijven nemen zodat het belang van het kind in de eerste plaats en onder alle omstandigheden wordt beschermd.</p>
    </intervention>
    <intervention id="1-156-000" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">namens de ALDE-Fractie . – Mijnheer de Voorzitter, ik zou om te beginnen mevrouw Angelilli willen bedanken voor dit initiatief en commissaris Georgieva voor haar antwoord. Dit is een belangrijk debat.</p>
      <p sl="sv">Ontzettend veel kinderen in Europa hebben vandaag geen huis dat ze het hunne kunnen noemen, geen gezin dat hen beschermt en dat deze kwetsbare kleine kinderen warmte en veiligheid biedt. Dat is een droom voor de kinderen die in instellingen opgroeien.</p>
      <p sl="sv">We moeten nu allemaal ons uiterste best doen om te verzekeren dat weeskinderen of in de steek gelaten kinderen niet in weeshuizen en andere instellingen hoeven op te groeien, maar in gezinnen waar ze de affectie krijgen die hen tot op volwassen leeftijd begeleidt, zodat ze gezonde volwassenen worden, en geen beschadigde.</p>
      <p sl="sv">In onze lidstaten hebben we uiteenlopende standpunten over de vraag welke personen een gezin kunnen vormen. Ik denk niettemin dat we het er allemaal over eens kunnen zijn dat, hoewel een gezin er verschillend uit kan zien, het belangrijkste is dat het kind liefde en zorg krijgt.</p>
      <p sl="sv">Ik hoop dat we het eens kunnen worden met betrekking tot het belang van samenwerking op het gebied van politieke strategieën en instrumenten voor internationale adopties. Ik ga ervan uit dat de Commissie in dit verband het voortouw zal nemen. Ik kijk er ook naar uit om samen met mijn collega’s een gezamenlijke resolutie op te stellen over deze kwestie. Als we kunnen helpen om een in de steek gelaten kind en een gezin dat naar kinderen smacht bij elkaar te brengen, hebben we een zeer belangrijke bijdrage geleverd.</p>
      <p sl="sv">We mogen ook niet vergeten hoe belangrijk het is dat onze kleine broers en zussen goed worden behandeld. Als we hun liefde geven, maken we het leven op deze wereld wat mooier. Ik denk dat dit iets is wat we allemaal ons hele leven lang moeten doen, ongeacht onze rol in de samenleving.</p>
    </intervention>
    <intervention id="1-157-000" speaker_id="96944" name="Marina YANNAKOUDAKIS" is_mep="True" mode="spoken" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mijnheer de Voorzitter, adoptie is een positieve manier om kinderen die niet door hun biologische ouders grootgebracht kunnen worden of kinderen die hun ouders verliezen, aan een nieuw gezin te helpen. De controles en het antecedentenonderzoek voor adoptie in het Verenigd Koninkrijk zijn streng, en potentiële ouders moeten door een adoptiebureau worden goedgekeurd. Het welzijn van het kind staat bij het adoptieproces centraal en zo hoort het ook.</p>
      <p sl="en">De kwestie van de interlandelijke adoptie is ingewikkelder dan die van de nationale adoptie, maar ik ben de PPE-Fractie zeer dankbaar dat zij dit aan de orde stelt. Hoewel een poging om vooruitgang te boeken lof verdient, ben ik bang dat internationale adoptie inderdaad risico’s meebrengt – risico’s die reeds zijn genoemd, zoals kindermisbruik en kindermishandeling, die ten koste gaan van het welzijn van het kind.</p>
      <p sl="en">Daarom vind ik dat alle lidstaten moeten zorgen dat hun adoptiewetten zodanig zijn opgesteld dat ze het belang van het kind bevorderen. De lidstaten moeten samenwerken om te waarborgen dat het juridisch adoptieproces tussen de landen van herkomst en ontvangst transparant en degelijk is en het welzijn van het kind vooropstelt.</p>
    </intervention>
    <intervention id="1-158-000" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Mijnheer de Voorzitter, commissaris Georgieva, dames en heren, ik zou als voorbeeld graag Bulgarije willen noemen, waar het probleem van de in de steek gelaten kinderen steeds ernstigere vormen aanneemt, en dringend actie moet worden ondernomen om de situatie te verbeteren. Systemen zoals dat van Bulgarije, waar een hoog percentage van de kinderen wordt opgegeven voor internationale adoptie, richten veel schade aan.</p>
      <p sl="bg">Dat gezegd hebbende moet ik ook erkennen dat internationale adoptie, gezien de staat waarin de jeugdzorg verkeert, voor veel van de kinderen in kindertehuizen de enige kans is op een normaal leven en een gezin. We moeten oppassen dat een verbetering van het complete systeem niet tot gevolg heeft dat kinderen die kans wordt ontnomen. We moeten maatregelen treffen die de internationale adoptieprocedure niet alleen eenvoudiger maken, maar ook de belangen van kinderen waarborgen en ons ervan vergewissen dat zogenaamde ‘adoptieouders’ niet slechts uit zijn op het Europees burgerschap, iets wat op dit moment wel mogelijk is.</p>
      <p sl="bg">Het zou niet mijn taak moeten zijn te vragen of deze mensen altruïstische motieven hebben of handelen uit eigenbelang. Dat is aan de mensen die de gesprekken met de adspirant-adoptieouders voeren. Aan hen de taak de belangen van de kinderen te behartigen. Het VN-Verdrag inzake de rechten van het kind en de filosofie die daaraan ten grondslag ligt moeten de basis vormen van de internationale adoptiewetgeving in de Europese Unie.</p>
    </intervention>
    <intervention id="1-159-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik verwelkom de belangstelling van mijn Italiaanse collega’s voor de toestand van in de steek gelaten kinderen. Wij allen delen deze belangstelling. Deze kwestie is echter uitsluitend een zaak van nationale jurisdictie. Ik heb verzocht om aan dit debat deel te nemen omdat ik afkomstig ben uit een land dat onder druk staat om internationale adopties weer toe te staan en de vigerende regelgeving aan te passen. Er zijn in Roemenië echter meer gezinnen die willen adopteren dan voor adoptie beschikbare kinderen. Onze wetgeving, waarbij vele internationale experts betrokken zijn geweest, is volledig in overeenstemming met de Europese wetgeving.</p>
      <p sl="ro">Met betrekking tot deze resolutie moet ik zeggen dat de zinsnede “het recht op internationale adoptie” van punt d niet wordt erkend door het VN-Verdrag en het Haags Verdrag. Internationale adoptie is slechts een van de mogelijkheden. Deze kinderen komen in het systeem terecht vanwege de moeilijke situaties van de gezinnen waaruit ze afkomstig zijn, hetgeen volgens internationaal recht en internationale conventies geen reden voor adoptie is. Daarom zijn er zoveel kinderen in tehuizen. 22 966 kinderen hebben echter een ouder. Volgens de Roemeense wetgeving kunnen ouders alleen uit hun bevoegdheid worden ontzet in geval van misbruik. Deze kinderen komen daarom niet in aanmerking voor adoptie. Dit is ook van toepassing op de 22 285 kinderen in pleeggezinnen. De motivatie voor de resolutie moet zich richten op de belangen van het kind, zoals mijn collega’s al hebben gezegd, en niet die van de adopteerder. Het is de plicht van de staat, niet van iemand anders, om de meest passende oplossing voor zijn kinderen te kiezen.</p>
      <p sl="ro">Tot slot wil ik aanbevelen dat men meer vertrouwd raakt met nationale wetgeving. Ik refereer bij wijze van voorbeeld aan een aantal jeugdrechtbanken in Italië, die in 2009 zeven adoptiebeschikkingen hebben afgegeven zonder enige rekening te houden met onze wetgeving.</p>
    </intervention>
    <intervention id="1-160-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="ro">Ik ben verheugd dat dit plenaire debat begint met de aanname dat de bescherming van de rechten van kinderen een prioriteit is en moet zijn van iedere lidstaat. Het uiteindelijke doel van iedereen hier is het bevorderen van de belangen van het kind.</p>
      <p sl="ro">Zonder twijfel is er behoefte aan de uitvoering van gemeenschappelijke, strenge criteria door de lidstaten om de zorg en de leefomstandigheden van kinderen in instellingen en van verlaten kinderen te verbeteren en om hen bij adoptie te beschermen. Dit geldt met name in het huidige klimaat, waarin bezuinigingen zo te zien het enige zijn waaraan de rechtse regeringen in de Europese Unie denken. Daarom is het bieden van de juiste zorg aan deze kinderen de eerste stap. De tweede stap is het bestrijden van kinderhandel en -prostitutie. De derde stap is dat wij omwille van de kinderen niet moeten vergeten dat adopties door familieleden en landgenoten prioriteit moeten krijgen. De vierde stap is dat alleen daarna internationale adopties moeten worden overwogen.</p>
      <p sl="ro">Wat dit betreft kunnen we lessen trekken uit het verleden. Het openstellen van internationale adopties heeft in Roemenië geleid tot het ontstaan van kinderhandelnetwerken van ongekende omvang en tot gevallen van ontvoerde en in het Westen verkochte kinderen, in samenwerking met Europese en internationale organisaties. Tussen 1997 en 2000 zijn er uit Roemenië 9 150 kinderen ‘geëxporteerd’. Mijn land zal een dergelijke verschrikking nooit meer accepteren.</p>
      <p sl="ro">Tot slot wil ik via u, commissaris, aan commissaris Reding vragen om een toelichting te geven op haar uitspraken in de Roemeense en internationale media betreffende het Europese Agentschap voor toezicht op internationale adopties, een voorstel dat blijkbaar voorkomt in de studie in opdracht van de Europese Commissie. Een collega wacht nog steeds op antwoord op een vraag aan commissaris Reding.</p>
    </intervention>
    <intervention id="1-161-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, onlangs hebben wij in de grote vergaderzaal van het Parlement in Brussel een internationale workshop gehouden over ouderlijke verantwoordelijkheid en bescherming van kinderen. Ik had de eer deze workshop te mogen leiden. Het aantal kwetsbare en in de steek gelaten kinderen in Europa neemt steeds meer toe, maar het kan niet zo zijn dat zij hun dagen in weeshuizen moeten slijten. Het is onze plicht als wetgever het recht op internationale adoptie binnen de EU te versterken, zodat deze kinderen kunnen worden geholpen. Die plicht wordt onder andere verwoord in artikel 24 van het Handvest van de grondrechten, dat bepaalt: “Kinderen hebben recht op de bescherming en de zorg die nodig zijn voor hun welzijn”.</p>
      <p sl="de">We beschikken over het Haags Adoptieverdrag en een overeenkomst van de Raad van Europa, maar die bieden onvoldoende soelaas. Bij internationale adopties treden in de praktijk grote juridische problemen op. Slechts met internationale regelingen kunnen de verschillen tussen nationale regelingen worden weggenomen en door duidelijke en eenvoudige beginselen worden vervangen. In onze wetgevingsijver mogen wij er echter niet aan voorbij gaan dat de EU met de Conferentie van Den Haag voor internationaal privaatrecht moet samenwerken om een afgestemde procedure te waarborgen. De EU moet op dit gebied dus niet het wiel opnieuw uitvinden. Ik neem met voldoening kennis van de verklaringen die de commissaris ter zake heeft afgelegd.</p>
    </intervention>
    <intervention id="1-162-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, dit is een heel belangrijk, maar gevoelig onderwerp. Ik wil eraan herinneren dat we tijdens de vorige zittingsperiode van het Europees Parlement de kwestie van adoptie van Roemeense kinderen door ouders in Israël hebben besproken, en dat dit tot ernstige problemen heeft geleid, ook van politieke aard. Nu hebben we een nieuw initiatief, ik denk met goede bedoelingen, maar zoals we zien roept het ook heel wat emoties op. Ik denk dat we hier goed moeten opletten om het kind niet met het badwater weg te gooien zodat we door onze bezorgdheid over een goede toekomst voor deze kinderen geen situatie creëren waarbij we bochten afsnijden en de deur openzetten voor versnelde adoptie, waarmee we in feite toelaten om kinderen bij hun ouders weg te halen. Ik wil hier met nadruk voor waarschuwen.</p>
    </intervention>
    <intervention id="1-163-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren. Ik vind het bijzonder goed dat het onderwerp internationale adoptie en verwaarloosde kinderen op de agenda van het Europees Parlement is geplaatst. Ik vind het uiterst belangrijk dat het belang van kinderen over de hele linie hoge prioriteit krijgt, zowel in het Europees Parlement als in de hele Europese Unie. We moeten allemaal een voorbeeld stellen op het vlak van achtergelaten en verwaarloosde kinderen. Ook zij hebben het recht om zowel fysiek als mentaal tot gezonde volwassenen op te groeien. Daarom is het noodzakelijk dat die achtergelaten en verwaarloosde kinderen en weeskinderen kunnen opgroeien bij een gezin en in een gezonde omgeving. We moeten er alles aan doen opdat er zo min mogelijk kinderen in een weeshuis belanden. Het thema van verwaarloosde kinderen wordt nog belangrijker als we denken aan de vergrijzing in Europa, waar ieder kind een pijler onder onze eigen toekomst is.</p>
    </intervention>
    <intervention id="1-164-000" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="hu">Mijnheer de Voorzitter, commissaris. Ik wil u alvast bedanken voor uw grondige antwoord. Terwijl we weten dat het Haags Verdrag internationale adoptie reguleert, weten we ook dat 26 van de 27 lidstaten het hebben ondertekend. Natuurlijk hebt u er wel gelijk in dat de manier waarop dit verdrag wordt geïmplementeerd een subsidiaire kwestie is. Toch mogen we niet onverschillig blijven. Het leven dwingt ons ertoe dat we ons niet enkel om kinderen mogen bekommeren wanneer er schandalen uitbreken of wanneer blijkt dat op verschillende plaatsen honderden of duizenden kinderen zijn verkocht. Aan de andere kant moeten we ervoor zorgen dat de duizenden kinderen van wie we weet hebben binnen de Europese Unie in aanmerking komen voor adoptie. Dit onderwerp is onvermijdelijk, aangezien de Unie verantwoordelijk is voor de bescherming van kinderrechten. Toch merken we dat sommige rechten buiten proportie zijn geraakt door het thema adoptie en dus ook door internationale wetgeving en de praktijk. Daardoor is het quasi onmogelijk geworden om kinderen te adopteren, waardoor hun andere rechten ook in gevaar komen. Om die reden beaam ik de stelling uit uw inleiding, Commissaris, en vind ik het ook noodzakelijk dat er snel vooruitgang komt in de erkenning van de documenten voor adoptie binnen de lidstaten van de Europese Unie.</p>
    </intervention>
    <intervention id="1-165-000" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, commissaris, dames en heren, internationale adoptie is minstens even belangrijk als scheidingen over de grenzen heen. Dit thema verdient dan ook evenveel aandacht, omdat het in de meeste gevallen om kinderen gaat die emotioneel, financieel en op alle mogelijke andere vlakken afhankelijk zijn van de beslissingen van volwassenen. Deze kinderen verdienen de hoogste bescherming van de Gemeenschap.</p>
      <p sl="hu">De belangstelling van degenen die mondelinge vragen hebben gesteld over internationale adoptie, had primair betrekking op het wettelijke kader. Toch is de praktijk minstens zo belangrijk. Nieuwe en goede beslissingen kunnen enkel worden genomen op basis van zowel betrouwbare gegevens en statistieken, als de praktijk. Of het noodzakelijk is om de wetgeving te veranderen, kan enkel bepaald worden als men zich baseert op de juiste gegevens. Daarom vind ik de vraag van mijn collega’s zeer belangrijk. Ik ben echter van mening dat de verschillende problemen op een allesomvattende manier moeten worden aangepakt, en daarom wil ik graag nog een stapje verder gaan dan de vorige vragen.</p>
      <p sl="hu">Ik wil de Commissie graag de volgende vragen stellen. Zijn er accurate statistische gegevens over internationale adoptie binnen de Europese Unie of met derde landen? Welke gegevens verzamelen we precies over dit onderwerp? Welke methodes gebruiken we daarvoor? Wie verzamelt die gegevens? Indien dat de lidstaten zijn, hanteren zij dan eenzelfde methodologie? Wat is het voorbereidende selectieproces voor kinderen en ouders bij een adoptie binnen de EU of met een derde partij? Bestaan daar specifieke regels voor? Wat zijn de verschillen in werkwijze tussen de lidstaten? Zijn er leeftijdsgrenzen voor kinderen of ouders? Worden adoptieouders voortdurend professioneel ondersteund? Is er betrouwbare en regelmatige follow-up beschikbaar? Weten we of adoptieouders vaak problemen hebben en van welke aard die dan zijn? Welke steun bieden de lidstaten in probleemsituaties? Bedankt voor uw aandacht, Commissaris, en bedankt voor uw prima werk.</p>
    </intervention>
    <intervention id="1-166-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, sinds een aantal jaren ondervinden talrijke Italiaanse gezinnen en evenzoveel Roemeense kinderen de gevolgen van de stop op internationale adopties door Roemenië.</p>
      <p sl="it">Het Verdrag van Den Haag vormt het kader dat in alle landen van de Europese Unie op uniforme wijze dient te worden toegepast. Daarom dient Roemenië een extra inspanning te leveren om zich aan dit verdrag aan te passen. Indien Roemenië meent dat de stop op interlandelijke adopties nuttig is om kinderen bijvoorbeeld te beschermen tegen het risico van illegale kinderhandel, dan moet dat land dat probleem aanpakken, ook met hulp van de Europese Unie, door scherpere controles en strengere regelgeving. Roemenië moet zich er echter wel voor inzetten dat al die nette gezinnen een kind kunnen opnemen dat een tweede kans op een gelukkige kindertijd verdient.</p>
      <p sl="it">Daarom vraag ik aan de Commissie hoe zij van plan is steun te verlenen aan de eventuele toezegging van Roemenië om het moratorium op internationale adopties op te heffen. Bovendien zou ik willen weten wat het standpunt van de Commissie is met betrekking tot de mogelijkheid een Europees adoptieagentschap op te richten, mede in het licht van de verrichte studies.</p>
    </intervention>
    <intervention id="1-167-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, adoptie kan goed zijn voor het kind, en is dat vaak ook, maar de procedures rond adoptie kunnen ook tot misbruik leiden, zoals kinderhandel of het weghalen van kinderen voor adoptie bij gezinnen die hun kinderen helemaal niet in de steek hebben gelaten, maar vaak als gevolg van armoede niet in staat zijn om hun goede levensomstandigheden te bieden. Het grote aantal kinderen in weeshuizen, waarvan in het debat van vandaag sprake was, zijn vaak geen in de steek gelaten kinderen, maar kinderen van arme ouders die zich in een moeilijke situatie bevinden. Zulke gezinnen moeten worden geholpen. De staat zou voor heel wat minder geld deze gezinnen kunnen helpen, zonder hun kinderen in een weeshuis onder te brengen en zonder ze hierdoor voor adoptie op te geven. We moeten een ondubbelzinnige regel aannemen, die in de Europese Unie bindend moet zijn, om nooit wegens armoede kinderen weg te halen uit hun gezin. We moeten hulp bieden in plaats van deze kinderen uit hun gezinnen weg te halen. Armoede mag geen reden zijn om een kind uit zijn natuurlijk gezin weg te halen.</p>
    </intervention>
    <intervention id="1-168-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, we hebben het hier vandaag over een werkelijk absurde situatie in een Unie die haar burgers volledig vrij personenverkeer wenst te verzekeren en zich in wil zetten voor de behoeften van diezelfde burgers. Aan de ene kant zijn er namelijk kinderen zijn die hulp nodig hebben maar aan de andere kant kan de gevraagde hulp niet geboden worden.</p>
      <p sl="it">Moeilijkheden en obstakels bij interlandelijke adoptie vormen een paradox die leidt tot een drama voor duizenden kinderen en gezinnen in de Europese Unie. De talrijke internationale verdragen hebben de problemen in verband met internationale adoptie slechts ten dele kunnen oplossen. Dat heeft enerzijds te maken met het specifieke en exclusieve karakter van elk van die verdragen en anderzijds met het feit dat de tot nu toe geleverde inspanningen hun beperking hebben in het intergouvernementele karakter van de bestaande structuren en besluitvormingsprocessen.</p>
      <p sl="it">Daar het Verdrag van Lissabon en het Handvest van de grondrechten nu de juridische hoekstenen vormen, is er natuurlijk een andere politieke aanpak van het probleem nodig. De bescherming en het welzijn van het kind behoren nu officieel tot de pijlers van de rechten die de Unie garandeert. Dat is de basis van het debat van vandaag en van de mondelinge vraag die is gesteld. Het vormt het uitgangspunt voor een breder debat, dat dit Parlement ter harte zou moeten nemen. Het zou een nauwkeurige en attente discussie moeten zijn, die met dezelfde volharding zou moeten worden gevoerd waar mevrouw Angelilli blijk van heeft gegeven.</p>
      <p sl="it">Staat u mij toe een uitspraak van Antoine de Saint-Exupéry in herinnering te roepen: “Alle volwassenen zijn ooit kind geweest, maar slechts weinigen herinneren zich dat.”</p>
    </intervention>
    <intervention id="1-169-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">De mondelinge vraag die ten grondslag ligt aan de resolutie over internationale adopties plaatst een kwestie van zeer groot belang op de agenda van het Europees Parlement.</p>
      <p sl="ro">Internationale adoptie kan alleen worden overwogen als alle mogelijkheden voor een adoptie in eigen land zijn uitgeput. Internationale adoptie brengt een aantal specifieke kwesties en problemen met zich mee, die grotendeels voortkomen uit de beperkte interactie tussen een kind en de adoptieouders in de tijd voorafgaande aan de adoptie, en na de adoptie uit de aanpassingsproblemen van het kind op het gebied van taal en cultuur. Het principe dat men in het belang van het kind moet handelen en niet dat van de adopteerder, zoals ook aangegeven in het VN-Verdrag en het Verdrag van Den Haag, moet de basis vormen voor de resolutie van het Europees Parlement, die zich moet richten op de ontwikkeling van het kind in een gezinsomgeving die het kind continuïteit biedt in de opvoeding, rekening houdend met de etnische, religieuze, culturele en taalachtergrond van het kind.</p>
      <p sl="ro">De belangrijkste overweging bij het bestuderen van het themaadoptie en bij het opstellen van de resolutie is het principe dat het kind vanuit het overheidssysteem moet worden gere-integreerd in een biologisch gezin of biologische familie. Ik wil de aandacht vestigen op de verwarring die vaak ontstaat tussen het aantal van hun ouders gescheiden kinderen onder de hoede van de staat, en het aantal kinderen dat beschikbaar is voor adoptie. Kinderen die van hun ouders zijn gescheiden genieten gedurende beperkte tijd bescherming van de staat en zijn niet beschikbaar voor adoptie. Ik ben van mening dat er geen behoefte is aan controlemechanismen en dat de bestaande, internationaal toegepaste principes in dit verband afdoende zijn.</p>
    </intervention>
    <intervention id="1-170-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, we houden vanavond dit debat, dat mede de vrucht is van de inspanningen van talloze verenigingen die zich in heel Europa en de Europese Unie tot ons hebben gewend met het verzoek deze gevoelige materie te behandelen. Op initiatief van mevrouw Angelilli hebben we op basis van al die reacties deze mondelinge vraag gesteld.</p>
      <p sl="it">Die verenigingen hebben, op grond van een tegenspraak die zij hebben vastgesteld, een ogenschijnlijk zeer makkelijke vraag aan ons voorgelegd. Heel veel kinderen in Europa zitten in instellingen en er zijn heel veel gezinnen die een kind willen adopteren. Die kinderen en families ontmoeten elkaar echter lang niet altijd, waardoor veel kinderen in instellingen blijven zitten en veel gezinnen kinderloos blijven.</p>
      <p sl="it">Die kinderen hebben natuurlijk onze prioritaire aandacht en zij hebben dan ook recht op een zorgvuldige behandeling. Wanneer kinderen echter te lang in een instelling blijven zitten, lopen zij vaak het risico door de nieuwe slavenhandelaren in de prostitutie terecht te komen of het slachtoffer te worden van orgaanhandel.</p>
      <p sl="it">Dat gebeurt allemaal terwijl veel families hun huizen zouden willen openstellen voor deze kinderen. Daarom ben ik zeer tevreden met wat de commissaris heeft gezegd over de voorgenomen maatregelen. Daaraan moeten we echter wel toevoegen dat er meer samenwerking moet komen tussen de lidstaten op het vlak van interlandelijke adoptie, natuurlijk samen met toezicht op de bescherming van de geadopteerde kinderen.</p>
      <p sl="it">We vragen dus om meer gestroomlijnde procedures in het belang van de families en de kinderen, zodat over een aantal jaren als deze kinderen en jongeren volwassen mannen en vrouwen zijn zij zich niet hoeven af te vragen waarom Europa met al die families die bereid zijn een kind op te vangen hen aan hun lot heeft overgelaten.</p>
    </intervention>
    <intervention id="1-171-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, ik wil adoptie graag benaderen vanuit een iets ander perspectief. Kinderen verdienen het allerbeste. Dat betekent allereerst dat ze een gezin verdienen. Hun eigen gezin of een vervangend gezin, met een liefhebbende moeder en vader. Noch de Europese Unie noch nationale grenzen mogen bij het vinden van zo een gezin een beperking vormen. Hoewel de lidstaten het laatste woord hebben als het gaat om adoptie, is het onze taak om het proces makkelijker te maken.</p>
      <p sl="sk">Laten we echter niet vergeten dat het streven naar het beste voor het kind op de eerste plaats moet komen. Dit betekent dat we ernaar moeten streven ouders te helpen als ze in de problemen komen. De sociale situatie van ouders mag geen reden zijn om te besluiten hun kinderen te laten adopteren. Het is eenvoudig om verarmde ouders hun kind te ontnemen, maar tegelijk het allerergste wat we een kind kunnen aandoen. En dat geldt voor internationale adoptie nog twee keer zo sterk.</p>
      <p sl="sk">Als een van de ondertekenaars van de vraag over internationale adoptie die we aan de Commissie hebben gesteld, ben ik verheugd dat dit thema zo veel van mijn collega’s aanspreekt. Ik zou alleen nog verheugder zijn als ze met dezelfde energie en inzet zouden opkomen voor het belang van het gezin op alle Europese beleidsgebieden.</p>
    </intervention>
    <intervention id="1-172-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, internationale adoptie op grond van het beginsel van het overwegende belang van het kind en het beginsel van de eerbiediging van de fundamentele rechten van het kind is een geschikt middel om een gezin te vinden voor kinderen voor wie in het land van oorsprong geen gezin te vinden is.</p>
      <p sl="es">Mensenhandel, seksuele uitbuiting en arbeid onder slavernijachtige omstandigheden zijn een afschuwelijke realiteit waaronder honderden miljoenen minderjarigen gebukt gaan. Laten we eens een paar statistieken bekijken: er zijn meer dan 145 miljoen straatkinderen in de wereld; alleen al in Rusland leven meer dan 600 000 kinderen op straat; sinds 1980 zijn meer dan 2 miljoen kinderen omgekomen als gevolg van gewapende conflicten; meer dan 600 miljoen kinderen leven in extreme armoede; per jaar sterven er meer dan 5 miljoen kinderen; in de ontwikkelde landen groeien meer dan honderd 30 miljoen kinderen op zonder toegang te hebben tot het basisonderwijs als gevolg van hun armoede, en 60 procent van hen zijn meisjes; wereldwijd zijn 7 miljoen kinderen onderworpen aan seksuele slavernij.</p>
      <p sl="es">Om al deze redenen moeten wij mechanismen stimuleren die kunnen bijdragen tot de ontwikkeling van een instrument voor internationale adoptie dat gericht is op de bescherming van minderjarigen. Daartoe moeten de verschillende eisen en procedures zoals voorzien in de wetgevingen van de lidstaten geharmoniseerd worden, met name door toepassing van artikel 21 van het Verdrag inzake de rechten van het kind en door het in aanmerking nemen van artikel 24 van ons eigen Handvest van de grondrechten.</p>
    </intervention>
    <intervention id="1-173-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, ik heb deze mondelinge vraag, waartoe mevrouw Angelilli het initiatief heeft genomen, meeondertekend daar ik van mening ben dat na de inwerkingtreding van het Verdrag van Lissabon de Europese Unie er absoluut niet meer omheen kan de bescherming van kinderen te scharen onder haar prioriteiten.</p>
      <p sl="it">De bestaande adoptieprocedures vormen slechts de lakmoesproef voor het hellende sociale vlak waarop we ons bevinden. Wij moeten dan ook tegenmaatregelen nemen om deze ontwikkeling in te dammen. In het beste geval worden kinderen het slachtoffer van commerciële praktijken die voor niemand erg verheffend zijn. Helaas worden deze kinderen echter ook vaak het slachtoffer van uitbuiting en geweld.</p>
      <p sl="it">Er zijn zogenaamde spookkinderen, die als illegalen zijn geboren of in de steek zijn gelaten en nooit zijn geregistreerd. Daarnaast is er ook een onbepaald aantal kinderen dat in aanmerking komt voor adoptie en een even groot aantal echtparen dat bereid is te adopteren. Die kinderen en echtparen ontmoeten elkaar echter nooit vanwege problemen in verband met de interpretatie van de wetgeving of omslachtige bureaucratische regels.</p>
      <p sl="it">Unicef heeft onlangs een studie gepubliceerd waarin ook voor vele Europese landen alarmerende gegevens staan. Als voorzitter van de Commissie verzoekschriften ben ik meerdere keren gestuit op wetten van lidstaten die met elkaar in tegenspraak verkeren en alleen voor kinderen negatieve en soms dramatische gevolgen hebben.</p>
      <p sl="it">De ingewikkelde procedures in vele nationale rechtsstelsels zijn niet altijd in het belang van het kind. Langdurige procedures staan op gespannen voet met de noodzaak een kind in zijn eerste levensjaar elders te plaatsen teneinde de traumatische effecten van het verplaatsen van zijn wortels beperkt te houden en langdurige verblijven in weeshuizen te voorkomen. We moeten er in dit verband ook rekening mee houden dat kinderen als ze eenmaal een bepaalde leeftijd gepasseerd zijn, minder gewild zijn.</p>
      <p sl="it">Gezien deze gegevens geloof ik dat het raadzaam is de al lang gevoelde noodzaak van coördinatie op Europees niveau van de nationale wetgevingen met praktische maatregelen te realiseren, zodat aan de ene kant de procedures voor adopties binnen Europa vereenvoudigd kunnen worden en er aan de andere kant zekerheid bestaat dat bij adopties van kinderen uit landen buiten Europa de fundamentele beginselen worden geëerbiedigd.</p>
    </intervention>
    <intervention id="1-174-000" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, commissaris, dames en heren, ik feliciteer mevrouw Angelilli met deze mondelinge vraag, die zeer gelegen komt. Ik behoor tot degenen die van mening zijn dat we moeten zorgen voor een efficiënter beleid om kinderen te beschermen en om kinderarmoede, misbruik van kinderen en het in de steek laten van kinderen te voorkomen, en om tegelijkertijd alternatieven te bevorderen voor de plaatsing van kinderen in instellingen. Daarbij moet adoptie een essentiële rol spelen.</p>
      <p sl="pt">Unicef stelt dat het aantal kinderen in instellingen niet is gedaald en dat de toename van adopties achterblijft bij de groei van het aantal kinderen dat in een instelling is geplaatst. Dat betekent dat we eens grondig bij onszelf te rade moeten gaan. Er moet een algemene evaluatie worden gemaakt van de wetgeving en de administratieve praktijk en de rechtspraktijk voor de bestaande adoptieprocedures in de lidstaten, zodat we eventuele belemmeringen voor het goed functioneren van die praktijk in kaart kunnen brengen.</p>
      <p sl="pt">Wat betreft derde landen moeten we toezicht houden op het probleem van onregelmatige of illegale adopties, die vooral voorkomen in de armste regio’s. Dat geldt bijvoorbeeld voor Guinee-Bissau, waar meer dan 50 procent van de kinderen niet staat geregistreerd. Die situatie vergemakkelijkt de criminele activiteiten van netwerken die zich schuldig maken aan kinderhandel.</p>
      <p sl="pt">Ik geloof dan ook dat een Europese strategie noodzakelijk is om de belangen van kinderen bij internationale adoptieprocedures te beschermen, zodat ontvoering en verkoop van kinderen en kinderhandel voorkomen kunnen worden.</p>
    </intervention>
    <intervention id="1-175-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, het motto van de Ierse International Adoption Association is dat er allerlei soorten gezinnen bestaan. Het debat van vanavond weerspiegelt de huidige belangstelling voor adoptie. De Association telt ruim 1 200 leden: velen hebben een kind geadopteerd en sommigen willen dat graag.</p>
      <p sl="en">Onze houding ten aanzien van adoptie is sterk veranderd. Ierland kent een verleden waarin kinderen bij hun moeders – met name alleenstaande moeders – werden weggehaald en aan anderen ter adoptie werden aangeboden. Dat is geen mooi verleden, maar het heeft wel geleid tot onze huidige mening over adoptie: het kind moet centraal staan. Daarbij spelen de biologische ouders absoluut een belangrijke rol.</p>
      <p sl="en">Daarnaast is het onze plicht en verantwoordelijkheid om alle kinderen een zo goed mogelijk thuis te bieden. Elke lidstaat – want op dat niveau moeten we opereren – moet de kinderen binnen zijn eigen grenzen beschermen. Europa moet een coördinerende rol spelen.</p>
      <p sl="en">Ik hoop dat er bij ons in Ierland een referendum over de rechten van het kind komt. We praten daar veel over, maar we gaan er niet zo doeltreffend mee om. Ik heb goede hoop dat dat referendum er komt. Dan zal de situatie beslist beter worden. Dit was een zeer nuttig debat en daarvoor bedank ik mijn collega’s.</p>
    </intervention>
    <intervention id="1-176-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, het mooiste geschenk dat wij een kind kunnen geven, is een gelukkig gezin. De meeste kinderen vinden dat gezin bij hun biologische ouders. Maar een groot aantal dankt dat aan zijn of haar adoptieouders.</p>
      <p sl="en">Beide opties verdienen de voorkeur boven een instelling, als er tenminste geen corruptie of misbruik plaatsvindt.</p>
      <p sl="en">Het is moeilijk om een balans te vinden, maar ik denk dat we – rekening houdend met het Haags Verdrag enzovooort – bonafide, onberispelijke potentiële adoptieouders beter moeten helpen bij het schenken van een gelukkige omgeving aan een kind dat er anders geen heeft, en dat we hen niet moeten opschepen met langdurige, kostbare, ellenlange procedures.</p>
      <p sl="en">We moeten een goede balans vinden, want als docent heb ik veel geadopteerde kinderen ontmoet en de overgrote meerderheid had het thuis uitstekend.</p>
    </intervention>
    <intervention id="1-177-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, commissaris, mevrouw Angelilli, dames en heren, door de inwerkingtreding van het Verdrag van Lissabon behoren de bescherming en het welzijn van het kind nu tot de grondrechten waartoe Europa zich verbindt. Desalniettemin worden er in Europa nog steeds te veel kinderen in de steek gelaten, die in het beste geval in een weeshuis belanden. Dat is een dramatische situatie die we in onze democratieën niet mogen dulden.</p>
      <p sl="it">Daarom moeten we alles in het werk stellen om te beletten dat die situatie onbeheersbaar wordt. We hebben een strategie nodig waardoor we attenter zijn en het recht om op internationaal niveau kinderen te adopteren maximaal wordt bevorderd.</p>
      <p sl="it">Om dat te realiseren moeten we op de allereerste plaats de situatie in alle lidstaten nauwkeurig in kaart brengen en constant volgen door bijvoorbeeld een permanent waarnemingscentrum voor de rechten van kinderen op te richten. Bovendien is het noodzakelijk een volledig beeld te krijgen van de maatregelen die de Europese Unie al heeft genomen en nog zou kunnen nemen om kinderen die door Europese burgers worden geadopteerd maximaal te beschermen.</p>
    </intervention>
    <intervention id="1-178-000" speaker_id="96955" name="Catherine BEARDER" is_mep="True" mode="spoken" nationality="United Kingdom" birth_date="14-01-1949" birth_place="Broxbourne" p_group="Renew Europe Group" m_state="GB">
      <p sl="en">Mijnheer de Voorzitter, het huidige brede pakket instrumenten voor internationale adoptie heeft geleid tot verwarring over de instantie die de rechten van het kind dat in een ander land geadopteerd wordt, moet waarborgen. De Commissie moet zich meer bezighouden met de bevoegde autoriteiten en zij moet ervoor zorgen dat de autoriteiten die de rechten van de adoptiefouders en adoptiefkinderen reguleren, waarborgen dat aan de minimale basisnormen wordt voldaan en dat het kind op de langere termijn een band met zijn geboorteland en de cultuur van dat land kan behouden.</p>
      <p sl="en">Er zijn met name dringend maatregelen nodig als reactie op het misbruik van en de handel in kinderen, die, zoals een verslag in mijn eigen land vandaag aantoont, zowel binnen als buiten Europa alarmerend groeien. De handel in en het witwassen van kinderen – het stelen en vervolgens als echte wezen verkopen van kinderen aan adoptieouders – vormen een fenomeen dat internationaal onvoldoende aandacht ontvangt.</p>
      <p sl="en">Ik verzoek de Commissie om een actievere rol te spelen op het gebied van internationale adoptie, om concrete maatregelen te treffen ter verbetering van het ingewikkelde, rommelige wetgevingskader waar de internationale adoptie in de EU momenteel onder valt, en om deze allerkwetsbaarste jonge mensen te beschermen.</p>
    </intervention>
    <intervention id="1-179-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, we hebben het nu over internationale adoptie omdat er in elk land kinderen zijn die om de een of andere reden niet in een functionerend gezin of vervangend gezin kunnen worden geplaatst in het land zelf.</p>
      <p sl="sk">Het zou onacceptabel zijn als de situatie waar we kort geleden nog getuige van zijn geweest, zou worden herhaald, namelijk dat een rijker land, zoals Italië, meer mogelijkheden heeft om kinderen te adopteren uit een armer land, in dit geval Roemenië. Inderdaad, zoals enkele collega’s al hebben opgemerkt, armoede mag nooit voldoende reden zijn om kinderen uit hun gezin weg te nemen en internationale adoptie mogelijk te maken.</p>
      <p sl="sk">Ik wil extra benadrukken dat we er goed op moeten letten dat niet alleen de nationale maar ook de internationale wetgeving in acht wordt genomen, zodat de risico’s van misbruik en ontvoering van kinderen en kinderhandel worden tegengegaan.</p>
    </intervention>
    <intervention id="1-180-000" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik wil graag verwijzen naar het VN-verdrag, waarin staat dat internationale adopties alleen een alternatief kunnen zijn als het kind niet in een adoptiegezin geplaatst kan worden of anderszins op passende wijze kan worden verzorgd in het land van herkomst.</p>
      <p sl="ro">Het liberaliseren van internationale adopties brengt vele risico’s met zich mee. Aan de ene kant verhoogt dit het risico op kinderhandel en kindermisbruik vanwege financiële belangen en de beperkte toezichtmogelijkheden na de adoptie. Bovendien kunnen er negatieve sociale, psychologische en pedagogische gevolgen ontstaan indien kinderen van hun biologische ouders en land van herkomst worden gescheiden. Bij de discussie over adoptie moet het welzijn van het kind onze voornaamste zorg zijn. Daarom moeten EU-lidstaten met uiteenlopende tradities en wettelijke adoptieprocedures niet onder druk worden gezet om internationale adoptie te liberaliseren.</p>
    </intervention>
    <intervention id="1-181-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">Mijnheer de Voorzitter, ik wil nogmaals uw aandacht voor de praktijk van de illegale adoptie vragen. Er bestaat een crimineel netwerk in Europa – vooral in zuidoostelijk Europa – dat zich daarmee inlaat. Honderden kinderen worden illegaal geadopteerd of verhandeld.</p>
      <p sl="en">Na alles wat we hier in het Parlement bereikt hebben, mogen we geen genoegen nemen met één korte overweging over dit onderwerp in de richtlijn inzake mensenhandel. Ik verzoek de Commissie om speciale maatregelen ter voorkoming van dit gruwelijke misdrijf en ter bestraffing van de daders. We kunnen deze uiterst wrede praktijk niet per land, op nationaal niveau, aanpakken. Het gaat hier om georganiseerde misdaad, en daarom dring ik aan op een EU-brede aanpak.</p>
    </intervention>
    <intervention id="1-182-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">De resolutie betreffende internationale adoptie in de EU moet de volgende zaken duidelijk vermelden: gezinnen die gebruik willen maken van internationale adoptie, moeten een verklaring verkrijgen van de bevoegde nationale autoriteit in hun eigen land, en internationale adoptie moet uitsluitend plaatsvinden onder de verantwoordelijkheid van de bevoegde autoriteiten in de twee lidstaten, dat van het adoptiegezin en dat van het betreffende kind.</p>
      <p sl="ro">Daarnaast moet het toezicht op via internationale adoptie geadopteerde kinderen worden uitgevoerd door de nationale bevoegde autoriteit. Ten slotte moet de nationale bevoegde autoriteit regelmatig verslag uitbrengen aan de lidstaat van herkomst van het via een internationale procedure geadopteerde kind met betrekking tot de ontwikkeling van het kind.</p>
    </intervention>
    <intervention id="1-183-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik wil alleen iets toevoegen over ‘kinship care’, pleegzorg door familieleden, en de ondersteuning van deze mensen.</p>
      <p sl="en">Het zijn voornamelijk grootouders die dit soort pleegzorg verlenen en die in dat geval de belangrijkste verzorgers voor hun kleinkinderen zijn, meestal omdat de ouder ofwel verslaafd is aan drugs ofwel door een drugsverslaving is overleden.</p>
      <p sl="en">De kwestie die ik onder de aandacht van dit huis wil brengen, is het goede werk van Mentor UK inzake de rechten van die zogenaamde kinship carers. Sommige grootouders adopteren hun kleinkinderen;andere grootouders doen dat niet, maar onderhouden wel een liefdevolle relatie met het kind en bieden het een stabiele, veilige omgeving. Kinderen in deze situatie hebben echter vaak minder rechten dan kinderen in echte pleeggezinnen. Dat is in dit debat wel even aangestipt, maar als u in het onderwerp geïnteresseerd bent, dring ik er bij u op aan zich te verdiepen in het werk van Mentor UK en de hulp die deze organisatie aan kinship carers in de verschillende landen biedt.</p>
    </intervention>
    <intervention id="1-184-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil me om te beginnen aansluiten bij hen die hun dank hebben uitgesproken aan mevrouw Angelilli voor het opstarten van een zeer rijk debat vanavond. Ik wil vijf punten maken om het debat af te ronden.</p>
      <p sl="en">Om te beginnen is de Commissie het volledig eens met de geuite opvattingen omtrent het belang van bescherming en bevordering van de rechten van kinderen bij interlandelijke adoptie. Dit is en blijft de belangrijkste doelstelling van de Commissie bij onze discussies over dit onderwerp, zowel in het kader van het Verdrag van Den Haag als in ons werk inzake de rechten van kinderen in Europa.</p>
      <p sl="en">Wat dit onderwerp betreft, wil ik erop wijzen dat we in de komende mededeling over kinderrechten acties ter bevordering van de rechten van het kind zullen presenteren voor de periode van 2011 tot 2014. Hieronder zijn ook acties voor verbetering van de ondersteuning die de Commissie geeft aan de lidstaten bij de tenuitvoerlegging van het Verdrag van de Verenigde Naties inzake de rechten van het kind. Zoals ik al opmerkte in verband met het groenboek, ondernemen we ook stappen die het gebruik van akten van de burgerlijke stand moeten vergemakkelijken, oftewel de wederzijdse erkenning van nationale adoptiebesluiten in de EU.</p>
      <p sl="en">Met betrekking tot de zorgen van leden van het EP over de gevoeligheid van het onderwerp en het argument dat het moet worden bezien in de context van nationale behoeften en nationale wetgeving, wil de Commissie onderstrepen dat de Roemeense wetgeving inzake internationale adopties uitsluitend de verantwoordelijkheid van de Roemeense regering is. De getroffen maatregel moet worden gezien in verband met de verwerpelijke praktijken bij internationale adopties in Roemenië in het verleden. De Commissie volgt de ontwikkelingen in de Roemeense wetgeving op de voet, maar ik benadruk nogmaals dat het de exclusieve verantwoordelijkheid van Roemenië is om deze wetgeving verder uit te werken.</p>
      <p sl="en">Wat monitoring betreft, zijn wij ervan overtuigd dat de speciale commissie van het Haags Verdrag inzake de bescherming van kinderen en de samenwerking op het gebied van de interlandelijke adoptie de geschikte instelling is. De Commissie speelt ook een rol in dit monitoringorgaan. We zullen veel van de punten die vanavond te berde zijn gebracht in acht nemen wanneer we nadenken over de manier waarop we binnen dit orgaan ons werk zullen doen.</p>
      <p sl="en">De Commissie is van mening dat accreditatie een kwestie is voor nationale autoriteiten. Dit heeft te maken met het familierecht dat de lidstaten reeds hebben en ontwikkelen, en daarom is het terecht dat het op dat niveau wordt behandeld.</p>
      <p sl="en">Ten slotte zal ik aan vicevoorzitter Reding de punten doorgeven die hier vanavond zijn naar voren zijn gebracht, met inbegrip van de vraag van één afgevaardigde waar nog een antwoord op wordt verwacht.</p>
      <p sl="en">Als peettante van een geadopteerd jongetje heb ik zelf gezien hoe emotioneel en zwaar adoptie kan zijn, en hoeveel factoren meespelen bij de beslissing om te adopteren. Ik heb vanavond niet alleen met veel belangstelling het debat gevolgd, maar ook met het gevoel dat het niet alleen een kwestie is van wetgeving, maar ook een van gevoel en verstand. Laten we daarom bidden dat zowel gevoel als verstand in stelling worden gebracht om de belangen van kinderen zo goed mogelijk te beschermen; zowel onze kinderen als die in andere landen.</p>
    </intervention>
    <intervention id="1-185-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Tot besluit van het debat zijn er vijf ontwerpresoluties ingediend, overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt woensdag 19 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-186-000" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">De besproken resolutie komt in feite met de basisbeginselen voor de rechten van te adopteren kinderen en met waarborgen voor hun welzijn. Het schiet tekort bij het doen van concrete voorstellen om adoptieprocedures efficiënter en minder bureaucratisch te maken, zonder dat de waarborgen daarbij in het geding komen. Duizenden ouderloze of in de steek gelaten kinderen leven in slechte omstandigheden. Er zijn duizenden kinderloze stellen die deze kinderen een toekomst zouden kunnen geven. Het volstaat niet om de EU-instellingen op te roepen een actieve rol te spelen in de Haagse Conferentie bij het uitoefenen van druk ten behoeve van verbetering, stroomlijning en vereenvoudiging van internationale adoptieprocedures. Het zou zinvoller zijn wanneer er concrete voorstellen werden gedaan voor de stroomlijning en vereenvoudiging van internationale adoptieprocedures. Het zou bewonderenswaardig zijn als we de kwestie van internationale adopties in de bredere context van adoptie als zodanig kunnen bechouwen. Nationale overheden moeten zorgen voor wetgeving die een nieuwe stimulans geven aan de relevante wetten en de adoptie mogelijk maken van kinderen die door hun ouders in de steek zijn gelaten. In veel wetgevingen is de instemming van de biologische ouders nog steeds vereist, ook al hebben deze hun kinderen geheel aan hun lot overgelaten.</p>
    </intervention>
    <intervention id="1-187-000" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">In onze maatschappij hebben kinderen de meeste bescherming nodig, met name weeskinderen en kwetsbare of mishandelde kinderen. Bij internationale adopties dragen de kinderen die uit hun vertrouwde omgeving worden gehaald, de hieruit ontstane schade met zich mee. Het welzijn van het kind moet altijd voorop staan. Daar zou ook de VN eens op mogen letten. Vorig jaar werd in Mexico-Stad een campagne op metrokaartjes gelanceerd, bedoeld om het adoptierecht van homoparen promoten. Die campagne is volgens mediaberichten door de VN ondersteund, en dat terwijl psychologen hebben bevestigd dat het voor de ontwikkeling van kinderen van essentieel belang is dat zij opgroeien in een situatie waarin een vader én een moeder als identificatiepersonen fungeren. Juist bij geadopteerde kinderen, die al geen ideale startpositie hebben, zijn stabiele gezinsverhoudingen van groot belang. Elk partnerschap kan moeilijke tijden beleven, maar als het gaat om het kinderwelzijn, is dit vragen om problemen.</p>
    </intervention>
    <intervention id="1-188-000" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Ik ben blij dat het Europees Parlement vandaag de kwestie van adoptie in de Unie bespreekt, want dit is een kwestie die mij nauw aan het hart ligt. De bijzondere aandacht voor kinderen in het Handvest van de grondrechten en in art. 3 van het Verdrag betreffende de Europese Unie geeft ons de mogelijkheid maar ook de plicht om deze kwestie te behandelen. Internationale adoptie kan voor vele in de steek gelaten kinderen, die als gevolg van hun leeftijd en gezondheid geen kans hebben op adoptie in eigen land, een kans op een normaal leven en een gelukkig gezin zijn. In Europa hebben we momenteel te maken met een situatie waarbij er weinig kinderen voor adoptie zijn in landen waar abortus algemeen aanvaard en gemakkelijk toegankelijk is. In andere landen daarentegen zijn er vele kinderen die, met uitzondering van de jongsten, geen kans hebben om een eigen gezin te vinden. Bovendien stijgt het aantal koppels die moeilijk eigen kinderen kunnen krijgen of lijden aan ongeneeslijke onvruchtbaarheid. Daarom ben ik zeer enthousiast over het werk van de Europese Commissie in deze kwestie. De lidstaten moeten tot een akkoord komen betreffende de vereenvoudiging van procedures, zodat deze niet te ingewikkeld en langgerekt zijn. We mogen echter niet vergeten om beschermings- en controlemechanismen in te voeren om kinderhandel te voorkomen.</p>
    </intervention>
  </section>
  <section id="creitem19" title="19. Spreektijd van één minuut (artikel 150 van het Reglement)">
    <intervention id="1-190-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-191-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Het is nu al 19 maanden geleden dat Canada van de ene op de andere dag eenzijdig de visumplicht invoerde voor burgers van de Tsjechische Republiek. Zet daar tegenover dat Tsjechië als lidstaat van de Europese Unie niet hetzelfde doen mag voor alle burgers van Canada. Commissievoorzitter Barosso reageerde onmiddellijk met te zeggen dat dit een communautair probleem is en geenszins een bilateraal probleem. Ik moet helaas echter constateren dat mevrouw de commissaris Malmström deze kwestie desondanks niet bijster hoog op haar agenda heeft staan; het enige dat ze doet is passief het bilaterale werkoverleg volgen. Toen ik de Raad aansprak op deze problematiek werd mij medegedeeld, dat de Unie zich niet bezighoudt met mogelijke toepassing van het wederkerigheidsbeginsel omdat de commissaris haar nog geen enkel voorstel gedaan had in die zin. De Tsjechische burgers zijn dus de facto tweederangs EU-burgers, in ieder geval wat hun rechten betreft. Bovendien kunnen de Tsjechen maar niet begrijpen dat de Canadezen nog altijd zonder visum naar de Tsjechische Republiek reizen kunnen.</p>
      <p sl="cs">Als gevolg van dit lakse optreden van de Commissie is het bovendien heel wel mogelijk dat het Tsjechische parlement besluit de ratificatie van overeenkomsten tussen de EU en Canada op te schorten. Er blijft het Tsjechische parlement eenvoudigweg niets anders over als de EU faalt en geen druk uitoefent op Canada. Hoe kan het anders nog de rechten van de burgers van het land verdedigen? Ik vraag dan ook samen met u dat mevrouw de commissaris onverwijld met Canada om tafel gaat zitten en zich daarbij ook sterk maakt voor de Roemenen en de Bulgaren. Of zijn het gemeenschappelijk visumbeleid en het solidariteitsbeginsel geen Europese waarden meer? Is mevrouw de commissaris zich er überhaupt bewust van wat er hier allemaal op het spel staat?</p>
    </intervention>
    <intervention id="1-192-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Het gebruik van psychotrope en psychoactieve middelen, dat zich wettelijke gezien over het algemeen in het grijs gebied bevindt, brengt veel meer schadelijke effecten met zich mee dan de op dit moment bekende drugs. Deze substanties worden regelmatig in Europa aangetroffen in zogenaamde droomwinkels en staan bekend als ‘etnobotanische middelen’. Deze term is bedacht om drugshandel en -gebruik minder schadelijk te doen lijken.</p>
      <p sl="ro">Landen als Polen, Israël, Zweden, Denemarken, Engeland en Duitsland hebben al een aanzienlijk aantal psychotrope en psychoactieve stoffen verboden. De op de markt verkrijgbare stoffen, hoewel niet voorkomend op de lijst van verboden stoffen, zijn zeer moeilijk te controleren. Medische hulpverleners kunnen daarom zeer moeilijk ingrijpen aangezien de gebruikte chemische verbindingen onbekende reacties teweegbrengen. De enige mogelijke maatregel is het verbieden van deze winkels, waarna we onze inspanningen moeten richten op het tegenhouden van de verkoop van deze stoffen via internet.</p>
    </intervention>
    <intervention id="1-193-000" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, de aanhoudende crisis in de eurozone wijst ons allen – Europese instellingen, lidstaten, politieke leiders – op onze verantwoordelijkheden. Wij moeten het momentum van de markten overnemen en een geïntegreerd en overtuigend antwoord geven op de crisis door de verantwoordelijkheden die de lidstaten op zich hebben genomen om aan hun verplichtingen te voldoen, aan te vullen – en niet door ze te vervangen of over het hoofd te zien. In dit kader beweren bekende Europese personen, politieke partijen, de burgers met hun demonstraties en Europese vakbonden dat Euro-obligaties een sleutelrol kunnen spelen bij het overwinnen van de kredietcrisis en het veiligstellen van de stabiliteit van de Euro.</p>
      <p sl="el">Ik wil daarom benadrukken dat de Raad onmiddellijk het verzoek moet inwilligen dat het Europees Parlement met zijn resolutie van 16 december 2010 heeft geformuleerd en een duidelijk teken aan de Europese Commissie moet geven zodat die deze kwestie grondig kan bestuderen en concrete voorstellen kan doen.</p>
    </intervention>
    <intervention id="1-194-000" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik ben opgestaan om iets te zeggen over het lot van honderdduizenden luchtreizigers in Europa gedurende de tien dagen vóór Kerstmis en over de chaos bij het vervoer van hen en hun bagage naar hun bestemmingen. Het feit dat onze luchtvaartmaatschappijen en onze luchthavens niet in staat bleken om te gaan met enkele centimeters sneeuw in enkele van de lidstaten, leidde tot vreselijke vertragingen, verstoringen van het vliegverkeer en vertwijfeling bij reizigers.</p>
      <p sl="en">Ik roep de Commissie vervoer en toerisme van het Parlement, de commissaris voor vervoer van de EU en de ministers van verkeer in de Raad op om een onderzoek uit te voeren naar de verstoringen, om voorzieningen te treffen om een herhaling hiervan te voorkomen, om te zorgen dat de getroffenen gepaste compensaties ontvangen en om een studie te doen naar een verdeling van de compensatielast in de toekomst over de luchtvaartmaatschappijen en andere betrokkenen, zoals de exploitanten van luchthavens.</p>
      <p sl="en">Ongebruikelijk zware sneeuwval en ongewoon lage temperaturen, zoals in 2009 voorspeld door het Potsdam-Instituut, zijn het gevolg van het smelten van de Arctische ijskap. Deze fenomenen zullen steeds vaker optreden. We kunnen ze niet voorkomen, hoezeer we ook moeten proberen ze te beperken, maar we kunnen – en moeten – er wel op zijn voorbereid.</p>
    </intervention>
    <intervention id="1-195-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, in Moskou zijn de resultaten bekendgemaakt van het rapport van de speciale commissie die de Poolse vliegtuigramp bij de Russische stad Smoleńsk op 10 april vorig jaar heeft onderzocht. Bij deze vliegtuigramp kwamen de Poolse president en 96 andere passagiers om, waaronder een aantal Poolse prominenten. Dit rapport is absoluut schandalig. Het bevat een reeks leugens en schuift duidelijk de verantwoordelijkheid voor deze ramp af op de Poolse kant. Hierbij worden ernstige fouten aan Russische kant genegeerd, zoals de slechte begeleiding van het vliegtuig door de controletoren bij de landing in Smoleńsk. De Russische kant heeft de vele opmerkingen van Polen op dit rapport niet in aanmerking genomen, en twintig pagina’s commentaar zijn gewoonweg genegeerd. Dit is een zeer spijtige zaak, en de Europese Unie zou dit moeten onderzoeken.</p>
    </intervention>
    <intervention id="1-196-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, het jaar 2010, dat was uitgeroepen tot het Europees Jaar voor de bestrijding van armoede en sociale uitsluiting, is voorbij. De Europese Unie heeft met een ongehoorde dosis cynisme en hypocrisie in datzelfde jaar beleid en richtsnoeren geformuleerd, die geleid hebben tot de significante stijging van de armoede en sociale uitsluiting, die we vandaag zien.</p>
      <p sl="pt">In Portugal is de begroting van de overheid voor 2011 opgesteld en goedgekeurd onder enorme druk en luid gejuich van de Europese Unie. Door die begroting zal Portugal in een economische recessie terechtkomen en op sociaal vlak sterk achteruitgaan. De werkloosheid, die op dit moment al op een historisch hoogtepunt zit, zal verder stijgen en armoede en sociale uitsluiting zullen om zich heen grijpen.</p>
      <p sl="pt">Daar komen de ontoelaatbare druk en de chantagepraktijken waar het land de afgelopen weken aan is blootgesteld nog bij. Wij protesteren hier heftig tegen die praktijken. Het financieel kapitaal en de instellingen die ervoor werken slaan een steeds dreigender toon aan, zodat het land en de Portugezen de onrechtvaardige maatregelen en de plundering accepteren en akkoord gaan met het wegsluizen van middelen uit Portugal naar de zakken van het financieel kapitaal.</p>
      <p sl="pt">Een ding is zeker: er staat ons een jaar met veel strijd te wachten als wordt volhard in deze maatregelen.</p>
    </intervention>
    <intervention id="1-197-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="en">Mijnheer de Voorzitter, onder verwijzing naar artikel 18 van de Universele Verklaring van de rechten van de mens en artikel 10 van het Handvest van de grondrechten van de Europese Unie, is mij onder de aandacht gebracht dat er op eerste kerstdag een enorme schending van de vrijheid van godsdienst heeft plaatsgevonden in de Agios Synesios-kerk in de bezette stad Rizokarpaso.</p>
      <p sl="en">De zogenaamde autoriteiten hebben, met hulp van Turkije, de zaterdagse eucharistieviering onderbroken onder het voorwendsel dat er geen toestemming was gevraagd om deze die dag te houden, hoewel er volgens de Kerk van Cyprus begin december wel degelijk om toestemming was gevraagd, net als de afgelopen 36 jaren.</p>
      <p sl="en">Mijnheer de Voorzitter, ik wil u sterk aansporen gepaste stappen te ondernemen ter waarborging van de godsdienstvrijheid op het grondgebied van een lidstaat van de Europese Unie.</p>
    </intervention>
    <intervention id="1-198-000" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">Mijnheer de Voorzitter, op eerste kerstdag hebben de Turkse veiligheidstroepen in Rizokarpaso, in het bezette deel van Cyprus, hardhandig de eucharistieviering onderbroken van de enkele overblijvende – en bejaarde – christenen aldaar, de priester uit de kerk gezet en de aanwezigen opgedragen te vertrekken. De opgegeven reden hiervoor was dat er schriftelijke toestemming was gegeven voor een zondagse mis, maar dat eerste kerstdag op zaterdag viel.</p>
      <p sl="en">De vereiste om schriftelijke toestemming te verkrijgen voor het houden van een eredienst is op zichzelf al een inperking van de godsdienstvrijheid, laat staan de onderbreking van een eucharistieviering met Kerstmis op grond van een kleingeestig bureaucratisch voorwendsel – dit alles in een lidstaat van de EU, bij verordening van een land dat wil toetreden.</p>
      <p sl="en">Op basis van de overeenkomst van Wenen mocht na de Turkse invasie een enclave van 12 000 Grieks-Cyprioten blijven wonen op het schiereiland Karpass. Vandaag wonen er nog 300. U weet nu waarom.</p>
    </intervention>
    <intervention id="1-199-000" speaker_id="96678" name="Alf SVENSSON" is_mep="True" mode="spoken" nationality="Sweden" birth_date="01-10-1938" birth_place="Götlunda" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, ik denk dat het bijzonder waardevol zou zijn als EU vanop het hoogste niveau een interreligieuze dialoog zou starten. Ik zou de EU willen zien proberen om Turkije als gastheer voor zo een dialoog op te laten treden. We weten allemaal op welke manier christenen in de wereld worden behandeld – op verschillende plaatsen in het Midden-Oosten, de kopten in Egypte, christelijke Irakezen in Irak, enzovoort. Ik ben er rotsvast van overtuigd dat we meer moeten doen dan er melding van maken, dan alleen maar luisteren en kijken; we moeten iets concreets doen.</p>
      <p sl="sv">Het eerste wat we volgens mij moeten doen is een dialoog tot stand brengen. Het zou waardevol zijn als Turkije, dat ondanks alles in staat is om bruggen te bouwen, als gastheer zou kunnen optreden voor dit soort dialoog. Het gaat om joden, christenen en moslims. Laat ons een brede interreligieuze dialoog tot stand brengen onder auspiciën van de EU.</p>
    </intervention>
    <intervention id="1-200-000" speaker_id="96884" name="Philippe JUVIN" is_mep="True" mode="spoken" nationality="France" birth_date="01-02-1964" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, de christenen in Irak en Egypte zeggen dat ze zwaar lijden, Binnenkort, dames en heren, zullen er geen christenen meer zijn op de grond waar het christendom het levenslicht heeft gezien. Zoals we zo-even al gezegd hebben was in Turkije, een seculair moslimland en een land dat bij ons aan de deur klopt, honderd jaar geleden 20 procent van de bevolking christen; vandaag de dag is dat nog maar 1 procent.</p>
      <p sl="fr">De beweging waar wij getuige van zijn is een werkelijkheid een enorme golfbeweging. De Arabisch-mohammedaanse wereld vervolgt zijn christenen, veroordeelt ze en weerhoudt hen ervan zich te bekeren, straft ze, doodt ze. We zien duidelijk gebeuren dat de islam een staatsgodsdienst wordt. Het resultaat is voor iedereen duidelijk – het christendom is het meest vervolgde geloof ter wereld.</p>
      <p sl="fr">Welnu, dames en heren, christenen verdedigen in het Midden-Oosten verhoogt de kans om een tegenwicht te kunnen vormen tegen de opkomst van het islamextremisme. De aanwezigheid van christenen overal is een evenwichtsfactor. Daarom moeten we die aanwezigheid absoluut verdedigen.</p>
      <p sl="fr">Ik vraag me serieus af, dames en heren, wat er met de mensenrechtenverdedigers is gebeurd die, net als wij, blij zijn dat het Westen seculair en pluralistisch is, en die schaamtevol hun ogen afwenden van een Midden-Oosten dat steeds meer voorbehouden blijft aan slechts één godsdienst.</p>
    </intervention>
    <intervention id="1-201-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Mijnheer de Voorzitter, dames en heren, de Hongaarse regering heeft eind 2010 besloten om geen subsidie meer te verlenen aan het kindertehuis dat door Emmi Pikler is opgericht in Boedapest.</p>
      <p sl="fr">Deze Hongaarse wetenschapster heeft dit centrum opgericht om op wetenschap gebaseerde leermethoden voor zeer jonge kinderen te ontwikkelen. De effectiviteit van deze methoden voor de psychomotorische ontwikkeling van kinderen is internationaal erkend. In Europa zijn steeds meer instellingen voor jonge kinderen op basis van dit model gekomen, zelfs in mijn eigen woonplaats in België.</p>
      <p sl="fr">Het is jammer dat, aan het einde van het Europees Jaar van de bestrijding van armoede en sociale uitsluiting, met name armoede onder kinderen, een dergelijk signaal wordt afgegeven door Hongarije. Het is een vreemde beslissing, gezien de internationale invloed van het Pikler Instituut en het feit dat de Hongaarse administratieve autoriteiten hebben gezegd dat ze willen dat het instituut blijft voortbestaan. Ik vraag me daarom af, hoewel ik niet bevooroordeeld ben, welke redenen ten grondslag liggen aan dit besluit van de Hongaarse regering.</p>
    </intervention>
    <intervention id="1-202-000" speaker_id="97203" name="Ramon TREMOSA i BALCELLS" is_mep="True" mode="spoken" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Mijnheer de Voorzitter, ik heb mijn bedenkingen bij de overeenkomst tussen de EU en Marokko. Als deze overeenkomst in haar huidige vorm doorgang vindt, moeten we vrezen voor de toekomst van de landbouwsectoren in de Euro-mediterrane landen.</p>
      <p sl="en">We moeten onze grenzen openstellen en overeenstemming bereiken met de Europese landbouwsectoren, en niet achter hun rug om handelen. De Commissie heeft onderzoeken laten uitvoeren waaruit duidelijk blijkt dat de Euro-mediterrane landen het meest te lijden zullen hebben van deze overeenkomst tussen de EU en Marokko.</p>
      <p sl="en">Persoonlijk zou ik deze overeenkomst alleen ratificeren als er bepaalde clausules in worden opgenomen met betrekking tot de arbeidsmarkt, de sociale dimensie en het milieu in Marokko. Als we niets doen lopen we het risico dat onze landbouwactiviteit en voedselindustrie het onderspit delven, vooral in de Euro-mediterrane landen. Dat zijn de zorgen waarvan ik u vanavond deelgenoot wilde maken.</p>
    </intervention>
    <intervention id="1-203-000" speaker_id="101580" name="Constance LE GRIP" is_mep="True" mode="spoken" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, net als een aantal van onze medeparlementsleden wil ik het hebben over de kwestie van de vervolging van christenen overal ter wereld, met name in het Midden-Oosten.</p>
      <p sl="fr">Ik hoef u niet nog eens te vertellen over de verschrikkelijke dingen die onlangs zijn gebeurd. Ik wil alleen wel in alle ernst zeggen dat het verdedigen van christenen in het Midden-Oosten en in de hele wereld, en het pleiten voor de vrijheid van godsdienst en geloofsdiversiteit, hetzelfde is als strijden door vrijheid, democratie en mensenrechten, wat de kernwaarden van het Europese project zijn en wat natuurlijk ook universele waarden zijn, of althans, dat vinden wij hier allemaal.</p>
      <p sl="fr">Het moment is nu echt gekomen om verontwaardiging, emotie en afkeuring opzij te zetten en woorden om te zetten in daden. Ik wil de autoriteiten van de Europese Unie – de hoge vertegenwoordiger voor buitenlandse zaken en veiligheidsbeleid, maar ook onze leiders en de ministers van Buitenlandse Zaken – daarom met klem verzoeken om speciale maatregelen te nemen en een specifiek en concreet actieplan ten uitvoer te leggen om van de eerbiediging van geloofsdiversiteit en de bestrijding van alle vormen van geloofsvervolging een prioriteit te maken.</p>
    </intervention>
    <intervention id="1-204-000" speaker_id="96826" name="Tamás DEUTSCH" is_mep="True" mode="spoken" nationality="Hungary" birth_date="27-07-1966" birth_place="Budapest" m_state="HU">
      <p sl="hu">Mijnheer de Voorzitter, beste collega’s, tot mei van vorig jaar was in Hongarije al acht jaar een coalitie van socialisten en liberalen aan de macht. Tijdens die acht jaren werd de democratie steeds zwakker en werden de mensenrechten steeds meer met voeten getreden. Bovendien werd de persvrijheid flink aan banden gelegd. De Europese socialisten en liberalen hebben daar nooit wat van gezegd. In mei van vorig jaar heeft een recordaantal Hongaren tegen de sociaal-liberale regering gestemd. Verkiezingen zoals er eerder in Europa nog nooit waren gezien, brachten een regering van Fidesz en de christendemocraten aan de macht. Eind vorig jaar heeft de nieuwe regering een mediawet goedgekeurd die persvrijheid garandeert. Hongarije en de Hongaarse regering voeren momenteel het voorzitterschap van de Europese Unie en worden daar dan ook op aangevallen. Dat is niet te verzoenen met de Europese normen en daarom moeten we onze stem laten horen.</p>
    </intervention>
    <intervention id="1-205-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mijnheer de Voorzitter, drie jaar geleden is de Schengenzone met nieuwe lidstaten uitgebreid. Op de grenzen tussen oude en nieuwe lidstaten bestaan echter nog steeds beperkende maatregelen.</p>
      <p sl="sk">Bijvoorbeeld op de grensovergang Rusovce – Kittsee, die zich bevindt op een snelweg tussen Slowakije en Oostenrijk, geldt aan de Oostenrijkse kant nog steeds een aanzienlijke snelheidsbeperking van 30 kilometer per uur. De grensovergang is bovendien sterk versmald door een betonnen wegversmalling.</p>
      <p sl="sk">Regelmatige snelheidscontroles zijn hier geen uitzondering en er vinden vaak politiecontroles plaats van de documenten van bestuurders en van hun vracht.</p>
      <p sl="sk">Lidmaatschap van de Schengenzone betekent tenslotte vrij verkeer van personen en goederen. Burgers zouden alleen aan een gewoon informatiebord moeten merken dat ze een grens tussen lidstaten van de Europese Unie overschrijden. Genoemd gedrag, dat niet alleen in Oostenrijk plaatsvindt, is een schending van het Schengenverdrag en de Commissie zou daarop een principieel antwoord moeten geven.</p>
    </intervention>
    <intervention id="1-206-000" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, de vorige sprekers hadden het over discriminatie van christenen. Ik zou het ook willen hebben over een zekere vorm van verloochening door een deel van de Europese lidstaten. In de voorbije weken, aan het begin van het voorzitterschap van Hongarije kregen de Hongaren heel wat kritiek te verduren en deze kritiek was vaak ongegrond en onrechtvaardig. Naast de uitspraken van de minister van buitenlandse zaken van Luxemburg kwamen er ook heel onrechtvaardige woorden uit de mond van politici van dit parlement, onder andere van de heer Martin Schulz, die volgens mij de Hongaren beledigden. Ik denk dat dit een uitdrukking is van de overtuiging dat de lidstaten van de Europese Unie kunnen worden opgedeeld in betere en slechtere lidstaten. De betere zijn de lidstaten die er al langer zijn, de slechtere de lidstaten die pas in 2004 toetraden.</p>
      <p sl="pl">Ik vind dat er een eind aan dit soort discriminatie moet worden gemaakt, en dat we er allemaal aan moeten wennen dat de nieuwe lidstaten volwaardige leden van de Europese Unie zijn, zeker in deze zaal. Daarom verzoek ik u om de personen in deze zaal, die zich zo’n discriminatie veroorloven, tot de orde te roepen en te straffen.</p>
    </intervention>
    <intervention id="1-207-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Meneer de Voorzitter, net als vele anderen ben ik zeer verheugd met het Hongaarse voorzitterschap van de EU. Ik ben er heel trots op dat dit Centraal-Europese land net als twee andere landen die in 2004 toetraden, die functie mag bekleden. Hongarije is zonder twijfel altijd een voorvechter geweest van democratie. Is er iemand die 1956, 1989 of de lente van 2006 in twijfel trekt? Daarom betreur ik het ten zeerste dat sommigen zijn gestart met een negatieve campagne tegen de huidige voorzitter van de EU, en daarvoor gebruik hebben gemaakt van de Hongaarse mediawet. Het is duidelijk dat het hier niet om wetgeving gaat, maar wel om een aanval door politieke verliezers. Zij willen de Europese saamhorigheid vernietigen. Over de cultuurhistorie van Hongarije wil ik maar één ding zeggen: wie niet naar de geschiedenis wil kijken, kan de toekomst ook niet helder zien. Mensen uit Frankrijk, Duitsland en Polen praten over hun verleden, dus mogen Hongaren dat ook. Ik vind het zeer onverantwoord en gevaarlijk om het voorzittende land in diskrediet te brengen, vooral op een moment dat samenwerking belangrijker is dan ooit.</p>
    </intervention>
    <intervention id="1-208-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, dames en heren, Griekenland is voor illegale immigranten de voornaamste toegangspoort tot heel Europa. Volgens Frontex komt negentig procent van de illegale immigranten die hun toevlucht zoeken in Europa via Griekenland binnen.</p>
      <p sl="el">We hebben daarom in Griekenland met een grote crisis te maken wat deze kwestie betreft. Kort geleden heeft de Griekse regering aangekondigd een hek te willen bouwen op de landgrens met Turkije. Het is de vraag of een dergelijke maatregel een strategie is die kan bijdragen aan de oplossing van dit probleem. Natuurlijk niet. Hoeveel hekken wij ook bouwen, hoeveel pogingen wij ook ondernemen, er is een geïntegreerde strategie nodig, en solidariteit tussen de Europese staten. Om deze problematiek op de juiste wijze aan te pakken moeten wij eerst een goede samenwerking tot stand brengen met het voornaamste land van herkomst, namelijk Turkije.</p>
      <p sl="el">De overeenkomst tussen de EU en Turkije moet nog worden ondertekend. Wij weten heel goed dat anderhalf tot twee jaar nodig zijn om tot een overeenkomst te komen en deze vervolgens uit te voeren. Laten wij daarom tot dan de bilaterale overeenkomst toepassen die sinds 2002 met Griekenland bestaat, zoals ook andere zuidelijke landen hebben gedaan om dit probleem te regelen.</p>
    </intervention>
    <intervention id="1-209-000" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, volgende week herdenken mensen overal ter wereld het leven van de Schotse dichter des vaderlands Robert Burns. Velen van u zullen weten dat de haggis een hoofdbestanddeel is van het traditionele Burns supper .</p>
      <p sl="en">Momenteel geldt er in de VS een invoerverbod voor Schotse haggis, en dat terwijl een derde van alle Amerikanen meent Schotse voorouders te hebben en de authentieke Schotse haggis wel eens zou willen proeven. Wat kunnen de Commissie en de Raad in hun trans-Atlantische dialogen uitrichten om de Schotse haggis weer op tafel te krijgen, niet alleen als agendapunt maar uiteindelijk ook als onderdeel van traditionele Schotse Burns suppers in de VS?</p>
    </intervention>
    <intervention id="1-210-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, op 13 en 14 januari is in de Fiatfabriek Mirafiori een referendum gehouden waarbij de arbeiders en het kantoorpersoneel zich voor of tegen het investeringsplan voor deze fabriek konden uitspreken.</p>
      <p sl="it">Het plan is gebaseerd op een nieuwe collectieve arbeidsovereenkomst die fundamentele werknemersrechten aantast, zoals het recht op ziekteverlof, het stakingsrecht en zelfs het recht op pauze tijdens de acht uur dat arbeiders aan de lopende band staan. Het referendum is onwettig omdat de algemeen directeur, de heer Marchionne, de arbeiders gedreigd heeft dat bij afwijzing van het akkoord Fiat haar hele productie uit Italië zou weghalen en naar elders zou verplaatsen.</p>
      <p sl="it">Deze strategie van de angst, van een ongebreideld kapitalisme zonder regels en rechten, heeft de steun gekregen van de regering en zelfs van een groot deel van de Democratische Partij, een oppositiepartij met wortels in de Italiaanse Communistische Partij. De metaalbond FIOM en het vakverbond CGIL zijn de enige vakbondsorganisaties die zich verzetten tegen de plannen. Als reactie daarop zijn zij uit de organen gezet waarin de vakbonden zijn vertegenwoordigd.</p>
      <p sl="it">Desalniettemin is het akkoord slechts met 54 procent van de stemmen goedgekeurd. Met dit akkoord wordt de klok voor de rechten van werknemers in Italië enkele tientallen jaren teruggezet. Europa dient deze feiten te weten en er rekening mee te houden.</p>
    </intervention>
    <intervention id="1-211-000" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, ik wil het graag hebben over de verontrustende situatie in partnerlanden in het Middellandse Zeegebied en de consequenties die deze situatie kan hebben voor onze betrekkingen, en voor de veiligheid en het welzijn in de regio.</p>
      <p sl="el">Wij hebben vanmiddag gesproken over de stormachtige omwentelingen in Tunesië. Sociale onrust bestaat zowel in de Maghreb- als de Mashreklanden. Er is nieuwe politieke instabiliteit in Libanon, terwijl de impasse in het vredesproces voortduurt. Deze situatie vereist onze serieuze aandacht omdat de Middellandse Zeelanden partnerlanden zijn van ons, en niet alleen buurlanden.</p>
      <p sl="el">Ik herinner u eraan dat aan Tunesië sinds 1995 tot op heden meer dan één miljard euro aan directe hulp is verleend, naast de zachte leningen van de Europese Investeringsbank. En tot 2013 hebben we eveneens aanzienlijke bedragen aan directe hulp gepland.</p>
      <p sl="el">Ik zou daarom een oproep willen doen. Laten wij een serieuze multilaterale discussie aangaan waarin we de balans opmaken van onze betrekkingen, laten we kijken naar de perspectieven en de te volgen procedures, en de Hoge Vertegenwoordiger moet ons een geïntegreerd plan van nabuurschap voorleggen in het kader van de Unie voor het Middellandse Zeegebied zodat wij deze crises samen met onze partnerlanden kunnen aanpakken.</p>
    </intervention>
    <intervention id="1-212-000" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">Mijnheer de Voorzitter, in december heeft Commissievoorzitter Barroso mij schriftelijk medegedeeld dat zijn ontmoeting met president Nazarbajev, afgelopen oktober, ten goede zou komen aan de inachtneming van de mensenrechten in Kazachstan. Hetzelfde werd gezegd over het Kazachse voorzitterschap van de OVSE in 2010 en het houden van een belangrijke OSVE-top in Astana, afgelopen december. Wereldleiders hadden deze top echter amper verlaten toen werd aangekondigd dat er in maart een referendum zou worden gehouden om de presidentsverkiezingen in 2012 af te gelasten en Nazarbajev tot 2020 aan de macht te houden.</p>
      <p sl="en">De pers van de oppositie en mensenrechtenactivisten worden in toenemende mate lastiggevallen en vervolgd. Activisten van de linkse beweging ‘Kazachstan 2012’ worden lastiggevallen en gevangengezet.</p>
      <p sl="en">Ik eis dat de EU stopt met het ondersteunen van de dictatuur van Nazarbajev. De onafhankelijke vakbond en sociale bewegingen in Kazachstan moeten kunnen rekenen op onze volledige steun, zodat zij het land kunnen mobiliseren om deze dictator ten val te brengen – net zoals de macht van het Tunesische volk een einde heeft gemaakt aan de dictatuur van Ben Ali – en structuren kunnen invoeren om de rijkdommen van Kazachstan weer in handen te geven van een democratische meerderheid.</p>
    </intervention>
    <intervention id="1-213-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">… de uitstekende vergadering van de Commissie. Het onderwerp kon enkel de Hongaarse mediawet zijn. Ik kon mijn oren niet geloven toen invloedrijke socialistische en liberale collega’s eisten dat de EU zogenaamde inbreukprocedures zou inleiden tegen Hongarije, de huidige voorzitter. Dat zijn de zwaarst mogelijke sancties. Tussen 2002 en 2010 was er geen sprake van sancties toen het socialistische en liberale regime in Hongarije iedere vorm van opstand met geweld onderdrukte. Toen honderden mensen in de gevangenis werden gestopt, kogels door het hoofd van mensen werden gejaagd en er zwaargewonden vielen. Als de EU na dit alles die procedures tegen het huidige Hongarije en haar regering opstart, zullen er eindelijk ogen opengaan. De ogen van mensen die zich ooit illusies hebben gemaakt over de houding van de EU tegenover Hongarije. Op dat moment denk ik ook dat Hongarije uit de Europese Unie zal stappen en dat er nog wel andere landen zullen volgen.</p>
    </intervention>
    <intervention id="1-214-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="en">Mijnheer de Voorzitter, ook ik wil het hebben over het respecteren van de vrijheid van godsdienst voor iedereen, zonder onderscheid, want dit is een fundamenteel mensenrecht.</p>
      <p sl="en">In mijn land is een groep christenen die in de Agios Synesios-kerk, in het bezette dorp Rizokarpaso, de kerstviering bijwoonde dat recht ontnomen.</p>
      <p sl="en">De zogeheten politie van de Turkse bezettingsmacht kwam de kerk binnen en dwong de priester de kerstviering te stoppen. De kerkgangers uit de Grieks-Cypriotische enclave moesten de kerk verlaten.</p>
      <p sl="en">Het Europees Parlement moet in krachtige bewoordingen zijn afkeuring uitspreken over dergelijk handelen, dat getuigt van het laakbare en onderdrukkende karakter van de Turkse bezetting van het noordelijk deel van Cyprus en dat een schending vormt van de Europese wetgeving, de mensenrechten en de Derde Overeenkomst van Wenen uit 1975.</p>
      <p sl="en">De EU moet Turkije en het ondergeschikte plaatselijk bestuur in het bezette deel van Cyprus weerhouden van verdere mensenrechtenschendingen, en voorkomen dat zij doorgaat met de etnische zuiveringsacties gericht op de overgebleven driehonderd christelijke Grieks-Cyprioten.</p>
    </intervention>
    <intervention id="1-215-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, de richtlijn inzake voedingssupplementen is vastgesteld in 2002. Het is nu bijna negen jaar later en nog steeds is deze niet volledig ten uitvoer gelegd. Het wachten is op een voorstel van de Commissie voor het harmoniseren van de maximale hoeveelheid vitaminen en mineralen die voedingssupplementen mogen bevatten, zoals vereist door de richtlijn. Door dit verzuim moeten bedrijven meerdere productformuleringen produceren om te voldoen aan verschillende nationale wetten. Dat is oneerlijk en duur, vooral omdat er een wetenschappelijk model voor het vaststellen van maximale hoeveelheden beschikbaar is. De Commissie heeft zelf naar dit model verwezen in een document uit 2006.</p>
      <p sl="en">Dit roept de vraag op waarom het voorstel zo lang op zich laat wachten. Misschien, is het, vrij naar Robert Burns, die een minuut geleden nog werd genoemd, wel zo dat, “de best bedachte plannen van muizen en mensen en de Commissie vaak mislopen”. Dit voorstel moet nu snel op tafel komen, want de EU-wetgeving is bedoeld om het bedrijven gemakkelijker te maken om te concurreren op de interne markt door de vereisten te standaardiseren. Hoe sneller het gebeurt, hoe beter. Ik zou de Commissie willen aansporen de handen uit de mouwen te steken.</p>
    </intervention>
    <intervention id="1-216-000" speaker_id="96834" name="Iliana IVANOVA" is_mep="True" mode="spoken" nationality="Bulgaria" birth_date="14-09-1975" birth_place="Stara Zagora" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, dames en heren, het Bulgaarse publiek heeft onlangs kennis kunnen nemen van een reeks publicaties over het gebruik van speciale bewakingsapparatuur om bekleders van hoge regeringsposten af te luisteren. Tot op de dag van vandaag is niet bekend wie deze informatie in de openbaarheid heeft gebracht, waar ze vandaan kwam en of ze op waarheid berust, en heeft niemand de verantwoordelijkheid voor de publicatie ervan opgeëist.</p>
      <p sl="bg">Het duidelijk verwoorde streven van de regering naar hervormingen en bestrijding van de georganiseerde misdaad, haar weigering haar oor te laten hangen naar de voormalige staatsveiligheidsdienst en het feit dat er dit jaar presidentsverkiezingen en lokale verkiezingen zullen worden gehouden, vormden de aanleiding tot deze campagne, waarmee spanning is gecreëerd en wantrouwen is gezaaid onder politiek leiders. De enige kringen die baat hebben bij deze situatie, zijn degenen die verantwoordelijk zijn voor, en hebben geprofiteerd van deze onduidelijke scheidslijn tussen criminaliteit en staat. Zij zinnen nu op wraak omwille van hun geschade belangen.</p>
      <p sl="bg">Ik wil u ervan verzekeren dat Bulgarije de rechtsstatelijke beginselen in acht neemt, dat de autoriteiten dit soort methoden alleen toepassen voor zover wettelijk toegestaan, en dat de regeringscoalitie de beoogde hervormingen zal doorzetten en niet zal toestaan dat onrechtmatige belangen de misdaadbestrijding ondermijnen.</p>
    </intervention>
    <intervention id="1-217-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, Bulgarije verkeert sinds enkele maanden in een staat van toenemende beroering door de escalatie van het gebruik van speciale bewakingsmethoden. Dit probleem heeft echter ook een andere kant: afluisteren ontwikkelt zich onder bepaalde politici en de hoogste geledingen van de huidige veiligheidsdiensten tot een obsessie.</p>
      <p sl="bg">De effectiviteit van de misdaadbestrijding is niet verbeterd. De groeiende paranoia over het gebruik van dergelijke afluistermethoden is zelfs nog minder acceptabel. Het is onduidelijk wie de aanstichters van deze bacchanalen zijn: of het nu mensen zijn uit de beveiligingssector of hun voormalige collega’s, of illegale structuren die de situatie willen ontwrichten. De inhoud van opgenomen gesprekken is op onverklaarbare wijze in de media terechtgekomen. Zelfs van de Bulgaarse premier is een gesprek opgenomen. De inhoud daarvan brengt hem in diskrediet, maar hij beweert dat deze gemanipuleerd is.</p>
      <p sl="bg">Door deze onaangename gebeurtenissen hebben Bulgaren de indruk dat hun instellingen niet naar behoren functioneren en dat de mensenrechten op grove wijze worden geschonden. Om deze redenen heeft Bulgarije, als recent toegetreden lid van de Europese Unie, hulp nodig om haar veiligheidsdiensten te herstructureren.</p>
    </intervention>
    <intervention id="1-218-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Het debat is gesloten.</p>
    </intervention>
  </section>
  <section id="creitem20" title="20. Europese consensus betreffende humanitaire hulp (korte presentatie)">
    <intervention id="1-220-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Aan de orde verslag over de tenuitvoerlegging van de Europese consensus betreffende humanitaire hulp: tussentijdse balans van het actieplan en toekomstperspectieven [2010/2101(INI) ] – Commissie ontwikkelingssamenwerking. Rapporteur: Michèle Striffler (A7-0375/2010).</p>
    </intervention>
    <intervention id="1-221-000" speaker_id="96860" name="Michèle STRIFFLER" is_mep="True" mode="spoken" role="rapporteur" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, de humanitaire context in de wereld is slechter geworden, de humanitaire uitdagingen en behoeften zijn enorm en de gebieden waar humanitaire hulp vereist is zijn ontelbaar.</p>
      <p sl="fr">De Europese consensus voor humanitaire hulp is een fundamenteel instrument dat relevanter is dan ooit in deze humanitaire context die volop in ontwikkeling is. We kunnen humanitaire uitdagingen het hoofd bieden door de consensus en het daarbij horende actieplan nauwgezet toe te passen. Los van de humanitaire partners is de consensus bij teveel mensen echter nog te onbekend. We moeten daarom iets gaan doen om de consensus meer zichtbaarheid te geven en bekend te maken bij de lidstaten en de betrokken actoren. We moeten vragen dat deze consensus wordt verspreid, begrepen en toegepast binnen de Europese Dienst voor extern optreden en door militair personeel.</p>
      <p sl="fr">In 2009 is de werkgroep humanitaire hulp en voedselhulp opgericht binnen de Raad. Het is een belangrijk forum geworden, maar de rol ervan moet worden versterkt wat betreft de coördinatie tussen de lidstaten en het toezicht op de tenuitvoerlegging van de consensus, en wat betreft het aanbevelen van humanitaire hulp met betrekking tot de andere werkgroepen van het Politiek en Veiligheidscomité.</p>
      <p sl="fr">De tussentijdse herziening van het actieplan is een unieke gelegenheid om het optreden te verbeteren in gebieden die extra aandacht verdienen, zoals, allereerst, de bevordering van humanitaire principes en het internationale humanitaire recht, omdat humanitaire hulp geen instrument voor crisismanagement is, en we zouden de toenemende politisering van humanitaire hulp en de gevolgen daarvan voor de naleving van de humanitaire ruimte moeten betreuren. Een tweede gebied behelst de kwesties van de kwaliteit, de coördinatie en de coherentie in het kader van de verlening van humanitaire hulp door de Europese Unie, en een derde aspect is de verheldering van het gebruik van militaire middelen en vermogens op het gebied van civiele bescherming in overeenstemming met de humanitaire consensus en de richtsnoeren van de Verenigde Naties.</p>
      <p sl="fr">Er moet een duidelijk onderscheid worden gemaakt tussen de opdrachten van militaire en humanitaire organen en er moet een dialoog komen tussen militaire en humanitaire organen om tot wederzijds begrip te kunnen komen.</p>
      <p sl="fr">Verder verzoek ik in mijn verslag de Europese Commissie om zeer ambitieuze wetgevingsvoorstellen in te dienen voor de oprichting van een EU-interventiemacht en ik ben verheugd met de mededeling die de Commissie onlangs heeft gedaan met betrekking tot het versterken van de vermogens van de Europese Unie om te reageren in noodsituaties.</p>
      <p sl="fr">Ten slotte moeten we de dimensie ‘beperking van het risico op rampen’ versterken, alsook het verband tussen noodhulp, wederopbouw en ontwikkeling.</p>
      <p sl="fr">In het kader van het Verdrag van Lissabon is de Europese Dienst voor extern optreden opgericht. We hebben daarom tijdens de onderhandelingen geprobeerd om de onafhankelijkheid van DG ECHO te verdedigen en om eventuele pogingen om humanitaire hulp te gebruiken voor buitenlandse politieke doeleinden tegen te houden. Er moeten strenge en transparante regels komen voor de samenwerking en coördinatie tussen de Europese Dienst voor extern optreden en de Commissie voor het beheersen van grote crises.</p>
      <p sl="fr">Tot slot wil ik uw aandacht vestigen op de toename van seksueel geweld – ik denk daarbij vooral aan het oosten van de Republiek Congo in de regio Kivu – en op het belang van de systematische opneming van gender en reproductieve gezondheid in humanitaire acties op het gebied van de basisgezondheidszorg.</p>
    </intervention>
    <intervention id="1-222-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Mijnheer de Voorzitter, ik feliciteer mevrouw Striffler met haar verslag. Er wordt echter met geen woord gerept over actoren van wie de betrokkenheid gebaseerd is op godsdienst, met name het christendom. In de tekst van de Europese consensus wordt wel het Rode Kruis genoemd, maar worden andere actoren genegeerd die dezelfde status hebben in het internationale recht maar gebaseerd zijn op het christelijke geloof, zoals de Orde van Malta.</p>
      <p sl="fr">Dit verslag is dus een nieuw bewijs van de onachtzaamheid waarmee de Europese instellingen tegen de betrokkenheid van christelijke actoren in de humanitaire interventie aan kijken. Godsdiensten hebben niet alleen de plicht, maar ook de noodzakelijke competentie om snel in actie te komen in crisissituaties en natuurrampen.</p>
      <p sl="fr">Ik verzoek de rapporteur een mondeling amendement in te dienen om het nut en de doeltreffendheid te erkennen van actoren die hun werk baseren op het christelijke geloof.</p>
    </intervention>
    <intervention id="1-223-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, de Europese Unie en de lidstaten zijn de belangrijkste verstrekkers van humanitaire hulp ter wereld. Dat is onze morele verplichting.</p>
      <p sl="sk">De Europese consensus over humanitaire hulp is een belangrijke mijlpaal geworden, wat ook blijkt uit de analyse van het actieplan voor de uitvoering van humanitaire hulp. In het verslag wordt echter ook gewezen op concrete zwakten van het systeem en andere belemmeringen voor de effectieve en snelle levering van humanitaire diensten en goederen voor de kwetsbaarste mensen in crisisgebieden.</p>
      <p sl="sk">Ik denk dat het Verdrag van Lissabon op diverse punten voor vernieuwing zal zorgen op het gebied van de humanitaire hulp van de Europese Unie, die nu een apart beleidsgebied is geworden, en adequaat en direct zal worden ingezet om tastbare resultaten te bereiken met respect voor de menselijke waardigheid, menselijke waarden en naleving van de mensenrechten zoals die zijn verankerd in het internationaal recht, bijvoorbeeld ook bij eerste hulp bij rampen.</p>
    </intervention>
    <intervention id="1-224-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Het is met het oog op de onder meer als gevolg van de klimaatveranderingen steeds talrijkere en steeds ernstigere humanitaire rampen in derde landen van groot belang dat de humanitaire hulpverlening zowel kwantitatief als kwalitatief op een hoger plan wordt gebracht. De in het verslag genoemde maatregelen zoals de omvorming van de civielebeschermingsstructuren in de lidstaten teneinde deze eveneens te kunnen inzetten als doeltreffende en gecoördineerde hulpstructuren van de Europese Unie, hebben dan ook mijn volledige steun. De veiligheid van de humanitaire werkers dient daarbij echter dringend te worden verbeterd. Ik ben van mening dat de Commissie meer mensen en meer middelen moet inzetten voor bijvoorbeeld voorlichting op Haïti. Dankzij voorlichting kunnen de bewoners inzicht krijgen in de oorzaken en de achterliggende mechanismen van de rampen waar zij het slachtoffer van zijn geworden en zullen zij eerder bereid zijn te helpen de veiligheid van humanitaire werkers te beschermen en niet andersom. Verder is het noodzakelijk – en dus geenszins ongewenst – dat die bescherming mede geboden wordt door het leger.</p>
    </intervention>
    <intervention id="1-225-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, ik wil graag even een paar vragen stellen. De Europese Unie is te prijzen om haar financiële hulp aan mensen die dat nodig hebben, maar de steunverlening verloopt vaak via ngo’s. Zijn er ngo’s die hun zaken niet op orde hebben of waarover klachten zijn geuit in de landen waar ze actief zijn, of waarover de Europese Unie zelf twijfels heeft? Met andere woorden, geven wij de steun en de toelagen – laten we het zo maar omschrijven – elk jaar gewoon maar aan de ngo’s? Hoe zit het met het afleggen van verantwoording?</p>
      <p sl="en">Ik heb mij recentelijk over een aantal programma’s gebogen en maak mij nogal zorgen over aantijgingen met betrekking tot de handelwijze van bepaalde ngo’s en het feit dat zij geen verantwoording afleggen. Let wel, ik realiseer mij dat de overgrote meerderheid wel goed werk doet en eerbare beweegredenen heeft.</p>
    </intervention>
    <intervention id="1-226-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, ik wil de rapporteur bedanken voor het feit dat wij deze problematiek in het Parlement kunnen behandelen. Ik heb twee opmerkingen of punten die bij humanitaire hulp altijd door mijn hoofd spoken. Ten eerste is hulp aan mensen die in nood verkeren onomstreden en belangrijk. Toch zullen wij ons altijd moeten afvragen – de spreker voor mij deed het al – of de middelen adequaat en naar behoren worden aangewend.</p>
      <p sl="de">Ten tweede is er nog iets wat wij niet mogen veronachtzamen. Humanitaire hulp wordt met recht verleend aan mensen die in nood verkeren. Natuurrampen kunnen daarvan de oorzaak zijn, maar er zijn ook steeds meer rampen die door de mens zelf zijn veroorzaakt, zoals met name politieke en gewapende conflicten. We moeten bedenken dat we met humanitaire hulp weliswaar noodhulp verlenen, maar dat tegelijkertijd ook de oorzaken, te weten de politieke gewelddaden, moeten worden aangepakt.</p>
    </intervention>
    <intervention id="1-227-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben zeer ingenomen met het verslag van mevrouw Striffler, en ook met de inzet en constante krachtige pleitbezorging van het Parlement voor doeltreffende Europese humanitaire actie.</p>
      <p sl="en">De consensus is aangenomen in 2007. Deze voorziet in een essentieel gemeenschappelijk beleidskader voor de EU – een gedeelde visie die vergezeld gaat van een actieplan. De lidstaten en de Commissie hebben de gedeelde verantwoordelijkheid ervoor te zorgen dat de consensus goed ten uitvoer wordt gelegd.</p>
      <p sl="en">Ik wil benadrukken dat in het verslag heel duidelijk naar voren wordt gebracht dat humanitaire beginselen, internationaal humanitair recht en bescherming van de humanitaire ruimte centraal moeten staan bij onze activiteiten in het kader van de consensus. Vier vijfde van onze humanitaire hulp gaat naar mensen die het slachtoffer zijn van noodsituaties die voortvloeien uit een conflict of anderszins het gevolg zijn van menselijk handelen. Wij kunnen deze mensen alleen bereiken als onze hulp onafhankelijk en neutraal is, en ook als zodanig wordt beschouwd.</p>
      <p sl="en">Graag geef ik u een voorbeeld. Ik ben net teruggekeerd uit Jemen, waar wij samen met de Hoge Commissaris van de Verenigde Naties voor vluchtelingen Antonio Gutierrez, met hoge regeringsfunctionarissen en vertegenwoordigers van de rebellenbeweging al-Houthi het gesprek zijn aangegaan over het toelaten van humanitaire hulp. Voor het eerst zijn wij erin geslaagd van hun zijde een toezegging te krijgen dat zij humanitaire hulporganisaties toegang zullen geven tot de conflictzone en dat zij hulpverlening aan alle Jemenieten die in nood verkeren zullen toelaten, overeenkomstig de humanitaire beginselen van neutraliteit en onafhankelijkheid. Verwijzend naar de uren die ik heb doorgebracht in aanwezigheid van mannen met kalasjnikovs constateer ik dat wij in Europa daadwerkelijk dit beginsel van neutraliteit brengen dat een brug slaat naar mensen in nood. Jemen telt 300 000 intern ontheemden en nog honderdduizenden andere mensen die de dupe zijn van zes oorlogen in zes jaar tijd in het noorden van het land.</p>
      <p sl="en">Voor een blijvend effect is humanitaire hulp uiteraard niet het juiste instrument. Alleen ontwikkeling kan een fundament zijn voor blijvende vrede. In de Commissie hebben we een jaar uitgetrokken voor de tussentijdse evaluatie van het actieplan voor de tenuitvoerlegging van de consensus, in nauwe samenwerking met de lidstaten en humanitaire partners. Op 8 december heeft de Commissie een mededeling over dit onderwerp goedgekeurd. Uit de evaluatie blijkt dat we in de afgelopen drie jaar een significante bijdrage hebben geleverd aan de versterking van het humanitaire optreden door middel van pleitbezorging en humanitaire actie, en ook door humanitaire hulp en civiele bescherming samen te brengen.</p>
      <p sl="en">We hebben ook vastgesteld dat er op drie gebieden ruimte is voor verdere verbetering.</p>
      <p sl="en">Ten eerste moeten we de kwaliteit en doeltreffendheid van de hulp verbeteren door een goede behoeftenevaluatie, een goed gecoördineerde respons en investeringen in rampenpreventie en lokale capaciteit. In deze tijd, waarin de behoefte toeneemt en de budgetten beperkt zijn, is dit van cruciaal belang.</p>
      <p sl="en">Ik wil graag even reageren op het punt van de verantwoordingsplicht. Het moge duidelijk zijn dat we elke euro optimaal moeten benutten met het oog op de best mogelijke hulp met het grootst mogelijke effect. Om ons ervan te verzekeren dat onze partners – VN-agentschappen en ngo’s – verantwoordelijk met de middelen omgaan, evalueren we jaarlijks een derde van alle partners en een derde van alle projecten. In alle crisisgebieden in de wereld hebben we onze eigen hulpbureaus, die als het ware de oren en ogen zijn van onze belastingbetalers; ook in Jemen gezien de toenemende hulpbehoefte. Recentelijk heb ik daar bij de officiële opening het lint mogen doorknippen.</p>
      <p sl="en">Het tweede punt dat voor verbetering vatbaar is, is het versterken van de stem van de EU. We zijn de grootste donor van humanitaire hulp en moeten ervoor zorgen dat we een duidelijke en eensluidende boodschap afgeven. Ook moeten we andere donoren de hand reiken om invulling te geven aan onze voortrekkersrol, niet alleen ten opzichte van traditionele donoren, maar ook door nieuwe donoren te benaderen.</p>
      <p sl="en">Ten derde moeten we zorgen voor samenhang, wat inhoudt dat we, samen met de Europese dienst voor extern optreden en met militaire actoren moeten samenwerken om een op principes gebaseerde humanitaire benadering te waarborgen en te promoten in Europa.</p>
      <p sl="en">Afsluitend zou ik mevrouw Striffler nogmaals willen bedanken voor haar inspanningen en het Parlement willen oproepen de discussie over dit onderwerp voort te zetten. De wereld is veranderd. Helaas zullen we meer en meer te maken krijgen met natuurlijke en door de mens veroorzaakte rampen. Ons handelen zal niet alleen bepalend zijn voor de levens van de getroffenen, maar ook voor het moreel gehalte en de capaciteit van de EU om voorop te gaan in de wereld.</p>
    </intervention>
    <intervention id="1-228-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Het debat is gesloten.</p>
      <p sl="nl">De stemming vindt dinsdag 18 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-229-000" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Humanitaire hulp is een uitdrukking van universele solidariteit tussen mensen, en het is onze morele plicht. Vandaag de dag zien we een systematische stijging van de dringende behoefte aan humanitaire hulp als gevolg van het stijgende aantal natuurrampen dat wordt gerapporteerd. Dit is niet enkel het gevolg van klimaatveranderingen, maar ook van de ontwikkeling van technologieën die helpen vaststellen waar rampen hebben plaatsgevonden en die ons hierover inlichten. Belangrijke criteria voor humanitaire hulpverlening zouden snelheid, verantwoordelijkheid en zo laag mogelijke administratieve kosten moeten zijn. De ontwikkeling van vervoer is een factor die de hulpverlening verbetert. Hierdoor kunnen we sneller bij de slachtoffers komen en aan meer mensen hulp verlenen. Daarom is het zo belangrijk om de bedrijfswereld in te schakelen. Ik denk aan ondernemingen en concerns, maar ook kleine bedrijven, en niet enkel transportbedrijven en logistieke bedrijven. We moeten netwerken van organisaties uitbouwen, die samenwerken in een bepaald gebied, zodat we doeltreffend hulp kunnen verlenen en het systeem voor snelle crisisinterventie kunnen verbeteren. Op basis van intersectorale samenwerking tussen de bedrijfswereld en organisaties en instelling kunnen er bases, afdelingen, bureaus voor beheer van fondsen, magazijnruimte, vrijwilligers, voedsel, elementaire materialen en uitrusting en vervoermiddelen worden aangelegd. Zo’n samenwerking kan voelbare voordelen met zich meebrengen bij menselijke drama’s, in het bijzonder wanneer er snel moet worden gereageerd, en niet eerst fondsen moeten worden ingezameld.</p>
    </intervention>
  </section>
  <section id="creitem21" title="21. De landbouw als strategische sector voor de voedselvoorziening (korte presentatie)">
    <intervention id="1-231-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Aan de orde is het verslag over de erkenning van landbouw als sector die van strategisch belang is voor de voedselzekerheid [2010/2112(INI) ] – Commissie landbouw en plattelandsontwikkeling. Rapporteur: Daciana Octavia Sârbu (A7-0376/2010).</p>
    </intervention>
    <intervention id="1-232-000" speaker_id="33989" name="Daciana Octavia SÂRBU" is_mep="True" mode="spoken" role="rapporteur" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Het is een eer om dit verslag over het strategische belang van de landbouw voor de voedselzekerheid van de Europese Unie te mogen presenteren. De landbouw is een verwaarloosd onderwerp in het debat over de strategie en toekomst van de Europese Unie. Dit verslag laat zien dat Europa geen voedselzekerheid heeft bereikt, dat boeren en hele landelijke gebieden dreigen te verdwijnen en dat nieuwe uitdagingen – zoals klimaatverandering – de al slinkende voedselvoorraden zullen destabiliseren, niet alleen in Europa maar wereldwijd.</p>
      <p sl="ro">Tegen de achtergrond van de noodzaak tot verhoging van de voedselproductie met 70 procent in 2050 om aan de stijgende vraag naar voedsel van de wereldbevolking te voldoen, moet voedselzekerheid de kern vormen van het debat op Europees en mondiaal niveau. De Europese Unie moet krachtig reageren op deze uitdagingen. Met dit verslag willen wij vandaag een aantal specifieke maatregelen voorstellen.</p>
      <p sl="ro">Allereerst is er behoefte aan een sterk gemeenschappelijk landbouwbeleid, gericht op voedselzekerheid voor zoveel mogelijk EU-burgers en op een bijdrage aan wereldwijde voedselzekerheid tegen de achtergrond van beperkte middelen en de gevolgen van klimaatverandering. Bij het debat over voedselzekerheid is het noodzakelijk om twee cruciale kwesties aan te pakken, namelijk markt- en prijsvolatiliteit en slinkende mondiale voedselvoorraden.</p>
      <p sl="ro">Met betrekking tot prijsvolatiliteit heb ik de Commissie opgeroepen om als onderdeel van het nieuwe GLB een sterkere rol te geven aan marktinterventie-instrumenten, en meer samenhangende maatregelen te nemen voor het beperken van speculatie op de grondstoffenmarkt. De mondiale voedselvoorraden zijn nu veel kleiner dan in het verleden. Volgens schattingen is er slechts voldoende voor de mondiale behoefte gedurende anderhalve maand. Daarom ben ik van mening dat een mondiaal systeem voor voedselvoorraden nuttig is, met zowel noodvoorraden ter vermindering van de honger en voorraden om de grondstoffenprijzen te reguleren, die onder internationale auspiciën moeten vallen en ondersteund moeten worden door de expertise van bestaande instellingen als de VN of de FAO. Ik ben van mening dat de Europese Unie hiertoe het initiatief moet nemen, zodoende heb ik de Commissie gevraagd om deze rol op zich te nemen.</p>
      <p sl="ro">Een ander belangrijk onderwerp in dit verslag is de situatie van jonge boeren. Bij onze reflectie op de toekomst van de Europese landbouw moeten we onze aandacht richten op jonge boeren. Slechts zeven procent van de Europese boeren is jonger dan 35. Daarom heb ik de Commissie gevraagd om aanmoedigingsmaatregelen voor hen.</p>
      <p sl="ro">Daarnaast heb ik benadrukt dat de diversiteit in de Europese landbouw behouden moet blijven. In dit verband heb ik aangegeven dat traditionele landbouwpraktijken, familieboerderijen en kleinschalige en organische landbouw een waardevolle bijdrage kunnen leveren aan de voedselzekerheid. Ik heb ook opgeroepen tot het ontwikkelen van programma’s op EU-niveau voor het ondersteunen van deze vormen van landbouw. We moeten echter niet vergeten dat er nog steeds armoede en honger bestaan in de Europese Unie en dat miljoenen Europeanen deze winter voedselhulp van de EU hebben gevraagd. Het is in deze economische crisis daarom van het grootste belang om het EU-programma voor voedselverstrekking aan de meest behoeftigen met EU-middelen te handhaven.</p>
      <p sl="ro">Tot slot wil ik de schaduwrapporteurs en mijn andere collega's in de Commissie landbouw en plattelandsontwikkeling bedanken voor de goede samenwerking en hun bijdragen bij het opstellen van dit verslag, en ook het secretariaat van de Commissie landbouw en plattelandsontwikkeling. Ik hoop dat we morgen een verslag kunnen aannemen dat aan de verwachtingen van de Europese burgers voldoet.</p>
    </intervention>
    <intervention id="1-233-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, ik wil mevrouw Sârbu, onze rapporteur, bedanken voor haar uitstekende werk voor dit verslag en voor haar samenwerking met alle schaduwrapporteurs. Dit verslag sluit aan op het werk dat ik heb gedaan onder het vorige mandaat ten aanzien van de rol van het gemeenschappelijk landbouwbeleid en de mondiale voedselzekerheid.</p>
      <p sl="en">Het is spijtig dat we dit verslag even voor middernacht behandelen. Wellicht zullen Europa en de wereld om één minuut voor twaalf de ogen openen, en inzien hoe onzeker onze situatie is als het gaat om de voedselproductie.</p>
      <p sl="en">Dit verslag vormt een uiterst welkome bijdrage aan het algemene debat over dit onderwerp en aan ons debat over het gemeenschappelijk landbouwbeleid.</p>
      <p sl="en">Ik had wat punten van zorg, maar ben van mening dat die voldoende naar voren komen in de definitieve tekst. Het idee dat de ene vorm van productie beter is dan de andere – dat organische, kleinschalige of lokale productie beter is – is geen goed argument. Om onze voedselzekerheid te vergroten hebben we alle productievormen nodig. We moeten iets doen aan de volatiliteit van de markt en aan speculatie, en ik denk dat we nog niet alle antwoorden hebben.</p>
      <p sl="en">In de landbouw vormen de lage inkomsten voor boeren de kern van het probleem. Jonge boeren willen niet werken voor niets en als we voedselzekerheid willen, zullen we dan ook iets moeten doen aan de lage inkomsten.</p>
    </intervention>
    <intervention id="1-234-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, als gevolg van de voortdurende bevolkingsgroei moeten we ons steeds intensiever bezig houden met de kwestie van voedselzekerheid, de toegang tot geschikte, onschadelijke en voedzame levensmiddelen.</p>
      <p sl="sk">Om in voedselzekerheid te voorzien is het noodzakelijk de transparantie en de rechtvaardigheid te verhogen in de voedselketen zelf, zodat we kunnen zorgen voor een rechtvaardig rendement voor boeren, met rechtvaardige winsten en prijsregulering, en een levensvatbare landbouwsector.</p>
      <p sl="sk">Persoonlijk vind ik het heel belangrijk een ferm beleid te voeren voor de ontwikkeling van het platteland, waardoor we het Europese platteland levensvatbaar houden, het concurrentievermogen van de landbouw verhogen, innovatie stimuleren en uiteindelijk ook de werkgelegenheid.</p>
      <p sl="sk">De landbouw is vooral in de minder bevoordeelde gebieden van groot belang en ook daarom moeten we prikkels geven die de landbouw in plattelandsgebieden steunen, meer jonge mensen voor de landbouw interesseren, de regionale verschillen verkleinen en een duurzame ontwikkeling garanderen.</p>
    </intervention>
    <intervention id="1-235-000" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, ik wil mevrouw Sârbu oprecht gelukwensen met haar uitstekende verslag en ik raad de Commissie ten zeerste aan er rekening mee te houden. Dat geldt met name voor de punten waarbij vanwege het complexe karakter van landbouwvraagstukken – die veelal de strikte grenzen van de landbouw overschrijden – andere beleidssectoren moeten worden betrokken, zoals het mededingingsbeleid voor de interne markt en de financiële regelgeving, en onderhandeld moet worden in andere fora dan de Europese Unie, als de G20 en de Wereldhandelsorganisatie (WTO).</p>
      <p sl="pt">De zaken die absoluut van doorslaggevend belang zijn voor de landbouw, de boeren en de beschikbaarheid van voldoende voedsel van kwaliteit voor de Europese bevolking en de wereldbevolking kunnen alleen in hun totaliteit worden aangepakt. De ambitieuze doelstellingen voor de hervorming van het gemeenschappelijk landbouwbeleid (GLB) kunnen slechts worden gerealiseerd indien de hervorming buiten de nauwe grenzen van de landbouw treedt en er rekening wordt gehouden met de doelstellingen van het GLB bij de noodzakelijke maatregelen op andere beleidsterreinen en in andere mondiale organisaties.</p>
      <p sl="pt">Deze overwegingen worden in dit verslag zeer duidelijk geformuleerd en daarom heb ik er lof voor.</p>
    </intervention>
    <intervention id="1-236-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ook ik wil mevrouw Sârbu feliciteren voor het uitstekende verslag, dat ik een van de belangrijkste verslagen in deze zittingsperiode vind.</p>
      <p sl="pl">Er zijn steeds meer mensen in de wereld, en er is steeds minder akkerland. Voedsel wordt in steeds grotere mate een strategisch product. Terwijl aardolie kan worden vervangen door zonne-energie of atoomenergie, kan voedsel uit onze aarde door niets anders worden vervangen. In de Europese Unie gedragen we ons soms alsof we nog steeds het probleem van overproductie van voedsel bestrijden. Het hele Europese landbouwbeleid van de voorbije jaren is erop ingesteld om de landbouwproductie te beperken, te verminderen. Vandaag zijn er al tijden in het vooruitzicht, waarin er voedsel zal ontbreken. Het is een goede zaak dat het Parlement dankzij het verslag van mevrouw Sârbu het signaal geeft dat de situatie is veranderd en dat het landbouwbeleid van de Europese Unie ook moet veranderen. We moeten de landbouw respecteren als een garantie voor onze voedselzekerheid.</p>
    </intervention>
    <intervention id="1-237-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, het is in de politiek net als in het echte leven: wat je hebt, wordt het minst gewaardeerd. Het lijkt erop dat we in de Europese Unie over een overvloed aan levensmiddelen beschikken en er is altijd voldoende te koop. Indien de uitvoer van voeder wordt verrekend, hebben we in de Europese Unie een zelfvoorzieningsgraad van 88 procent. We zullen er echter ook op moeten letten dat de zelfvoorzieningsgraad op het gebied van landbouwproducten en voedingsmiddelen op peil blijft.</p>
      <p sl="de">Ik ben dan ook verheugd dat de rapporteur, mevrouw Sârbu, deze kwestie nogmaals onder onze aandacht heeft gebracht. De Europese Unie heeft behoefte aan een gemeenschappelijk landbouwbeleid dat haar burgers van voldoende levensmiddelen voorziet. Door de toename van de wereldbevolking en de gevolgen van de klimaatverandering en stijgende energieprijzen wordt duidelijk dat de landbouwers in Europa de situatie niet alleen aankunnen. Strategische afstemming op mondiaal niveau is daarom eveneens vereist.</p>
    </intervention>
    <intervention id="1-238-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, in de komende decennia zal de veiligheid van de voedseltoevoer binnen de Europese Unie een zeer heet hangijzer worden. Dat is de belangrijkste inhoud van het verslag-Sârbu, waarin de nadruk wordt gelegd op het feit dat voedsel en fris water even strategisch zullen worden als olie en aardgas op dit moment. De timing van het rapport is uitstekend, aangezien er momenteel gepraat wordt over de toekomst van het gemeenschappelijk landbouwbeleid. Het budget voor de periode na 2014 wordt bepaald en velen willen dat inperken. Het is zeer belangrijk dat men voor het gemeenschappelijk landbouwbeleid in de toekomst op de nodige middelen zal kunnen rekenen. Om dat te verzekeren moeten de ministers van financiën en de beleidsvormers ervan overtuigd zijn dat de landbouweconomie in de Europese Unie niet enkel voedsel produceert, maar ook publieke goederen. Zonder de landbouw zouden we die goederen niet kunnen produceren.</p>
    </intervention>
    <intervention id="1-239-000" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="hu">Mijnheer de Voorzitter, in het debat over de veiligheid van het voedsel stoor ik mij aan het feit dat de EU-landen in het rapport als één geheel worden behandeld. In de nieuwe landen is de situatie helemaal anders dan in de oude. Staat u mij dan ook toe om in het geval van Hongarije daar twee vragen over te stellen. Hoe is het mogelijk dat er kinderen honger lijden in een land met uitstekende agrarische bronnen? In het centrum van Europa zijn er kinderen en volwassenen die niet voldoende voedsel hebben. Dan mijn tweede vraag: hoe kan het dat onze landbouw zo ongezond is geworden? Wij telen landbouwgrondstoffen op reusachtige percelen op een voornamelijk – vergeef me de uitdrukking – koloniale wijze. Daarna worden de stoffen tot voedsel verwerkt in het buitenland, waar men de winsten opstrijkt, en zo komt het dan terug naar Hongarije, waar het voor te hoge prijzen wordt verkocht. Volgens mij hebben we hier te maken met een fundamenteel probleem.</p>
    </intervention>
    <intervention id="1-240-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, net als een aantal andere sprekers wil ik de rapporteur, mevrouw Sârbu, feliciteren met haar goede werk.</p>
      <p sl="en">In vier minuten tijd heeft mevrouw Sârbu een groot aantal problemen de revue laten passeren. Ik ga niet alle door haar genoemde punten behandelen, maar wil slechts twee punten benadrukken. Ten eerste is een goed gefinancierd GLB noodzakelijk. Ik hoop dat dit Parlement zijn volledige gewicht in de schaal zal leggen om ervoor te zorgen dat er op geen enkele wijze wordt getornd aan het GLB. Ten tweede moeten we ervoor zorgen dat de landbouw als bron van bestaan aantrekkelijk wordt gemaakt voor jongeren.</p>
      <p sl="en">Verder stimuleren wij momenteel de teelt van energiegewassen op goede landbouwgrond. Moeten wij, gezien het feit dat wij mogelijk te maken zullen krijgen met een mondiale voedselschaarste als gevolg van de mondiale bevolkingsaanwas van tachtig miljoen mensen per jaar, dat beleid niet heroverwegen? Vullen wij het ene gat met het andere, of graven we alleen maar gaten om uiteindelijk met lege handen te eindigen? Dat is de vraag die ik graag wil stellen.</p>
    </intervention>
    <intervention id="1-242-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Meneer de Voorzitter, beste collega’s, uit het rapport blijkt duidelijk dat de landbouw niet kan blijven zoals nu. Het kan niet meer dat grote bedrijven landbouwproducten van de ene kant naar de andere kant van de wereld vervoeren. We kunnen natuurlijk ook zonder enige logica voortgaan. Appels, paprika’s, tomaten en vlees worden naar Europa en Hongarije gebracht vanuit China en Brazilië, niet vanuit Spanje of Nederland. Dat kan best, maar de goederen moeten weken of maanden reizen op bijvoorbeeld een schip. Om ze vers te houden moeten er bewaarmiddelen worden gebruikt die schadelijk kunnen zijn voor de mens, wanneer ze in grote hoeveelheden worden verbruikt. Mensen kopen die producten in winkelketens en vragen zich dan af waar alle ziektes, kankers en tumoren vandaan komen. Het is uiteraard vanzelfsprekend dat ze door kleurstoffen en artificiële additieven worden veroorzaakt. Ik wil er ook nog aan toevoegen dat we kleine handelaars zouden moeten steunen in plaats van grote multinationals. Op die manier kunnen we Europa behoeden voor een grotere voedselcrisis.</p>
    </intervention>
    <intervention id="1-243-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, dit verslag gaat over de erkenning van de landbouw als strategische sector voor de voedselzekerheid, wat onlosmakelijk is verbonden met de erkenning en bevordering van het concept voedselsoevereiniteit. Hoe groter de afhankelijkheid van een land op het gebied van de voedselvoorziening, hoe groter de voedselonzekerheid en hoe meer moeilijkheden een land ondervindt om zijn bevolking te voorzien van voldoende voedsel van kwaliteit.</p>
      <p sl="pt">Voedselsoevereiniteit is de beste verzekering tegen de prijsvolitaliteit van levensmiddelen. Dit thema is de laatste tijd weer op dramatische wijze actueel geworden. Deze volatiliteit vindt met name haar oorsprong bij het financieel speculeren met levensmiddelen. Speculanten, beleggingsfondsen, hedgefondsen, pensioenfondsen en grote banken zijn zich op deze activiteiten gaan richten naarmate andere speculatieve zeepbellen zijn opgedroogd of uit elkaar gebarsten.</p>
      <p sl="pt">De enige manier om deze speculatie tegen te gaan is het afschaffen van de instrumenten die deze speculatie mogelijk maken. Ik denk met name aan bepaalde financiële producten, zoals de over-the-counter-derivaten.</p>
      <p sl="pt">Helaas zijn de door de Europese Unie op dit gebied genomen maatregelen bij lange na niet voldoende om dit onheilspellende raderwerk van speculatie en haar mensonterende gevolgen stil te zetten. Een recent verslag van de Verenigde Naties van de hand van de speciaal rapporteur voor het recht op voedsel komt trouwens tot dezelfde vaststelling.</p>
    </intervention>
    <intervention id="1-244-000" speaker_id="28141" name="Lívia JÁRÓKA" is_mep="True" mode="spoken" nationality="Hungary" birth_date="06-10-1974" birth_place="Tata" m_state="HU">
      <p sl="en">Mijnheer de Voorzitter, we hebben het over de armsten onder de armen – de Europese Roma – en samen met het nieuwe Hongaarse voorzitterschap houden wij ons allen bezig met de Europese strategie voor de Roma.</p>
      <p sl="en">Wanneer we spreken over intersectorale onderwerpen die de armsten onder de armen aangaan, komt de landbouw slechts een enkele keer aan de orde. Dit zal hoofdzakelijk zo zijn omdat de armsten onder de armen in Europa geen land bezitten. We hebben het dus niet alleen over voedselzekerheid, maar ook over het simpele feit dat mensen brood op de plank moeten hebben. Zoals een van mijn collega’s al zei, is dit voor de EU tegenwoordig een centrale kwestie. Ik ben van mening dat de landbouwsector – en de inspanningen van de Commissie ten behoeve van deze documenten – moeten aansluiten op alle Europese microregionale ontwikkelingsprojecten die de armoede moeten tegengaan en ervoor moeten zorgen dat toekomstige generaties brood op de plank hebben.</p>
    </intervention>
    <intervention id="1-245-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie begroet dit actuele verslag met enthousiasme, want op dit moment zijn we getuige van een sterke stijging van de voedselprijzen, wat voornamelijk het gevolg is van grillige weersomstandigheden en natuurrampen, maar ook van de stijgende energieprijzen die hun weerslag vinden in hogere voedselprijzen.</p>
      <p sl="en">Ik wil de rapporteur, mevrouw Sârbu, en de leden van de Commissie landbouw en plattelandsontwikkeling, dan ook bedanken voor hun inspanningen.</p>
      <p sl="en">Voedselzekerheid is essentieel voor de bijna één miljard mensen in de wereld die nog altijd honger lijden, maar is ook belangrijk voor kwetsbare bevolkingsgroepen in Europa. Voor deze mensen maakt het gemeenschappelijk landbouwbeleid een wezenlijk verschil. Dankzij het – soms bekritiseerde – GLB kunnen EU-burgers beschikken over betaalbare voedingsmiddelen en zijn we in Europa verzekerd van voedsel. Dit moet zo blijven. In haar mededeling over het gemeenschappelijk landbouwbeleid tot 2020, die de Commissie op 18 november heeft goedgekeurd, wordt voedselzekerheid aangemerkt als een belangrijk punt van zorg.</p>
      <p sl="en">Het verslag dat mevrouw Sârbu ons heeft voorgelegd onderstreept het probleem van de buitensporige prijsvolatiliteit, dat nauw verband houdt met voedselzekerheid door het effect ervan op zowel boeren als consumenten.</p>
      <p sl="en">De Commissie is het er volledig mee eens dat we iets moeten doen aan de buitensporige prijsvolatiliteit. Om de problemen op de markt aan te pakken moeten we gezamenlijk zorgen voor betere regelgeving, beter toezicht en meer transparantie; dit vergt niet alleen betere financiële regelgeving, maar ook aanzienlijk meer markttransparantie.</p>
      <p sl="en">In het verslag wordt gepleit voor de totstandbrenging van een mondiaal systeem van voedselvoorraden. Dit is geen eenvoudig onderwerp. In het verleden hebben we ervaring opgedaan met productschappen. Deze bleken niet goed te werken en over dit onderwerp zal dus zeker in meer detail moeten worden gesproken. Ook moeten de opgedane ervaringen worden geanalyseerd; denk bijvoorbeeld aan de voedselfaciliteit, met een budget van een miljard euro, die de Commissie in 2008 heeft goedgekeurd, en aan het werk dat de Commissie verzet in nauwe samenwerking met de Voedsel- en Landbouworganisatie van de Verenigde Naties en het Wereldvoedselprogramma om te zorgen voor de strategische opbouw van bumpervoorraden om de klap van stijgende voedselprijzen te verzachten.</p>
      <p sl="en">Al deze initiatieven kunnen worden ontplooid wanneer de G20 zich nader verdiept in het probleem van de voedselvoorraden, en ik verzeker u ervan dat de Europese Commissie de komende weken actief zal deelnemen aan de beraadslagingen over dit onderwerp.</p>
      <p sl="en">In het verslag wordt een oproep gedaan, en velen onder u hebben deze oproep vanavond nog eens herhaald, voor een sterk beleid op het gebied van landbouw en plattelandsontwikkeling in Europa, dat in staat is iedereen te van voedsel te verzekeren, ondersteund door onderzoek en innovatie, om het hoofd te bieden aan de uitdaging meer te produceren met de beperktere middelen die ons ter beschikking staan en zullen staan.</p>
      <p sl="en">De Commissie schaart zich hier volledig achter. Een sterk gemeenschappelijk landbouwbeleid dat de economische en ecologische concurrentiepositie van de landbouw kan waarborgen en dat – zoals sommigen van u hebben gezegd – kan zorgen voor de toestroom van jonge mensen in de Europese landbouwsector, is het instrument bij uitstek voor de verwezenlijking van deze doelen.</p>
    </intervention>
    <intervention id="1-246-000" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Het debat is gesloten.</p>
      <p sl="nl">De stemming vindt dinsdag 18 januari 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-247-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Mijnheer de Voorzitter, dames en heren, voedselzekerheid is zowel op communautair als op mondiaal vlak een prioriteit. De mondialisering van de voedselketen leidt voortdurend tot nieuwe uitdagingen en soms ook tot risico’s voor de gezondheid en de belangen van de consument.</p>
      <p sl="it">Een van de belangrijkste uitdagingen waarvoor de Europese Unie zich gesteld ziet, is het uitvoeren van hervormingen op het vlak van landbouw en voedselbevoorrading teneinde te voorzien in de behoeften van de wereldbevolking. Volgens recente gegevens neemt de wereldbevolking voortdurend toe en zal naar verwachting tot 2050 met ongeveer 40 procent groeien. Dat zal leiden tot een stijging van de vraag naar voedsel, die volgens ramingen in vergelijking met het huidige niveau zal verdubbelen.</p>
      <p sl="it">Om het hoofd te bieden aan de stijgende mondiale vraag naar landbouwproducten en levensmiddelen zullen de lidstaten en de Unie moeten zorgen voor een zekere voedselbevoorrading. Om dat doel te realiseren zal de EU moeten instaan voor de zekerheid van levensmiddelen, rekening houdend met hun specifieke kenmerken, en tegelijkertijd de correcte werking van de interne markt moeten garanderen.</p>
      <p sl="it">Tot slot vraag ik de aandacht van de Commissie voor alle mogelijke maatregelen die de scholing van jongeren op de arbeidsplaats kunnen verbeteren en banen kunnen scheppen voor afgestudeerden op het gebied van voedselzekerheid. Het hoofddoel van die maatregelen moet het bevorderen van de werkgelegenheid in de landbouwsector zijn.</p>
    </intervention>
    <intervention id="1-248-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Het belang van de voedselvoorziening voor de bevolking van de EU wordt geheel terecht onderstreept. Per slot van rekening is het haar fundamenteel mensenrecht. Dat betekent dat de Europese Unie zorgen moet voor voedsel dat onschadelijk is voor de gezondheid en goed voedt, en wel zodanig dat dit voor alle EU-burgers financieel en fysiek toegankelijk is en zij aldus een actief en gezond leven kunnen leiden. Zo is het van uitermate groot belang dat de allerhoogste normen ten aanzien van de productie van voeding en landbouwproducten gehandhaafd worden en dat wordt gezorgd voor een hoogstaande veiligheid en kwaliteit ervan, dit alles bovendien op een duurzame manier. Wat dit betreft dient er echter op te worden gewezen dat er ten aanzien van voedingsmiddelen die worden ingevoerd uit derde landen met kracht gevraagd dient te worden om naleving van dezelfde kwaliteits- en veiligheidsnormen, want anders komt het concurrentievermogen van de Europese boeren op de tocht te staan. Verder zou ik graag mijn steun willen uitspreken voor de maatregel die landbouwers motiveren moet om doeltreffender met energie om te gaan, niet onbelangrijk gezien het feit dat de energiekosten voor een groot deel bepalend zijn voor de winstgevendheid van landbouwactiviteiten. Het allerbelangrijkste in het verslag is wat mij betreft echter de dringende oproep aan de Commissie om in het algemeen belang – in samenwerking met de lidstaten – toegang te geven tot de resultaten van warencontroles, met name met behulp van een snelle uitwisseling van deze informatie tussen de lidstaten. Het mag niet nog eens gebeuren dat er weer vlees met sporen van dioxine verkocht wordt, zoals nu in Duitsland, en de overige lidstaten te laat en onvoldoende worden geïnformeerd over wat er eigenlijk allemaal gaande is.</p>
    </intervention>
    <intervention id="1-249-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Nu wij onze gedachten laten gaan over de definitieve vorm van het GLB na 2013, komen de onderwerpen voedselzekerheid, voedseltekorten en duurzaamheid steeds maar naar de voorgrond. Dit is een gegeven dat bijna iedereen in dit Parlement, en iedereen die betrokken zal zijn bij het opstellen van het wetgevingsvoorstel, zal erkennen. De snelle opkomst van de biobrandstoffen een aantal jaren geleden, gecombineerd met de mondiale voedselcrisis in 2009, heeft ons duidelijk gemaakt hoe schaars het voedsel eigenlijk begint te worden. Gezien dit feit moeten wij onze visie versmallen: de duurzaamheid van voedsel en de behoeften van mensen die niet automatisch toegang hebben tot voedsel moeten onze eerste prioriteit worden; landbouwpraktijken en innovaties moeten zijn gericht op de productie van meer voedsel, en op de juiste gewassen. En, bij het opstellen van het nieuwe wetgevingsvoorstel inzake het GLB, moeten we er eindelijk voor zorgen dat het nieuwe GLB bijdraagt aan het streven naar een koolstofvrij Europa, en een Europa dat het huidige probleem omtrent de uitstoot van koolstof niet verergert.</p>
    </intervention>
    <intervention id="1-250-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Voedselzekerheid is voor ons een van de fundamentele mensenrechten. Dat neemt niet weg dat de wereld momenteel reeds 900 miljoen mensen telt die als gevolg van armoede voortdurend honger lijden. Tegen 2050 overschrijdt de wereldbevolking naar verwachting het aantal van negen miljard en de wereldvoedselproductie zal met zo’n 70 procent moeten stijgen. De landbouw wordt aan de ene kant geacht de productie voortdurend op te voeren, maar heeft aan de andere kant te maken met steeds hogere energieprijzen, met een steeds verder slinkend onvervuild areaal bebouwbare grond, alsook met de gevolgen van de klimaatveranderingen. We zullen iets moeten doen aan de instabiliteit en grote prijsschommelingen als gevolg van de speculatie op de grondstoffenmarkten en ook aan de slinkende voedselvoorraden. Om de voedselzekerheid ten aanzien van de basisvoedingsmiddelen ook in de toekomst te kunnen waarborgen, is er een krachtig gemeenschappelijk landbouwbeleid nodig. Het GLB dient de voedselzekerheid te vergroten door middel verhoging van de productie en ondersteuning van duurzame vormen van voedselproductie en van de traditionele landbouw, van kleine boerenbedrijven, de ecologische landbouw en de lokale en regionale distributieketens van voedsel. Met deze vormen van landbouw kan een positieve bijdrage worden geleverd aan voedselzekerheid doordat hiervoor gebruik wordt gemaakt van methodes die door talloze generaties in de uiteenlopende landbouwstreken in de EU zijn beproefd. De landbouw is de meest strategische beleidsvorm van de EU. Met een succesvol gemeenschappelijk landbouwbeleid is het mede mogelijk om de Europese bevolking in tijden van voedselcrises te doen overleven. Willen we met behulp van het gemeenschappelijk landbouwbeleid de gevolgen van de klimaatveranderingen tegengaan en daarbij de voedselprijzen op een acceptabel niveau houden alsook zorgen voor veilige basisvoedingsmiddelen, dan dient de begroting voor dat beleid te worden gehandhaafd op het huidige minimale niveau.</p>
    </intervention>
    <intervention id="1-251-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">De Europese landbouw is een van de belangrijkste strategische sectoren van de Unie, aangezien deze meer dan 500 miljoen mensen van voedsel voorziet. Het Europese landbouwbeleid kan zich alleen kwijten van zijn belangrijkste taak, de Europese bevolking te voorzien van gezond en kwalitatief hoogstaand voedsel voor een redelijke prijs, en tegelijkertijd zorgen voor een toereikend inkomen voor boeren, wanneer de landbouw een goede concurrentiepositie heeft op de wereldmarkt en wanneer eerlijke concurrentie op de Europese interne markt gewaarborgd is. Hieruit volgt dat we met de hervorming van het GLB moeten zorgen voor een gelijk speelveld voor alle Europese boeren. De EU-lidstaten hebben nog niet te maken gehad met problemen op het gebied van de voedselzekerheid. In de toekomst zullen dergelijke risico’s echter wel degelijk de kop opsteken en we moeten navenant optreden voor het zover is. We moeten rekening houden met het feit dat boeren al voor een minimumloon moeten werken of zelfs verlies draaien, en dat zij het daardoor moeilijk hebben om hun productie op peil te houden. Ook is het een feit dat natuurrampen gevolgen hebben voor de voedselprijzen in de winkels, en dus voor de beschikbaarheid van voedsel voor de mensen. We moeten het strategische belang van de landbouw in de Europese Unie erkennen en alles doen wat binnen onze mogelijkheden ligt om ervoor te zorgen dat de Europese bevolking in de toekomst niet wordt geconfronteerd met voedselschaarste doordat EU-politici en regeringen de risico’s niet op tijd hebben onderkend en ondervangen. De erkenning van de landbouw als een sector die van strategisch belang is voor de voedselzekerheid is een belangrijke stap die we moeten zetten om problemen met de voedselzekerheid in de toekomst te vermijden.</p>
    </intervention>
    <intervention id="1-252-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">In het initiatiefverslag wordt erkend dat de landbouw van strategisch belang is voor de mondiale voedselzekerheid. Een blik in de toekomst laat zien hoe dringend maatregelen nodig zijn: deskundigen gaan ervan uit dat tegen 2050 de vraag naar voedingsmiddelen zal zijn verdubbeld. De landbouwsector moet kunnen voorzien in de enorme behoefte die een groeiende bevolking heeft aan veilig en voldoende voedsel. Tegelijkertijd moet aan de belemmeringen van beperkte natuurlijke hulpbronnen, hoge energieprijzen en de klimaatverandering het hoofd worden geboden. Ik steun het verslag, waaruit duidelijk blijkt dat voedselzekerheid in de Europese Unie een centrale doelstelling is, en de eis dat de verschillende politieke beleidsterreinen op elkaar worden afgestemd. Alleen als er op het gebied van het landbouwbeleid, het ontwikkelingsbeleid, het handelsbeleid, het financieel beleid, het energiebeleid en het onderzoeksbeleid onderling wordt samengewerkt, kunnen verbeteringen worden bereikt. Het behoud van een behoorlijk inkomen voor de landbouwers en een toereikende voorziening met kwalitatief hoogwaardige levensmiddelen moeten derhalve centrale doelstellingen van het gemeenschappelijk landbouwbeleid zijn. De sterk fluctuerende marktprijzen in de landbouwsector worden veroorzaakt door mislukte oogsten, speculaties en handelsconcentratie als wezenlijke factoren die onzekerheid met zich brengen. Interventies en het houden van voorraden zijn crisismechanismen die marktmisbruik en speculatieve transacties moeten verhinderen. Het is belangrijk dat deze marktinterventiemechanismen in het toekomstig GLB een centrale rol vervullen. Een ander belangrijk punt is de aanbeveling om op mondiaal niveau voedselvoorraden en noodreserves aan te leggen.</p>
    </intervention>
    <intervention id="1-253-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Europa heeft dringend behoefte aan een gemeenschappelijk landbouwbeleid dat ontwikkeling verzekert, en niet stagnatie van de Europese landbouw. Het landbouwbeleid moet tegemoet komen aan de Europese en globale uitdagingen, zeker als we rekening houden met het feit dat de voedselproductie volgens de Voedsel- en Landbouworganisatie van de Verenigde Naties met minimum 70 procent moet toenemen om aan de stijgende vraag van de wereldbevolking, die tegen 2050 negen miljard zal bedragen, te voldoen. Het is duidelijk dat het gemeenschappelijk landbouwbeleid de voedselzekerheid moet vergroten door de landbouwproductiviteit en tegelijkertijd ook een ecologisch duurzaam voedselbeleid te bevorderen. Ik wil erop wijzen dat de regelgeving op dit gebied doorzichtig moet zijn. Ik waardeer initiatieven die diversiteit in de landbouw bevorderen en rekening houden met traditionele en ecologische landbouw. Een ander belangrijk aspect is de garantie dat jonge boeren grond en krediet kunnen krijgen om de doelen van het GLB zoals innovatie, modernisering, verbetering van de concurrentiekracht en in het bijzonder moderne landbouw te bereiken..</p>
    </intervention>
    <intervention id="1-254-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Het verband tussen het Europees gemeenschappelijk landbouwbeleid en de wereldwijde voedselzekerheid is een belangrijk thema dat in aanmerking moet worden genomen bij het opstellen van het GLB voor de periode na 2013. De prioriteiten van het GLB moeten namelijk niet alleen worden gezien tegen de achtergrond van de idealen van onze hedendaagse samenleving, maar ook tegen die van de problemen die de toekomst ons wereldwijd zal brengen. Volgens de Voedsel - en Landbouworganisatie van de Verenigde Naties moet de voedselproductie met minimaal 70 procent toenemen om te kunnen voorzien in de toenemende behoefte van de wereldbevolking. Europa moet rekening houden met de wereldwijde voedselzekerheid en zijn productie verhogen om de invoer te beperken. Bovendien sta ik achter het voorstel om onze financiële wetgeving te herzien om de prijsvolatiliteit te bestrijden die grotendeels wordt veroorzaakt door speculatie. Om effect te hebben moet deze herziening tegelijkertijd op internationaal niveau worden uitgevoerd. Ik ben verheugd dat het Franse voorzitterschap van de G20 als prioriteit heeft om de prijsvolatiliteit van grondstoffen en landbouwproducten te bestrijden.</p>
    </intervention>
    <intervention id="1-255-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">De toename van de mondiale vraag naar voedsel, als gevolg van de groei van de wereldbevolking, heeft uiteraard gevolgen voor de natuurlijke voedselbronnen en leidt tot nieuwe regulering en voorzorgsmaatregelen op het gebied van voedselzekerheid. De belangrijkste taak van de EU is om het recht op voedselzekerheid van de lidstaten te waarborgen en ontwikkelingslanden te steunen bij het bereiken van een afdoende niveau van voedselzekerheid. Naar mijn mening is het van belang om de productie en verkoop van traditioneel lokaal voedsel te bevorderen. Regionale voedselproducten hebben veel voordelen: lagere transportkosten en een kleiner risico op bederf. Er zijn veel regio's met een aanzienlijk landbouwpotentieel, dat niet is aangeboord vanwege sociale of economische onevenwichtigheden, tegen een achtergrond van een steeds meer verouderende plattelandsbevolking of van industrialisatie. Er zijn grote landbouwgebieden die inefficiënt worden gebruikt. Regionale autoriteiten kunnen een belangrijke rol spelen bij voedselzekerheid, door het ondersteunen van de landbouwcapaciteit van de relevante regio’s. De EU is wereldwijd toonaangevend op het gebied van onderzoek en innovatie, ook in de landbouwsector. Een gestaag stijgend overwicht van de stedelijke bevolking stelt ons voor een nieuwe uitdaging: welk belang hechten wij aan de ontwikkeling van stedelijke landbouw met het oog op voedselzekerheid, in verschillende vormen zoals verticale stedelijke landbouw?</p>
    </intervention>
    <intervention id="1-256-000" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Ik ben het eens met de aanpak die wordt voorgesteld in de resolutie die vandaag door de plenaire vergadering is aangenomen: voedselzekerheid dient een fundamenteel mensenrecht te zijn, dat wordt gegarandeerd indien iedereen op elk moment fysieke en economische toegang heeft tot een behoorlijke, veilige en voedzame voeding. In de Europese Unie leven nog ongeveer 80 miljoen mensen onder de armoedegrens en velen onder hen worden geholpen via voedselprogramma’s. Juiste voeding dient een sleutelelement te zijn van onze gezondheid. Met betrekking tot genetisch gemodificeerde organismen (ggo’s) bestaan er nog te veel twijfels bij een deel van de wetenschappelijke gemeenschap. Daarom heb ik mij verzet tegen de openingen die in de tekst voor ggo’s worden gemaakt, met name tegen de voorstellen om de toelatingsprocedure voor de invoer van genetisch gemodificeerde levensmiddelen uit derde landen in de Europese Unie uit te breiden. Als wij consequent willen zijn, ben ik van mening dat wij onze boeren niet het gebruik van een techniek kunnen ontzeggen die wordt getolereerd bij ingevoerde producten. Daarentegen sta ik positief tegenover maatregelen om jonge boeren, die op dit moment slechts 7 procent van het totaal aantal boeren uitmaken, te stimuleren via het toekennen van premies voor het vestigen van een bedrijf, leningen tegen gunstige rentevoorwaarden en andere maatregelen die de lidstaten met hun begrotingen voor plattelandsontwikkeling nemen. Zo kunnen we er zeker van zijn dat de Europese landbouwproductie zich kan handhaven op het huidige hoge niveau van kwaliteit en veiligheid.</p>
    </intervention>
    <intervention id="1-257-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ik verwelkom het verslag over de erkenning van landbouw als sector die van strategisch belang is voor de voedselzekerheid. Ik betreur het echter sterk dat het Parlement zo weinig tijd heeft uitgetrokken voor het debat hierover. Dit onderwerp is bijzonder actueel, nu we ons hebben gerealiseerd hoe de voedselcrisis de stabiliteit van staten kan beïnvloeden. Een van de oorzaken van de opstand in Tunesië is de stijging van de voedselprijzen. Algerije, India en Bangladesh zijn ook landen waar stijgende voedselprijzen tot ernstige spanningen hebben geleid. De toenemende verbouwing van gewassen voor biobrandstof, financiële speculatie, het snel overstappen op winstgevender gewassen en ten slotte veranderende eetgewoonten in vele landen zijn ook nieuwe onderwerpen die nauw samenhangen met het onderwerp van dit verslag.</p>
      <p sl="ro">Ik wil nog een laatste opmerking maken. In een index van een Japanse bank waarin de kwetsbaarheid voor stijgingen in voedselprijzen wordt aangegeven, zijn vier van de veertig meest kwetsbare landen lid van de Europese Unie, een ander land wordt binnenkort lid van de EU en drie landen zijn directe buren van de EU. Dit is een interessante index, die ons aan het denken moet zetten.</p>
    </intervention>
    <intervention id="1-258-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Indien we de landbouw beschouwen als een strategische sector, dan is zelfvoorzienendheid van de Europese Unie – op zijn minst ten aanzien van de productie van basisvoedingsmiddelen en veevoeders – een noodzakelijke voorwaarde voor voedselzekerheid. De afhankelijkheid van de EU van geïmporteerde landbouwproducten leidt tot stijging van de voedselprijzen en schaadt de primaire producenten ervan in de toeleveringsketen. Volgens de VN-organisatie voor voedsel en landbouw, de FAO, zal de vraag naar voedsel en veevoeders tegen 2050 naar alle waarschijnlijkheid met zo’n 70 procent zijn gestegen. Het is dus van groot belang dat alle mogelijke vormen van landbouw die ons ter beschikking staan, worden ingezet en dat er stevig geïnvesteerd wordt in wetenschap en onderzoek op dit vlak. Voor een doeltreffend gebruik van voor specifieke regio’s karakteristieke traditionele landbouwgewassen is meer steun nodig en meer belangstelling van het publiek. Zo is de consument heel wel in staat om zich een oordeel te vormen over het milieueffect van de voedselproductie en de vervoersafstanden. Het feit dat in de huidige productieketen zo goed als de helft verspild wordt en dat het vrachtvervoer onevenredig groeit, is onverenigbaar met de doelstelling van voedselzekerheid. Het gaat absoluut niet aan om te doen alsof het ons om de voedselzekerheid of de bescherming van het milieu gaat en tegelijkertijd te tolereren dat we afhankelijk zijn van de invoer van op andere continenten verbouwde en dus over duizenden kilometers afstand vervoerde producten. Dergelijke praktijken leiden tot een enorme ecologische voetafdruk en dwingen ontwikkelingslanden er tevens toe welhaast al het voor hen zelf benodigde voedsel uit te voeren, wat hen afhankelijk maakt, hun economie te gronde richt, hun bevolking aan de bedelstaf brengt en het milieu aldaar vernietigt.</p>
    </intervention>
  </section>
  <section id="creitem22" title="22.  Agenda van de volgende vergadering: zie notulen"/>
  <section id="creitem23" title="23. Sluiting van de vergadering"/>
</text>
