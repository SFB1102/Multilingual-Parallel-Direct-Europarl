<?xml version='1.0' encoding='utf-8'?>
<text id="20080221.NL" lang="nl" date="2008-02-21" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Vierde verslag over economische en sociale cohesie – Follow-up van de Territoriale Agenda en het Handvest van Leipzig – Naar een Europees actieprogramma voor ruimtelijke ontwikkeling en territoriale samenhang (debat)">
    <intervention id="4-007" speaker_id="4482" name="Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van</p>
      <p sl="nl">het verslag van de heer Guellec, namens de Commissie regionale ontwikkeling, over het vierde verslag over economische en sociale cohesie (2007/2148(INI)) (A6-0023/2008), en</p>
      <p sl="nl">het verslag van mevrouw Kallenbach, namens de Commissie regionale ontwikkeling, over de follow-up van de Territoriale Agenda en het Handvest van Leipzig: naar een Europees actieprogramma voor ruimtelijke ontwikkeling en territoriale samenhang (2007/2190(INI)) (A6-0028/2008).</p>
    </intervention>
    <intervention id="4-008" speaker_id="28194" name="Ambroise Guellec" is_mep="True" mode="spoken" role="rapporteur">
      <p sl="fr">Mevrouw de Voorzitter, commissaris, dames en heren, wij debatteren vanmorgen over twee initiatiefverslagen, maar beide zijn naar mijn idee buitengewoon belangrijk, en wel om een aantal redenen.</p>
      <p sl="fr">In de eerste plaats bespreken wij het vierde verslag van de Commissie over sociale en economische cohesie. Dit is werkelijk een bijzonder goed document, veel beter dan de vorige versies, en het vormt een goede basis voor de gedachtevorming over de toekomst van de cohesie in Europa. Het is ook belangrijk omdat in het recent vernieuwde Verdrag van Lissabon de territoriale cohesie als een van de hoofddoelstellingen van de EU wordt aangemerkt. En ten slotte omdat zich momenteel zoals wij weten nieuwe en verontrustende uitdagingen aandienen, naast de uitdagingen die we al kennen. Het cohesiebeleid moet een belangrijke en nuttige bijdrage leveren aan de aanpak daarvan, zodat wij kunnen voortbouwen aan het Europa dat wij willen, namelijk een doeltreffend en solidair Europa.</p>
      <p sl="fr">Wat leert het vierde verslag ons? Dat de economische en sociale convergentie tussen de lidstaten de goede kant opgaat, en dat de verschillen in inkomen en werkgelegenheid in de afgelopen tien jaar duidelijk zijn afgenomen, maar ook dat er nog altijd veel ongelijkheid is tussen regio's, en soms ook binnen regio's, die vaak ook nog toeneemt. Er is zeker sprake van reële ontwikkeling, maar die is nog veel te vaak onevenwichtig. Op dit punt kan het nieuwe concept van de territoriale cohesie een waardevolle bijdrage leveren, en het moet dan ook, naast economische en sociale cohesie, een centrale plaats gaan innemen bij de verdere regionale ontwikkeling in de hele EU. De uitvoering ervan vereist een geïntegreerde aanpak van de verschillende beleidssectoren en een versterking van het bestuur op verschillende niveaus.</p>
      <p sl="fr">Op dit punt zien wij met belangstelling, en ik mag wel zeggen met enig ongeduld, uit naar het Groenboek van de Commissie dat in september zal verschijnen. Er is duidelijk behoefte aan een gemeenschappelijke taal op dit gebied, zoals ook bleek bij onze discussies in de Commissie regionale ontwikkeling.</p>
      <p sl="fr">Door de bevindingen van het vierde verslag wordt onze blik gericht op de periode na 2013, aangezien de operationele programma's voor 2007-2013 nu vrijwel overal op de rails zijn gezet. Een van de hoofdelementen ervan is het zogenoemde oormerksysteem om de benodigde middelen te reserveren voor de doelstellingen van de Lissabon-agenda. Wij willen de nauwe samenhang tussen de prioriteiten van de Lissabon-strategie en het cohesiebeleid zeker onderstrepen, maar wij vinden ook dat het cohesiebeleid verder moet gaan en in een bredere context moet worden bezien.</p>
      <p sl="fr">In ons verslag wordt duidelijk gesteld dat convergentie op verschillende niveaus een voorwaarde is voor het concurrentievermogen van de regio’s op lange termijn, en dat de twee beleidslijnen elkaar de komende jaren moeten aanvullen om doeltreffendheid en solidariteit met elkaar in balans te brengen. Daarom verzoeken wij om regelmatige beoordeling in de periode 2007-2013, zodat wij de doelmatigheid van het proces kunnen vaststellen of eventueel op basis van goede informatie de nodige aanpassingen kunnen doorvoeren. Ook moeten vraagtekens worden gezet bij de scheiding die tijdens de lopende periode is aangebracht tussen plattelandsontwikkeling en regionaal beleid. Het belang daarvan lijkt niet goed te zijn onderbouwd, en naar onze mening kan vasthouden aan deze scheiding na 2013 tot problemen leiden.</p>
      <p sl="fr">In ons verslag wordt met nadruk gewezen op de nieuwe uitdagingen waarmee de EU zal worden geconfronteerd en de aanzienlijke territoriale gevolgen daarvan. Er is sprake van problemen op het gebied van een vergrijzende bevolking, klimaatverandering, energie, stedelijke concentratie, enzovoort. Naar onze mening vragen de dringend noodzakelijke convergentie en een passende territoriale aanpak van deze uitdagingen om een versterking van het politieke en financiële cohesiebeleid na 2013. In dit verband zal het Parlement zich als altijd met hand en tand blijven verzetten tegen iedere poging om het beleid weer op nationale leest te schoeien.</p>
      <p sl="fr">Ten slotte, mevrouw de Voorzitter, wil ik graag de schaduwrapporteurs, die mij bij deze taak geweldig terzijde hebben gestaan, bedanken voor het grote aantal compromissen dat wij hebben bereikt. Ik wil ook met nadruk wijzen op de samenhang met het verslag van mevrouw Kallenbach. Naar mijn mening zou het goed zijn als vandaag een volledig samenhangend geheel aan het Parlement werd voorgelegd.</p>
    </intervention>
    <intervention id="4-009" speaker_id="28236" name="Gisela Kallenbach" is_mep="True" mode="spoken" role="rapporteur">
      <p sl="de">Mevrouw de Voorzitter, commissaris, dames en heren, ik wil om te beginnen alle schaduwrapporteurs bedanken voor de goede en constructieve samenwerking. Ook wil ik de medewerkers van de commissie, de fractiemedewerkers en de persoonlijke assistenten bedanken. Hoe hechter de samenwerking, hoe beter het product!</p>
      <p sl="de">Ik ben heel blij dat wij vandaag het verslag van de heer Guellec en mijn eigen verslag tezamen bespreken. Deze twee verslagen vormen een complementaire eenheid als het gaat om het doel om een werkelijk duurzame ontwikkeling in Europa tot stand te brengen. Het cohesiebeleid is als het ware de hardware , en het Handvest van Leipzig en de Territoriale Agenda de sofware. Deze beide instrumenten kunnen alleen in combinatie goed functioneren. Met het cohesiebeleid beschikt de EU over juridische en financiële bevoegdheden. Wij hebben geen werkelijke verantwoordelijkheid op het gebied van regionale, stedelijke en ruimtelijke ontwikkeling. Daarom is een samenhangend beleid, op plaatselijk, regionaal, nationaal en EU-niveau, een absolute voorwaarde voor duurzame Europese steden en regio's. Alleen zo kunnen wij Europese meerwaarde creëren. De steden vormen een brandpunt van kansen en problemen. Zij beïnvloeden de plattelandsregio's en de directe omgeving. Daarom zetten wij in op een evenwichtige ontwikkeling van het gebied als geheel, op oplossingen die uitgaan van een holistisch perspectief en die tegelijkertijd zijn aangepast aan de specifieke situatie. Er is geen voor alle situaties geschikte oplossing, maar er zijn wel gemeenschappelijke beginselen, zoals de geïntegreerde aanpak, het partnerschapsbeginsel, zowel horizontaal als verticaal, tussen de steden en de omliggende gebieden, maar ook met de diverse direct betrokkenen.</p>
      <p sl="de">Wij hebben op Europees niveau veel vooruitgang geboekt. Naast het Handvest van Leipzig en de Territoriale Agenda, het eerste actieprogramma onder het Portugese voorzitterschap, is de territoriale cohesie als communautair doel opgenomen in het Hervormingsverdrag. Hierdoor krijgt het Parlement meer invloed door de gedeelde bevoegdheid en de medebeslissingsprocedure. Met het debat van vandaag wilden wij als Parlement voorafgaand aan de Voorjaarstop van de Raad ons standpunt kenbaar maken, zodat de territoriale en stedelijke belangen als duidelijke onderdelen in de strategieën van Lissabon en Göteborg kunnen worden opgenomen.</p>
      <p sl="de">Het was ook de gezamenlijke wens van de informele ministerraad in Leipzig dat het Sloveense voorzitterschap de Territoriale Agenda op de agenda van de Voorjaarstop in 2008 zou zetten, teneinde meer politieke erkenning van het territoriale kader voor de ontwikkeling van de regio's en de steden te verkrijgen en nieuwe vormen van participatie in de beleidsbeslissingen van de EU te realiseren. Deze wens is tijdens de vergadering op de Azoren in november nog eens duidelijk onderstreept. Tot dusver heb ik nog geen informatie ontvangen dat er op dit punt vooruitgang is geboekt.</p>
      <p sl="de">Ik zou het dan ook zeer hebben toegejuicht als hier vandaag een vertegenwoordiger van de Raad aanwezig was geweest, zodat wij informatie hadden kunnen krijgen over de stand van zaken met betrekking tot de voorbereidingen. Helaas heb ik gehoord dat de Raad het kennelijk niet eens kan worden over zijn reactie op het verzoek van de ministers. Ik had graag van de Raad willen horen of, en zo ja in welke vorm, de Territoriale Agenda op de Voorjaarstop zal worden behandeld. Ik ben ook heel benieuwd of het waar is dat in de huidige ontwerpversie van de Conclusies van de Raad de territoriale kwesties helemaal niet worden genoemd, en dat er op dit punt ook geen wijzigingen in het Verdrag van Lissabon worden overwogen. Dat is echter wel de enige manier om onze vele mooie woorden in echte daden om te zetten.</p>
    </intervention>
    <intervention id="4-010" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie. − Mevrouw de Voorzitter, ik wil om te beginnen mevrouw Kallenbach en de heer Guellec feliciteren met, en vooral ook bedanken voor, hun verslagen. Ook wil ik de Commissie regionale ontwikkeling bedanken voor haar voortreffelijke werk op het gebied van het vierde cohesieverslag en het verslag over de territoriale cohesie.</p>
      <p sl="en">De Commissie is het volledig met u eens dat het Europese cohesiebeleid een belangrijke rol heeft gespeeld bij het terugdringen van de ongelijkheid in de Europese Unie en daarmee bij de bevordering van de Europese integratie, waardoor de Unie dichter bij de mensen is gebracht. De Commissie verwerpt dan ook resoluut alle pogingen om dit beleid weer op nationale leest te schoeien.</p>
      <p sl="en">Wij zijn het ook met u eens dat in de toekomst voldoende financiële middelen voor het cohesiebeleid moeten worden gewaarborgd om het hoofd te kunnen bieden aan de verwachte nieuwe uitdagingen die gevolgen zullen hebben voor alle gebieden in Europa. Tegelijkertijd moeten wij er ook rekening mee houden dat wij bij het cohesiebeleid ook in de toekomst te maken zullen krijgen met regionale ongelijkheden als gevolg van de meest recente, en nog komende, uitbreidingen.</p>
      <p sl="en">Ik kan u verzekeren dat, als het gaat om de ‘Lissabonisering’ van ons beleid, de doelstelling van het terugdringen van de ongelijkheid de belangrijkste prioriteit van het Europese cohesiebeleid is, en dat ook na 2013 zal blijven. Dat is ook vastgelegd in het Hervormingsverdrag. De solidariteit staat centraal in dit beleid, en de toewijzing van de middelen zal zeker omgekeerd evenredig zijn met de welvaart van de landen en regio's.</p>
      <p sl="en">Deze visie wordt ook gedeeld door de overgrote meerderheid van de betrokkenen in de hele Unie. Men is het ook eens met het idee dat het Europese cohesiebeleid veel meer is dan alleen een mechanisme om de middelen tussen de lidstaten en de regio's te verdelen; dit beleid is in de allereerste plaats een ontwikkelingsbeleid dat tot doel heeft de ontwikkeling van de eigen potenties van alle Europese regio's te bevorderen.</p>
      <p sl="en">De Commissie deelt ook uw zorg over de noodzaak van meer samenhang tussen het Europese cohesiebeleid en de andere vormen van communautair sectorbeleid, in het bijzonder plattelandsontwikkeling, onderzoek en mededinging. Ik zou hieraan toe willen voegen dat de noodzaak van samenhang tussen de verschillende vormen van ontwikkelingsbeleid ook geldt voor de afstemming tussen het Europese cohesiebeleid en het nationale beleid. Naar mijn overtuiging is dit een kernvraag voor de toekomst van de Europese cohesie, ook van de territoriale dimensie daarvan.</p>
      <p sl="en">Ik deel ook volledig uw mening dat het succes van de Territoriale Agenda en het Handvest van Leipzig afhangt van twee voorwaarden. In de eerste plaats moeten wij in de territoriale ontwikkeling een geïntegreerde aanpak invoeren om te voorkomen dat de verschillende beleidssectoren langs elkaar heen werken. Een klassiek voorbeeld hiervan is het denken in strategieën voor uitsluitend het platteland of de stedelijke gebieden. Daarmee wordt voorbijgegaan aan het grote belang van de echte economische regio's.</p>
      <p sl="en">Anderzijds betekent de geïntegreerde aanpak ook dat verschillende vormen van sectorbeleid op zowel EU- als lidstaatniveau, die van invloed zijn op de ontwikkeling van al onze gebieden, moeten worden geïntegreerd.</p>
      <p sl="en">De tweede voorwaarde is, zoals u terecht opmerkt, de noodzaak van regelmatig toezicht en regelmatige beoordeling door de Commissie van de voortgang bij de tenuitvoerlegging van de acties die in het kader van de Territoriale Agenda zijn afgesproken. Daarvoor is het nodig dat wij meer weten over de effecten van deze acties in de lidstaten, zodat de Commissie adequate hulp kan bieden. Zo kan de Commissie bijvoorbeeld op basis van beter toezicht verdere stappen ondernemen op het gebied van de vaststelling van indicatoren voor territoriale cohesie.</p>
      <p sl="en">Uiteraard juicht de Commissie het, net als u in uw verslag, toe dat het concept van de territoriale dimensie van de cohesie in het Verdrag van Lissabon is opgenomen. Nu moeten wij zo goed mogelijk gebruik maken van deze nieuwe dimensie van het cohesiebeleid en van de nieuwe mogelijkheden die zij biedt, zoals bijvoorbeeld de nieuwe definitie van subsidiariteit, waardoor plaatselijke en regionale besturen meer zeggenschap krijgen. Daarom hebben wij als Commissie het Groenboek inzake territoriale cohesie in ons wetgevings- en werkprogramma voor 2008 opgenomen.</p>
      <p sl="en">Al is er dan nog geen standaarddefinitie voor dit concept, het is wel duidelijk dat de territoriale cohesie de juridische doelstellingen van de Unie met elkaar verbindt, zodat een duurzaam evenwicht en een harmonische ontwikkeling van haar grondgebied kan worden bewerkstelligd en iedereen gelijke toegang krijgt tot de diensten van algemeen belang. Wij zijn ons er vandaag allemaal van bewust dat de harmonische economische en sociale ontwikkeling van de Unie de komende jaren wordt bedreigd door een aantal aspecten van het territoriale evenwicht. Deze doen zich voor op EU-, nationaal en regionaal niveau en ook op een aantal specifieke terreinen en met betrekking tot bepaalde perifere regio's.</p>
      <p sl="en">Ik kan u tot mijn genoegen meedelen dat de belangrijkste aanbevelingen in het verslag van mevrouw Kallenbach, met betrekking tot de definitie van het begrip territoriale cohesie en de uitvoering van een geïntegreerde aanpak van de territoriale ontwikkeling, en ook een betere benutting van de synergieën tussen de verschillende communautaire beleidsterreinen, allemaal aan de orde komen in het Groenboek dat de Commissie in september van dit jaar zal goedkeuren.</p>
      <p sl="en">Ik wil ook graag van deze mogelijkheid gebruik maken om u te vertellen dat wij met de lidstaten vooruitgang boeken bij het bereiken van een gemeenschappelijke opvatting over de territoriale cohesie en de belangrijkste aspecten daarvan. Wij werken momenteel aan de uitwerking van de reacties op de vragenlijst over territoriale cohesie die wij aan 25 lidstaten hebben gestuurd, waardoor wij duidelijk vooruitgang kunnen boeken.</p>
      <p sl="en">Ook hebben wij binnen de Commissie een interdepartementale groep opgericht, die ons een kader geeft waarbinnen wij intern aan de territoriale cohesie kunnen werken. Het eerste deel van deze operatie hebben wij al afgerond, namelijk de vaststelling van de territoriale dimensie van belangrijke EU-beleidsonderdelen. Wij hebben nu een begin gemaakt met het proces, in het bijzonder het proces om een aantal instrumenten te ontwikkelen die ook goed aansluiten bij uw verzoek. Zoals u waarschijnlijk weet, vormen het onderzoek naar de territoriale effectbeoordeling van het EU-beleid en de ontwikkeling van indicatoren voor territoriale cohesie enkele van de prioriteiten van het nieuwe aangescherpte ESPON-programma.</p>
      <p sl="en">Wat het beleid inzake de stedelijke gebieden betreft, vindt in maart de volgende stadsaudit plaats, waaraan momenteel de laatste hand wordt gelegd, en het tweede verslag over de toestand van de Europese steden wordt in juni 2009 verwacht. URBACT II is nu opgewaardeerd tot een strategisch instrument voor netwerkvorming en voor uitwisselingen op het gebied van stadsontwikkeling.</p>
      <p sl="en">Naar mijn idee bestaat er met betrekking tot beide verslagen een hoge mate van overeenstemming tussen uw opvattingen en die van de Commissie. Ik zie nu uit naar het debat zodat ik een beter inzicht krijg in uw zorgen.</p>
    </intervention>
    <intervention id="4-011" speaker_id="28208" name="Nathalie Griesbeck" is_mep="True" mode="spoken" role="rapporteur voor advies van de Begrotingscommissie">
      <p sl="fr">Mevrouw de Voorzitter, commissaris, ook ik wil onze mederapporteurs, en in het bijzonder Ambroise Guellec, bedanken voor zijn presentatie en zijn werk. Als vaste rapporteur voor de structuurfondsen in de Begrotingscommissie wil ik ook heel kort op enkele begrotingsaspecten ingaan.</p>
      <p sl="fr">Dit beleid is momenteel qua omvang van de begroting een van de belangrijkste beleidsinstrumenten voor de solidariteit tussen de volken van Europa. Zoals we vanochtend al hebben gehoord, is de kernvraag op dit moment hoe wij de doelmatigheid van het cohesiebeleid kunnen optimaliseren. In dit verband wil de Begrotingscommissie de aandacht van het Parlement vestigen op een aantal verontrustende signalen, zoals vertragingen bij de uitvoering en uitstaande verplichtingen.</p>
      <p sl="fr">Ik wil met nadruk wijzen op een aantal mijns inziens opvallende punten binnen dit probleemgebied. De EU moet er dringend een erezaak van maken om procedures, zoals de uitvoering van technische bijstand, te vereenvoudigen met het oog op de voorbereiding en daadwerkelijke uitvoering van de talloze projecten waar onze landen om zitten te springen.</p>
      <p sl="fr">Wij moeten ook werk maken van een duidelijke verdeling van de verantwoordelijkheden tussen de EU en de lidstaten, om een beter gezamenlijk beheer te realiseren. Ik ben dan ook blij met de woorden van de commissaris over het besluit van afgelopen dinsdag om een actieplan voor een auditstrategie voor de structuurfondsen goed te keuren.</p>
      <p sl="fr">Tot slot ben ik blij dat de commissaris zojuist ook een onderwerp aansneed waar ik nu al heel lang op hamer, namelijk de noodzaak om kwalitatieve en kwantitatieve prestatie-indicatoren vast te stellen die in alle lidstaten kunnen worden gebruikt, zodat de begrotingsbehoefte kan worden beoordeeld en het eerstvolgende wetgevingskader voor de meerjarenperiode na 2013 kan worden vastgesteld, kortom om de zichtbaarheid van Europa in het kader van het Europese beleid en de Europese burgers te vergroten.</p>
    </intervention>
    <intervention id="4-012" speaker_id="31123" name="Pedro Guerreiro" is_mep="True" mode="spoken">
      <p sl="pt">rapporteur voor advies van de commissie visserij . − Ik moet om te beginnen aangeven dat ik het jammer vind dat geen enkel amendement van de visserijcommissie op het vierde verslag over de economische en sociale cohesie door de commissie regionale ontwikkeling is overgenomen. In die amendementen herhalen we dat de visserijsector een onmisbare bijdrage levert aan de sociaal-economische situatie van de visserijgemeenschappen in de convergentieregio's of in regio's die te lijden hebben onder permanente geografische of natuurlijke nadelen, zoals de ultraperifere regio's, maar ook van arme visserijgemeenschappen in welvarende regio's. Ik betreur het ook dat het budget van het Europees visserijfonds (EVF) voor de EU met 27 lidstaten nauwelijks verschilt van het FIOV-budget van de EU 15 en ben dan ook van mening dat het budget van het EVF moet worden verhoogd.</p>
      <p sl="pt">Dat is de reden waarom ik tijdens deze deelzitting opnieuw twee amendementen heb ingediend waarin wordt benadrukt dat het structuurbeleid voor de visserij van groot belang is voor de economische en sociale cohesie.</p>
    </intervention>
    <intervention id="4-013" speaker_id="28323" name="Oldřich Vlasák" is_mep="True" mode="spoken">
      <p sl="cs">namens de PPE-DE-Fractie . – Mijnheer/mevrouw de commissaris, dames en heren, de verslagen die we vandaag bespreken zijn heel belangrijk, en dan niet alleen als het gaat om de wijze waarop nu omgaan met het cohesiebeleid en de territoriale aspecten van dat beleid, maar ook als we kijken naar wat er ná 2013 zal gebeuren. Ik wil mevrouw Kallenbach en de heer Guellec graag bedanken voor hun uitstekende werk en hun open instelling.</p>
      <p sl="cs">Zoals deze twee rapporteurs al hebben aangegeven vullen de twee verslagen elkaar aan en dienen ze als één geheel te worden beoordeeld. Territoriale cohesie is als begrip opgenomen in het Verdrag van Lissabon en komt daarmee op één lijn te staan met economische en sociale samenhang. Het is intussen wel zo dat er minder onderzoek is verricht naar territoriale cohesie, als gevolg waarvan we dit concept minder goed doorgronden. We hebben er tot dusver zelfs geen duidelijke definitie voor gevonden. Het algemene doel bij het bewerkstelligen van cohesie is het uitvlakken van niveauverschillen, maar zulke verschillen bestaan nog steeds en dan vooral waar het voormalige Oostblok op het democratische Westen op elkaar aansluiten. Het begrip territoriale cohesie zou volgens mij ook de samenhang tussen steden en het omringende land moeten omvatten. Het staat buiten kijf dat steden in al onze landen de motoren voor het genereren van groei zijn, en daarom is het gerechtvaardigd om de stedelijke ontwikkeling in de ontwerpresolutie te betrekken en tegelijk op te roepen tot een meer geïntegreerde aanpak. In de toekomst zullen stedelijke gebieden gemakkelijker een beroep moeten kunnen doen op de structuurfondsen. En als projecten voor stedelijke ontwikkeling uit particuliere middelen worden gefinancierd zullen we ervoor moeten zorgen dat gemeentelijke autoriteiten en de ontwikkelaars elkaar gemakkelijker kunnen vinden.</p>
      <p sl="cs">We hebben het Handvest van Leipzig goedgekeurd en nu zullen we al hetgeen daarin is vervat geleidelijk aan praktische invulling moeten geven. We zullen de juiste omstandigheden moeten scheppen voor ons toekomstig bestaan en voor de ontwikkeling van het platteland. Ik geloof daarom dat we heel zorgvuldig zullen moeten nadenken over de vraag of het plattelandsbeleid inderdaad onder het gemeenschappelijk landbouwbeleid moet vallen. Het kan zijn dat een andere oplossing beter werkt.</p>
      <p sl="cs">Dames en heren, nog één opmerking. Het debat over het cohesiebeleid is eerst en vooral een debat over de toewijzing van fondsen. Het is duidelijk – en volkomen terecht – dat het cohesiebeleid gaandeweg een groter belang begint te vertegenwoordigen en nu dus ook echt een plaats krijgt binnen de Europese begroting. Het cohesiebeleid moet een antwoord formuleren op nieuwe verschijnselen, de vergrijzing – soms het verdwijnen – van de Europese bevolking, de instabiliteit van de energietoelevering en de achteruitgang van het milieu. We zullen ons beleid daarop moeten afstellen en ervoor proberen te zorgen dat er voldoende middelen beschikbaar worden gesteld.</p>
    </intervention>
    <intervention id="4-014" speaker_id="1854" name="Constanze Angela Krehl" is_mep="True" mode="spoken">
      <p sl="de">namens de PSE-Fractie . – Mevrouw de Voorzitter, dames en heren, de heer Vlasák heeft volkomen gelijk als hij zegt dat we nu reeds moeten gaan werken aan het opstellen van een cohesiebeleid voor de periode na 2013. We hebben deze twee verslagen aangewend om dat te benadrukken en hebben alle kwesties die volgens ons in deze context van belang zijn bijeen gebracht.</p>
      <p sl="de">Ik wil u er echter wel op wijzen dat we strategische doelstellingen van het Europese cohesiebeleid niet uit het oog mogen verliezen. Het gaat er bij dit beleid om de levensomstandigheden in de verschillende Europese regio’s dichter bij elkaar te brengen en bij te dragen tot de verwezenlijking van de strategieën van Lissabon en Göteborg. Als het Europees Parlement een rol wenst te spelen bij het opstellen van het in de toekomst te volgen cohesiebeleid, dan dient het zich volgens mij te concentreren op een aantal fundamentele strategieën en niet terugvallen op de “irrigatiebenadering”. We zullen een antwoord moeten formuleren op de uitdagingen waarmee we in de context van het nieuwe cohesiebeleid geconfronteerd zullen worden. Ik noem hier als voorbeeld demografische verschuivingen, klimaatsbescherming, ontvolking van bepaalde regio’s en – inderdaad – een modern Europees stedelijk beleid.</p>
      <p sl="de">Ik meen dat we bij het zoeken naar oplossingen voor deze problemen een benadering moeten aanhouden die mensen en regio’s gelijke kansen garandeert. Ik geloof dan ook dat het belangrijk is om investeringen te doen in onderwijs, onderzoek en innovatie en dat zal, als we duurzame resultaten willen, steeds belangrijker worden. Dat kan echter alleen als we de Europese burgers in de toekomst op een efficiëntere wijze betrekken bij het opzetten van programma’s en projecten. Het Europees Parlement dringt daar al geruime tijd op aan en we doen dat in deze verslagen opnieuw.</p>
      <p sl="de">Ik richt me daarom tot de lidstaten – helaas is er geen vertegenwoordiger van de Raad aanwezig – om ze eraan te herinneren dat ze van ons wat huiswerk meekrijgen. Als we in het kader van het cohesiebeleid extra taken moeten financieren zullen daarvoor natuurlijk wel de nodige middelen beschikbaar moeten worden gesteld.</p>
    </intervention>
    <intervention id="4-015" speaker_id="28388" name="Grażyna Staniszewska" is_mep="True" mode="spoken">
      <p sl="pl">namens de ALDE-Fractie . – Het vierde cohesieverslag en het verslag van de heer Guellec maken duidelijk dat het cohesiebeleid erin geslaagd is de ongelijkheden tussen de lidstaten terug te dringen. In deze verslagen wordt bovendien vastgesteld dat in landen die voorheen achterliepen – zoals, bijvoorbeeld, Griekenland en Portugal – een groei hebben doorgemaakt. Vastgesteld wordt echter ook dat het cohesiebeleid er niet in geslaagd is de tussen de regio’s bestaande verschillen in ontwikkelingsniveau uit te vlakken.</p>
      <p sl="pl">Lidstaten staan het helaas toe dat investeringen en andere factoren die bij de ontwikkeling van het nationaal kapitaal een rol spelen sterk geconcentreerd worden. Dat gebeurt ook op het vlak van de regio’s – investeringen worden gewoonlijk vooral in centraal gelegen gebieden gedaan, waardoor de regio als geheel niet op een evenwichtige wijze ontwikkeld wordt. De verschillen tussen en binnen regio’s zijn in de Europese Unie veel scherper dan in de Verenigde Staten of Japan.</p>
      <p sl="pl">Alles wijst erop dat we een mechanisme moeten introduceren om decentralisatie binnen de lidstaten te stimuleren. Voor de volgende financiële vooruitzichten hebben we behoefte aan een regionaal beleid dat ver vooruit kijkt en toch dynamisch is. Het verslag van de heer Guellec wijst erop dat we de Strategie van Lissabon en het cohesiebeleid op elkaar moeten laten aansluiten. We mogen evenwel niet toelaten dat het cohesiebeleid tot niet meer dan een instrument ten behoeve van de strategie van Lissabon verwordt. Het cohesiebeleid is gericht op duurzame en evenwichtige ontwikkeling, en dat is reeds een doel op zich. Het is de goedkoopste manier om te verhinderen dat er zich later problemen voordoen die ons heel veel geld gaan kosten. Ik heb het dan over allerlei conflicten, massale emigratie en immigratie, de verplaatsing van ondernemingen en wat dies meer zijn – dat zijn allemaal ontwikkelingen met drastische gevolge voor de plaatselijke bevolking.</p>
      <p sl="pl">Net als het Verdrag van Lissabon, legt ook het vandaag goedgekeurde verslag de nadruk op de territoriale dimensie. Het is intussen wel van belang dat we dit begrip duidelijk omschrijven en ondubbelzinnig vastleggen wat me er precies mee bedoelen. We gebruiken de term nu ietwat lukraak om een grote verscheidenheid van zaken aan te duiden. In bepaalde delen van het verslag-Guellec wordt de territoriale dimensie meer belang toegedacht dan het beleid ten behoeve van de sociale en economische cohesie; in andere delen van datzelfde verslag wordt de territoriale dimensie gepresenteerd als een aanvulling op dat beleid. Soms gaat het om gelijke toegang tot diensten, maar de term wordt ook gebruikt om voor een evenwichtige verdeling van onderzoekscentra te pleiten.</p>
      <p sl="pl">Ik vind het jammer dat het debat over het Groenboek over territoriale cohesie pas in de herfst op de agenda staat, ná het verslag over het cohesiebeleid. Het debat over het Groenboek zou veel eerder moeten plaatsvinden.</p>
    </intervention>
    <intervention id="4-016" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, mevrouw de commissaris, ik wil de twee rapporteurs namens de Fractie Unie voor een Europa van Nationale Staten graag bedanken voor hun werk.</p>
      <p sl="pl">De term cohesie heeft binnen de Unie een speciale betekenis verworven. In het Verdrag van Rome wordt reeds gewezen op de noodzaak de verschillen tussen de verschillende regio’s terug te brengen om de nationale economieën meer consistentie te geven en een harmonieuze ontwikkeling te stimuleren.</p>
      <p sl="pl">Het Vierde Verslag heeft betrekking op de periode 2000-2006. Het Verslag-Guellec is aan dit document gewijd en bevat een groot aantal nuttige vaststellingen. Het geeft beknopte beschrijving van de situatie in de verschillende lidstaten en vermeldt verder op welke vlakken de verschillen het meest geprononceerd zijn. Het terugbrengen van de niveauverschillen tussen de regio’s moeten we zien als een lange termijn-onderneming.</p>
      <p sl="pl">In het verslag van de Commissie worden voor het maken van vergelijkingen een groot aantal parameters gebruikt die in eerdere documenten ontbraken. Het idee om indicatoren te gebruiken ter aanvulling van de elementaire per capita BNP-gegevens in hun verhouding tot de verschillende NUTS-gegevens is echter aangehouden.</p>
      <p sl="pl">Het cohesiebeleid is de basis voor integratie en levert een waardevolle bijdrage aan de harmonieuze ontwikkeling van de Unie. Zoals mevrouw Staniszewska al heeft aangegeven dienen we in deze context goed op locale, regionale en milieuaspecten te letten. We moeten verder erkennen dat dit beleid doorwerkt in het concurrentie- en innovatievermogen van de Unie en daarom een factor is bij de verwezenlijking van de Strategie van Lissabon. Ook demografische kwesties spelen hier een rol – sommige gebieden dreigen immers ontvolkt te geraken.</p>
      <p sl="pl">Als we de term cohesie gebruiken denken we vooral aan sociale en economische cohesie. We hebben daarom dringend behoefte aan een degelijke definitie van territoriale cohesie. Cohesie moet eigenlijk gezien worden als het streven om de burgers van de Unie overal gelijke kansen te bieden, of het nu gaat om gezondheidszorg, onderwijs, cultuur, internet of vervoer – om maar eens een paar voorbeelden te noemen. Het cohesiebeleid moet worden versterkt en we moeten er vanuit de Unie voldoende middelen voor beschikbaar stellen. Zoals mevrouw Kallenbach al heeft aangegeven is de stedelijke dimensie heel belangrijk.</p>
      <p sl="pl">Sinds kort vragen we ons af wat prioriteit moet krijgen – cohesie of mededinging, gelijke kansen of efficiëntie. Men antwoord luidt kort samengevat als volgt: geef ze beide de nodige prioriteit.</p>
    </intervention>
    <intervention id="4-017" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, mijnheer/mevrouw de commissaris, aan het einde van de jaren negentig gingen de meeste mensen in de Europese Unie ervan uit dat het succes van de interne markt een graadmeter was voor het integratievermogen van de Unie. Men geloofde dat de problemen binnen de Europese Unie konden worden opgelost met behulp van ontwikkelingsconcepten zoals die voor de interne markt waren ontwikkeld en die uitsluitend op economische groei waren gericht. Die hoop is niet bewaarheid geworden.</p>
      <p sl="de">De Europese binnenmarkt heeft ertoe geleid dat de aanwas van economische activiteiten zich rond een aantal kernen heeft geconcentreerd. Die kernen trekken nieuwe economische naar zich toe, en zulks ten koste van de achtergestelde regio’s en het milieu. En zelfs binnen de kernen heeft niet iedereen op gelijke wijze in de groei kunnen delen: de armoede is toegenomen, wat tot spanning en onrust heeft geleid.</p>
      <p sl="de">De Commission maakt nu weer precies dezelfde fout. Ze maakt het cohesiebeleid ondergeschikt aan de Strategie van Lissabon. Ze had nu juist prioriteit moeten geven aan de problemen van de sterkst achtergestelde regio’s en uitsluitend steun moeten geven aan projecten voor duurzame ontwikkeling. In plaats daarvan investeert de Commissie in achterhaalde infrastructuurconcepten en dus ook – opnieuw – uitsluitend in de economische kernen. Regio’s en gemeenten zullen daarom generaties lang afhankelijk zijn van de grootste Europese banken. Ik geloof dat dit een kolossaal probleem is, aangezien het uiteindelijk de volgende generaties zijn die de prijs zullen moeten betalen voor het mislukte beleid. En dat zal dan weer leiden tot migratiebewegingen – mevrouw Krehl heeft daar al op gewezen – en een anti-Europese stemming, aangezien bepaalde bevolkingsgroepen niet in de ontwikkeling zullen delen. Deze strategieën leveren dus niets op.</p>
      <p sl="de">Ik geloof dat we er alles aan moeten doen om de interne cohesie van de Europese Unie veilig te stellen. Economische en sociale cohesie moeten een apart beleidsterrein blijven, en alle burgers en regio’s van Europa moeten kunnen delen in de positieve resultaten van dat beleid. Dat kan alleen als het cohesiebeleid voortbouwt op een maatschappelijk model dat is gebaseerd op solidariteit en duurzame ontwikkeling en dat niet ten koste van het milieu gaat.</p>
    </intervention>
    <intervention id="4-018" speaker_id="31123" name="Pedro Guerreiro" is_mep="True" mode="spoken">
      <p sl="pt">namens de GUE/NGL-Fractie . − De toekomst van het cohesiebeleid voor de Europese Unie is een heel belangrijk onderwerp en in deze korte interventie kunnen we slechts wijzen op een paar grondbeginselen wijzen die dit debat volgens ons zouden moeten oriënteren.</p>
      <p sl="pt">Om te beginnen is het zo dat het regionaal beleid een essentieel instrument is voor het bevorderen van de zo noodzakelijke economische en sociale cohesie. Het is een structuurbeleid dat – het is al eerder gezegd – eerst en vooral gericht moet zijn op het terugbrengen van de regionale verschillen in ontwikkelingsniveau, het stimuleren van de groei in de achtergebleven regio’s, het helpen realiseren van reële convergentie en het stimuleren van groei en werkgelegenheid. Dit beleid dient dus mee te spelen bij de herverdeling van de rijkdom en het compenseren voor het feit dat de geïntegreerde markt, Economische en Monetaire Unie en de liberalisering van de internationale handel de minder ontwikkelde landen en regio’s van de Unie steeds meer kosten.</p>
      <p sl="pt">In de tweede plaats moeten het cohesiebeleid en de daarvoor ingezette financiële middelen worden gebruikt voor het bevorderen van projecten die zijn gericht op milieuvriendelijke economische en sociale regionale ontwikkeling. Deze projecten mogen dus niet ondergeschikt worden gemaakt aan een type beleid dat gebaseerd is op een dogma dat alle voorrang geeft aan mededinging, deregulering of zogenaamde flexibiliteit en ondernemingsgeest: de prioriteiten van de Strategie van Lissabon. Wij mogen dus niet toelaten dat in de sociaal en economisch achtergebleven lidstaten en regio’s het concurrentievermogen de plaats van convergentie inneemt.</p>
      <p sl="pt">Ten derde is het zo dat de communautaire financiële middelen niet volstaan om een antwoord te formuleren op de problemen die samenhangen met reële convergentie, regionale verschillen, hoge werkloosheid, inkomensongelijkheid en armoede binnen de Europese Unie. We herhalen daarom dat de Gemeenschapsbegroting omhoog moet en dat we het bevorderen van de economische en sociale cohesie in de Europese Unie als onze eerste en belangrijkste doelstelling moeten zien.</p>
    </intervention>
    <intervention id="4-019" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . – Mevrouw de Voorzitter, met belangstelling heb ik de verslagen van collega's Kallenbach en Guellec gelezen. De convergentie tussen landen in Europa blijft een boeiend thema. De interne beleidsintegratie en samenwerking binnen en tussen EU-lidstaten en regio's krijgt steeds verder vorm. Dat een dergelijke strategie resultaat oplevert, staat onomwonden in het cohesierapport. De convergentie tussen de lidstaten is toegenomen.</p>
      <p sl="nl">Tegelijkertijd wordt echter ook gemeld dat de convergentie tussen regio's binnen en tussen lidstaten afneemt, met name tussen stedelijke en niet-stedelijke regio's. In mijn optiek is in dergelijke situaties juist voor de nationale, regionale en lokale overheden een belangrijke rol weggelegd. Daarom begrijp ik niet dat de optie waarbij lidstaten zelfstandig meer bijdragen aan de ontwikkeling van regio's, op voorhand wordt afgewezen.</p>
      <p sl="nl">Het is te vroeg om te bepalen of het huidige beleid tot in lengte van jaren moet worden voortgezet. Dat het bepaalde uitdagingen aankan, is duidelijk. Maar laten we ook kijken of het de genoemde divergentie kan oplossen, d.w.z. niet alleen convergentie op lidstaatniveau, maar ook op regionaal niveau, tussen en binnen lidstaten. Mocht dat niet het geval zijn, dan is een andere aanpak met een grotere rol voor lidstaten wenselijk. Niemand kent de nationale en regionale situatie beter dan de individuele lidstaten. Zij kunnen oplossingen aandragen die de doelstellingen van het cohesiebeleid ook op subnationaal niveau bereikbaar maken.</p>
    </intervention>
    <intervention id="4-020" speaker_id="966" name="Jean-Claude Martinez" is_mep="True" mode="spoken">
      <p sl="fr">Mevrouw de Voorzitter, de Europese Commissie vindt de cohesie tussen en binnen de lidstaten zo belangrijk dat van nu tot 2013 voor dit doel 350 miljard euro ter beschikking stelt.</p>
      <p sl="fr">Verder is er een Groenboek in de maak, om de doodeenvoudige reden dat het in Brussel zo is dat er over elk probleem dat zich voordoet één of ander “boek” moet worden opgesteld. En het is zeker waar dat er van alles mis is met de cohesie tussen West-Europa en Oost-Europa, het Europa van de dorpen en het Europa van de steden en het Europa van de rijke buurten en dat van de arme buurten.</p>
      <p sl="fr">Maar wie is daarvoor verantwoordelijk? Wie, mevrouw de Voorzitter, is er verantwoordelijk voor de ontvolking van dorpen in Griekenland waar de mensen hun wijngaarden onderhielden en vee verzorgden en waar tabak, katoen en olijfolie werd geproduceerd? Wie – en welk beleid – is verantwoordelijk voor het verdwijnen van duizenden postkantoren in Zweden, Duitsland en Frankrijk? Wie heeft lokale stations en spoorweglijnen en lokale kraamklinieken gesloten? Is het de wind in de haven die vissersvaartuigen, banen, kleine bedrijfjes en werven vernietigt? Zijn het de wolven in de Pyreneeën en de Alpen die de schaapherders opeten, of wordt dat gedaan door uit Nieuw-Zeeland geïmporteerd lamsvlees?</p>
      <p sl="fr">We weten allemaal wat daarop het antwoord is: het internationale handelsbeleid zoals dat door de Commissie via GATT en de WHO wordt gevoerd is er de schuld van dat er in Spanje en Frankrijk de afgelopen 20 jaar elke dag 90 boerderijen zijn gesloten. Als gevolg van het dogmatisch verwijderen van alle douanebescherming is het industriële evenwicht bezweken onder een lawine van ingevoerde producten.</p>
      <p sl="fr">Om cohesie te bereiken zullen we eerst het beleid op de verschillende beleidsterreinen consistent moeten maken. Je kunt niet op basis van Cotonou één beleid voeren voor de ACS-landen en dat beleid vervolgens in Genève laten stuklopen op de bananenhandel. We hebben tussen 1962 en 1986 een preferentieel beleid voor landbouwproducten gevoerd en dat systeem vervolgens vervangen door vrijhandel in het kader van de Uruguay- en Doha-Ronden. Dat kan niet.</p>
      <p sl="fr">Cohesie vooronderstelt dus een bepaalde mate van samenhang tussen de keuzen die je maakt. Mevrouw de commissaris, we houden ons ofwel bezig met het bouwen aan Europa, ofwel met het bouwen aan de wereld. Dat is de keuze: of we concentreren ons op onze maatschappelijke verplichtingen, of op de wereld.</p>
    </intervention>
    <intervention id="4-021" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Mevrouw de Voorzitter, mevrouw Hübner, het unieke en bijzondere karakter van het vierde cohesieverslag ligt in het feit dat niet alleen het gevoerde beleid goed wordt geëvalueerd maar dat we vooruit kijken en nieuwe uitdagingen voor Europa aanpakken. Het gaat over globalisering, de effecten daarvan, over klimaatverandering, over de energievraagstukken en de demografische uitdagingen. Het is gewoon goed dat we dat nu doen, ook mede ter voorbereiding van de voorjaarstop in maart van dit jaar. Collega Guellec heeft dat op een heel goede manier gedaan. Hij heeft gezegd dat het cohesiebeleid in de kern niet verandert - het staat nadrukkelijk in het verdrag ook opnieuw bevestigd - maar dat de inhoud van de regionale inzet en de programma's verandert.</p>
      <p sl="nl">Deze week hebben we ook gekeken naar de Lissabon-strategie en wat mij opvalt is dat we sterk doorgaan en daar nadrukkelijk een bijdrage voor leveren met de inzet, door middel van oormerking, van 60 tot 65 procent van het cohesiegeld. Dat geeft aan hoezeer het cohesiebeleid in de kern staat van die uitdaging en de nieuwe omstandigheden. Belangrijk is ook wat in het verslag Kallenbach is aangegeven, dat we die territoriale cohesie als kerntaak van de Europese Unie opnemen. De globalisering concentreert zich in een aantal topregio's, metropolitane gebieden, en het antwoord van Europa is dat er kansen worden geboden in de overdracht van kennis en het scheppen van voorwaarden voor ondernemerschap voor alle regio's, ook voor de rurale gebieden. Dat is de nieuwe agenda.</p>
      <p sl="nl">Tenslotte verzet de EVP zich tegen een antwoord van renationalisatie in verband met het debat 2013. Waar het om gaat is dat we een nieuwe samenhang tot stand brengen tussen O&amp;O, tussen innovatiepolitiek, tussen de interne markt en tussen de instrumenten en centen van de Unie, om die kenniseconomie - want daar gaat het over op lange termijn - te koppelen aan banen en welvaart in onze regio's.</p>
      <p sl="nl">Ook onderschrijf ik graag het transparantie-initiatief dat door mevrouw Hübner is genomen. De burgers moeten weten hoe dicht wij met dit beleid bij hen zijn.</p>
    </intervention>
    <intervention id="4-022" speaker_id="28298" name="Iratxe García Pérez" is_mep="True" mode="spoken">
      <p sl="es">Mevrouw de Voorzitter, ik wil om te beginnen mevrouw Kallenbach en de heer Guellec bedanken voor het werk dat ze bij het opstellen van deze verslagen hebben verricht. Beide verslagen kunnen in de commissie regionale ontwikkeling op de steun van een meerderheid rekenen.</p>
      <p sl="es">Het Europees cohesiebeleid is een voorbeeld van een succesvol EU-beleid. We zijn de beginselen waarop het beleid is gebaseerd steeds trouw gebleven en dit beleid heeft er dan ook toe bijgedragen dat sommige ongelijkheden zijn uitgevlakt.</p>
      <p sl="es">Het staat buiten kijf dat landen als Spanje dankzij het cohesiebeleid goede resultaten hebben bereikt bij het verwezenlijken van convergentie. We herhalen daarom dat dit beleid een belangrijke rol speelt bij het vergroten van het potentieel van lidstaten. Het draagt bij tot ontwikkeling en het scheppen van banen door het trainen van mensen.</p>
      <p sl="es">We moeten echter ook erkennen dat er tussen regio’s nog steeds verschillen bestaan. Als we verder willen met dit beleid om oplossingen te vinden voor nieuwe problemen als de vergrijzing van de bevolking en de ontvolking van bepaalde – meestal landelijke – gebieden, zullen we een duidelijk antwoord op die uitdagingen moeten formuleren.</p>
      <p sl="es">We moeten daarnaast blijven werken aan het verwezenlijken van de bestaande doelstellingen om regionale en interregionale verschillen terug te dringen en economische en technologische groei te bewerkstelligen. Dat betekent dat we aan het implementeren van de Strategie van Lissabon prioriteit moeten verlenen. We mogen kwesties als de demografische veranderingen daarbij evenwel niet uit het oog verliezen.</p>
      <p sl="es">Als we via het communautaire regionale beleid willen bijdragen tot een duurzame en harmonieuze ontwikkeling, dan zullen we bij de uitvoering van dit beleid nauw moeten samenwerken met de betrokkenen in de regio’s zelf. We zullen het regionaal beleid ook moeten afstellen op het beleid zoals dat op andere terreinen wordt gevoerd. We zijn ons er verder van bewust dat er specifieke maatregelen moeten worden genomen om de verschillen tussen gemakkelijk toegankelijke gebieden en gebieden met structurele problemen – bergachtige streken, eilanden en dun bevolkte regio’s – uit te vlakken.</p>
      <p sl="es">Het is met het oog op de toekomst dus van fundamenteel belang dat we het cohesiebeleid versterken door meer economische middelen beschikbaar te stellen om ons zo in staat te stellen op alle uitdagingen een antwoord te formuleren.</p>
      <p sl="es">Gisteren hebben we in dit Parlement het Verdrag van Lissabon met een grote meerderheid goedgekeurd. Vandaag moeten we beginnen met het werk aan een nieuw onderdeel van dat Verdrag: we moeten ervoor proberen te zorgen dat territoriale cohesie wordt gezien als een essentiële communautaire doelstelling bij het bouwen aan een welvarender toekomst voor Europa.</p>
    </intervention>
    <intervention id="4-023" speaker_id="28205" name="Jean Marie Beaupuy" is_mep="True" mode="spoken">
      <p sl="fr">Mevrouw de Voorzitter, dames en heren, mevrouw de commissaris, dames en heren, ik moet toegeven dat ik bij het luisteren naar uw antwoord op de verslagen van de heer Guellec en mevrouw Kallenbach de indruk kreeg dat ik eigenlijk niets meer zou hoeven te zeggen – het was immers duidelijk dat u ons perfect begrepen heeft.</p>
      <p sl="fr">We zijn nog maar in de beginfase, en ik ben heel blij – en dit Parlement heel dankbaar – dat we er door een goede communicatie tussen u, uw diensten, onze commissie en dit Parlement in geslaagd zijn onze standpunten zo goed op elkaar af te stellen. We moeten nu verder met de tenuitvoerlegging van onze ideeën. Het is heel goed dat het met elkaar eens zijn, maar die overeenstemming moet natuurlijk wel specifieke resultaten opleveren.</p>
      <p sl="fr">Ik geloof dat we dat kunnen doen via het Groenboek dat u tegen de herfst gereed zult hebben. Ik wil daarom nu graag iets zeggen over twee onderwerpen die ik heel belangrijk vind en die volgens mij bij de uitvoering van cohesiebeleid en het implementeren van het Handvest van Leipzig – en dat is tenslotte wat we willen – een sleutelrol spelen.</p>
      <p sl="fr">Het gaat dan om de volgende zaken: om te beginnen moeten we duidelijk maken dat de verschillende aspecten van het EU-beleid ten aanzien van de steden en daarop aansluitende buitenwijken consistentie vertonen. U heeft daar al op gewezen en ik wijs er nog eens met klem op. Gisteravond hebben we het over bevolkingsgerelateerde onderwerpen gehad. De daaraan voorafgaande middag hebben we gesproken over vervoer. En daarvóór hebben we sociale kwesties behandeld. Al de DG’s en alle EP-commissies zijn hierbij betrokken, en al die ideeën moeten binnen steden en de omringende gebieden consistente uitdrukking krijgen. Ik ga ervan uit dat het Groenboek hier iets over te zeggen zal hebben.</p>
      <p sl="fr">Tweede punt. Het Parlement en de Commissie zijn het dus met elkaar eens, maar hoe kunnen we ons beleid laten slagen als we niet eerst de Europese burgers en regeringen aan onze zijde krijgen? Ik heb u reeds gezegd, mevrouw de commissaris, dat we ons een enorme inspanning zullen moeten getroosten – en ik weet dat dit uw bedoeling is – om onze boodschap over te brengen. Alles wat we over cohesie te zeggen hebben, alles wat wij in deze context hopen te bereiken moeten we zodanig formuleren dat we onze medeburgers ermee overtuigen en de regeringen ermee aanmoedigen actie te ondernemen.</p>
      <p sl="fr">Dat zijn de twee belangrijkste punten, mevrouw de commissaris, en ik hoop die terug te vinden in het Groenboek. Ik vertrouw er op dat u, na hier naar ons geluisterd te hebben, middelen vindt om deze punten concrete uitdrukking te geven.</p>
    </intervention>
    <intervention id="4-024" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mevrouw de Voorzitter, mevrouw de commissaris, één van de belangrijkste doelstellingen van de Europese Unie bestaat erin de verschillen in inkomen en ontwikkeling tussen de landen en regio’s te effenen. De verschillen zijn de afgelopen jaren geprononceerder geworden, omdat er bij de meest recente uitbreidingen veel minder sterk ontwikkelde landen zijn toegetreden.</p>
      <p sl="pl">Geschat wordt dat deze landen meer dan 15 jaar bij de rest achterlopen. Een snelle ontwikkeling is dan de enige manier om de verschillen terug te dringen. Dat is een enorme uitdaging, zeker als je bedenkt dat er op de middelen is gekort en dat de mogelijkheden van de landen om van deze fondsen gebruik te maken en zo vooruit te komen beperkt zijn. Het is niet erg waarschijnlijk dat we een herhaling zullen zien van de successen zoals die in Spanje, Portugal, Griekenland en Ierland zijn behaald – in ieder geval niet op de korte termijn. Het is ook onwaarschijnlijk dat we in de nabije toekomst de achterstand ten aanzien van de Verenigde State en Japan zullen inhalen. We moeten intussen wel bedenken dat de beginfase de moeilijkste is. We kunnen de Tsjechische Republiek aanhouden als voorbeeld van wat je allemaal kunt bereiken. Onze burgers kijken anders tegen het leven aan, en dat proces is nog niet afgesloten, wat een bron van hoop voor de toekomst is. Daar komt bij dat de Strategie van Lissabon ons heldere richtsnoeren voor onze acties verschaft.</p>
      <p sl="pl">Ter afsluiting wil ik onze rapporteurs graag bedanken voor hun interventies. Ik zie dat de heer Martinez niet langer aanwezig is, maar ik moet toch zeggen dat ik het met zijn opmerkingen geheel oneens ben.</p>
    </intervention>
    <intervention id="4-025" speaker_id="28508" name="Alyn Smith" is_mep="True" mode="spoken">
      <p sl="en">Mevrouw de Voorzitter, het doet mij deugd dat de commissaris hier in dit parlement aanwezig is. We hopen haar spoedig opnieuw in Schotland te zien en we hopen ook dat we onze goede samenwerking met betrekking tot dit beleid kunnen voortzetten.</p>
      <p sl="en">Voordat ik een paar beknopte opmerkingen maak wil ik me graag aansluiten bij hetgeen de heer Guerreiro heeft gezegd over steun voor de visserijsector binnen het kader van het cohesiebeleid. Wij zullen zijn amendementen steunen. Ik geloof dat deze sector binnen ons geografisch bestel inderdaad een bijzondere strategische betekenis heeft.</p>
      <p sl="en">Ik sluit me ook aan bij de oproep van de rapporteur om beter statistisch materiaal te vergaren, vooral als het erom gaat de doeltreffendheid van de programma’s te evalueren. We komen gaandeweg steeds meer te weten en het is nu duidelijk geworden dat controles op NUTS I, NUTS II of zelfs NUTS III-niveau wel erg algemeen en lukraak zijn. Ik ben voorstander van het beschikbaar stellen van fondsen voor meer thematisch gebonden activiteiten in de context van de Agenda van Lissabon, of dat nu gebeurt ter bevordering van een kenniseconomie, meer onderzoek en ontwikkeling en samenwerking over de grenzen heen, of ter ondersteuning van de visserijsector.</p>
      <p sl="en">Zo zie ik de toekomst van een werkelijk bloeiend cohesiebeleid voor de Europese Unie. Dat cohesiebeleid is immers de pluim op de hoed van de EU: het heeft de EU dichter bij de burgers gebracht en ons tot een Unie gesmeed. Zonder dat beleid zouden we niet meer zijn dan een reeks verschillende staten.</p>
      <p sl="en">Er zijn tal van mogelijkheden om dit beleid nog meer waarde te verlenen. We zijn dan ook benieuwd wat de commissaris in haar interventie over het Groenboek te zeggen heeft.</p>
    </intervention>
    <intervention id="4-026" speaker_id="28511" name="Bairbre de Brún . ―" is_mep="True" mode="spoken">
      <p sl="ga">Mijnheer de Voorzitter, de twee verslagen die we nu behandelen tonen niet alleen aan dat het cohesiebeleid een groot belang vertegenwoordigt, maar laten ook zien hoe dat beleid ten uitvoer moet worden gelegd. Een harmonieuze regionale ontwikkeling is essentieel. Het verslag van de heer Guellec wijst vooral op het belang van voldoende regionale middelen; het wijst er verder op dat deze gebruikt moeten worden om op een efficiënte wijze tegemoet te komen aan de behoeften van de burgers en de regio’s. Het is duidelijk dat het cohesiebeleid moet worden gebruikt als een instrument voor het implementeren van de Strategie van Lissabon. Ik wil de rapporteur bij deze graag bedanken.</p>
      <p sl="ga">Ierland heeft veel baat ondervonden bij de middelen die in het kader van dit beleid ter beschikking zijn gesteld. Als we andere landen op eenzelfde wijze willen laten profiteren zullen we ervoor moeten zorgen dat er meer middelen worden vrijgemaakt voor regionale ontwikkeling en het bestrijden van sociale uitsluiting. Niet alleen de kloof die de lidstaten van elkaar scheidt moet worden gedicht, ook de binnen de lidstaten bestaande regionale verschillen moeten worden geëffend.</p>
      <p sl="ga">De heer Guellec meldt dat Spanje, Portugal en Griekenland tussen 2000 en 2006 een indrukwekkende groei hebben doorgemaakt. Hij wijst er echter ook op dat er ondanks deze groei nog steeds sterke verschillen bestaan tussen de regio’s in die landen.</p>
      <p sl="ga">Ik wil ook mevrouw Kallenbach bedanken voor haar verslag. Ze legt terecht de nadruk op het versterken van de rol van lokale stedelijke autoriteiten als het erom gaat openbare diensten voor alle burgers toegankelijk te maken. Er is behoefte aan empowerment op lokaal niveau, het milieu moet worden gerespecteerd en openbare diensten van goede kwaliteit moeten universeel toegankelijk zijn, zodat de stad een aantrekkelijke plek wordt om in te wonen en te werken.</p>
      <p sl="ga">Duurzame ontwikkeling is een enorme uitdaging voor de stedelijke gebieden in de 21ste eeuw. Het kader dat mevrouw Kallenbach ons nu voorlegt kan ons helpen op die uitdaging een antwoord te formuleren.</p>
    </intervention>
    <intervention id="4-027" speaker_id="28493" name="Derek Roland Clark" is_mep="True" mode="spoken">
      <p sl="en">Mevrouw de Voorzitter, deze verslagen hebben betrekking op de ongelijkheden tussen de stedelijke en de plattelandseconomieën, tussen rijk en arm – vooral in Oost-Europa – , en tussen de achtergestelde bevolkingsgroepen en de rest van de maatschappij.</p>
      <p sl="en">Die problemen los je kennelijk op door een hele reeks culturele, economische en technische ontwikkelingsprogramma's te bieden voor doeleinden van social engineering . In de verslagen wordt gewezen op het succes van zulke programma's in Ierland, Spanje, Portugal en Griekenland bij het uitvlakken van ongelijkheden. Daarom wordt gepleit voor het volgen van gelijksoortige strategieën, kaders en actieprogramma's om in de achtergebleven gebieden – en dan vooral in Oost-Europa – vooruitgang te genereren. Er wordt vooral verwezen naar de cohesiefondsen. En dan komen we bij de kern van het verhaal. Er is de afgelopen paar jaar 65 miljard euro uitgegeven aan zulke programma's in behoeftige landen in West-Europa. Oost-Europa is echter veel armer dan deze landen ooit geweest zijn. Deze subsidies – want dat zijn het – worden dus afgenomen van de landen die ze nog steeds ontvangen en uit een potje dat steeds kleiner wordt nu de kille economische wind uit de VS ons begint te bereiken.</p>
      <p sl="en">Helaas voor de burgers – zowel arm als rijk – vormen dit soort subsidies een doodlopende weg: het vermogen om zelf het initiatief te nemen wordt zo onderdrukt en je creëert op die manier een cultuur van afhankelijkheid.</p>
      <p sl="en">Als je werkelijk wilt helpen, luister dan naar professor Buchanan van de London School of Economics. Hij stelt dat ‘handel voor een arm land zes keer zo veel waard is als ontwikkelingshulp’. Wanneer begrijpt u dat nu eindelijk? Anders gezegd: als je een honger lijdende man in een arm land een vis geeft, dan geef je hem voedsel voor één dag. Leer hem hoe je moet vissen en je voedt hem zijn hele leven lang.</p>
    </intervention>
    <intervention id="4-028" speaker_id="1842" name="Rolf Berend" is_mep="True" mode="spoken">
      <p sl="de">Mevrouw de Voorzitter, mevrouw de commissaris, we hoeven niet steeds te herhalen dat het vierde verslag over de economische en social cohesie van bijzonder politiek belang is. Ik ben het met betrekking tot al de werkelijk essentiële kwesties met de rapporteur eens; ik wil hem graag gelukwensen met zijn goede werk. De rapporteur legt er terecht de nadruk op dat we op de verwachte nieuwe uitdagingen alleen een antwoord kunnen formuleren als het cohesiebeleid een communautair beleid blijft – wat volgens het Verdrag hoe dan ook het geval is. In zijn verslag verwerpt hij dus alle pogingen om dit beleid weer bij de lidstaten onder te brengen. Voorwaarde is wel dat er een afgewogen cohesiebegroting voor de EU wordt samengesteld.</p>
      <p sl="de">Er moeten inderdaad adequate middelen te beschikking worden gesteld om in alle regio's van de EU een harmonieuze ontwikkeling te garanderen en op de nieuwe uitdagingen een antwoord te vinden. Er zijn er echter die de in dit verslag opgenomen eis met betrekking tot de financiering van het cohesiebeleid na 2013 liever anders zouden formuleren. Zoals veel van mijn collega's geloof ook ik dat het niet correct is om in dit verslag nu, in 2008, reeds te eisen dat er in de toekomst meer middelen beschikbaar worden gesteld, zeker als je bedenkt dat we terecht bekritiseerd worden omdat we de beschikbare middelen niet altijd op tijd toewijzen.</p>
      <p sl="de">De commissie heeft daarom een goede compromisformule gevonden die echter alleen van toepassing is op de tekst van de resolutie en niet op de overwegingen. Het is dus zaak dat we in de overwegingen geen afwijkende stellingen opnemen maar steeds aansluiten bij de formule ‘voldoende financiële middelen voor een evenwichtig cohesiebeleid'.</p>
      <p sl="de">Uiteindelijk gaat het allemaal om geloofwaardigheid: het cohesiebeleid heeft in het verleden duurzame successen opgeleverd en kan dat in de toekomst blijven doen, mits er voor dit beleid voldoende middelen worden vrijgemaakt. Het is dus niet nodig dat we nu al om extra middelen vragen. Mevrouw de commissaris, in uw inleidende interventie heeft u het gehad over adequate financiële middelen om een antwoord te kunnen formuleren op toekomstige uitdagingen. Dat is een goede formule.</p>
    </intervention>
    <intervention id="4-029" speaker_id="38845" name="Pierre Pribetich" is_mep="True" mode="spoken">
      <p sl="fr">Mevrouw de Voorzitter, mevrouw de commissaris, handen maken nederzettingen, mensen maken steden. Jean-Jacques Rousseau zou de geïntegreerde aanpak zeker prioriteit hebben verleend. Op die wijze bouw je namelijk steden in plaats van gefragmenteerde nederzettingen, precies zoals dat in het Handvest van Leipzig en de Territoriale Agenda is neergelegd.</p>
      <p sl="fr">Ik wil iedereen, inzonderheid mevrouw Kallenbach, bedanken voor hun bereidheid tot samenwerking. De voorstellen bestrijken niet alleen groot aantal sociale en economische aspecten, maar hebben ook aandacht voor het milieu, ruimtelijke ontwikkeling en territoriale cohesie. We zijn verder heel tevreden dat de voorstellen die de Socialistische Fractie heeft ingediend om het verslag te verbeteren een gunstig onthaal hebben gekregen.</p>
      <p sl="fr">Als we meer aandacht besteden aan de territoriale en stedelijke aspecten van het EU-beleid – in de eerste plaats door geïntegreerde ontwikkelingsprogramma’s en betere samenwerking tussen steden en de omliggende gebieden – dan zullen we meer baat ondervinden bij die geïntegreerde aanpak. De samenwerking mag daar echter niet ophouden. Er moet ook gedacht aan de betrekkingen en verbindingen tussen stad, de rechtstreeks op die stad aansluitende gebieden en het verder gelegen platteland. Daarom is het volgens mij heel belangrijk om erop te wijzen dat we de aantrekkingskracht en het concurrentievermogen van plattelandsgebieden moeten bevorderen. Op die wijze kunnen we de ontvolking van het platteland bestrijden.</p>
      <p sl="fr">Als u mij vraagt wat de belangrijkste punten van dit verslag zijn, zou ik om te beginnen wijzen op de dringende noodzaak om door Europa ondersteunde geïntegreerde multimodale vervoersnetwerken op te zetten en zo de infrastructuur te verbeteren. Heel belangrijk zijn in die context milieuvriendelijke vervoerswijzen, zoals fietsen en wandelen.</p>
      <p sl="fr">We moeten vaststellen in welke gebieden signalen van verslechtering zijn waar te nemen en meer aandacht besteden aan de uitvoering van het beleid voor sociale integratie. Zo scheppen we een kader voor een openbaar beleid dat ongelijkheden op een doeltreffende wijze kan verminderen om sociale uitsluiting te voorkomen.</p>
      <p sl="fr">Bij het opzetten van een beleid voor de infrastructuur moeten mensen voorop worden gesteld. We moeten de belangen van de stad dus afstellen op de belangen van de mensen, zeker nu er gebrek aan huisvesting is en niet iedereen een dak boven het hoofd heeft. Er moet meer aandacht worden besteed aan betaalbare huisvesting. Dat is en blijft een cruciale factor bij de sociale integratie en de bepaling van de kwaliteit van het leven in de stad. En dit alles moet gezien worden binnen een context van duurzame stedelijke ontwikkeling.</p>
      <p sl="fr">Daarom roep ik al mijn collega’s op om en masse voor dit verslag te stemmen. Het laat zien dat het EP voorstander is van zo sterk mogelijk territoriale integratie en een alomvattende geïntegreerde aanpak die ons uiteindelijk in staat moet stellen de best denkbare stad te bouwen.</p>
    </intervention>
    <intervention id="4-031" speaker_id="4547" name="Elspeth Attwooll" is_mep="True" mode="spoken">
      <p sl="en">Mijnheer de Voorzitter, het is niet gemakkelijk één punt uit deze twee uitstekende verslagen te noemen dat boven alle andere vermelding verdient, maar ik wil de heer Guellec toch in de eerste plaats bedanken voor de ruime aandacht die hij heeft besteed aan de ongelijkheden tussen regio's.</p>
      <p sl="en">Het is immers zo dat er zelfs in die regio's die in het algemeen als betrekkelijk welvarend kunnen worden bestempeld nog steeds groepen bestaan die zijn achtergesteld of zelfs uitgesloten. Dat kan het gevolg van de geografische ligging van de plaats waar ze wonen. Eilandbewoners en bewoners van bergachtige streken of dunbevolkte ultraperifere of grensgebieden vormen vaak een goed voorbeeld van zulke groepen. Ook van de visserij afhankelijke gemeenschappen kunnen tot deze categorie behoren, zeker als ze gevestigd zijn in de zojuist genoemde gebieden. Daarom hoop ook ik dat het Parlement de amendementen 19 en 20 zal goedkeuren, aangezien deze amendementen hun positie zal versterken.</p>
      <p sl="en">Achterstelling en uitsluiting kan zich ook op een bepaald maatschappelijk niveau afspelen. Ik denk nu aan een project – Can-Do geheten – in mijn thuisbasis, Aberdeenshire. Dat project verschafte werk aan mensen met leerproblemen; ze werden ingezet bij het sorteren van blikjes en flessen voor recycling. Het project is Europese steun kwijtgeraakt toen fondsen voor de huidige periode werden toegewezen aan delen van het land waar de achterstand algemener was. De bij het project betrokken mensen lopen nu weer net zoveel kans op uitsluiting als vóór aanvang van het project.</p>
      <p sl="en">De twee gevallen die ik hier heb aangehaald maken duidelijk dat we een wat verfijnder benadering zullen moeten volgen bij het kwantificeren van de behoefte, als we willen dat de steun terecht komt bij degenen die deze steun het meeste nodig hebben. Ik wil de Commissie graag vragen om bijzondere aandacht te besteden aan de in dit verslag vervatte oproep om betere statistische instrumenten te ontwikkelen voor het evalueren van de status van de cohesie. Dat zal ons in staat stellen een betere indruk te krijgen van de mate waarin lokale acties bijdragen tot meer cohesie. Zulke instrumenten kunnen ons bovendien helpen gevallen van achterstand te identificeren en te beslissen hoe er met de onderscheidene gevallen moet worden omgegaan.</p>
    </intervention>
    <intervention id="4-032" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, het cohesiebeleid levert een essentiële bijdrage aan de integratie van de maatschappijen binnen de Unie. Dit verslag legt daar de nadruk op. Toch blijkt dat er steeds meer administratieve en procedurele obstakels bijkomen die verhinderen dat regio's met een zwakkere infrastructuur het niveau van de sterker ontwikkelde regio's bereiken.</p>
      <p sl="pl">De procedure voor het mobiliseren van communautaire middelen is enorm gecompliceerd. Wie beoogt men daarmee te helpen? Als het gaat om wegen, zouden de middelen direct kunnen worden overgeheveld naar de relevante afdelingen van de lokale autoriteiten die onder toezicht van de instellingen van de lidstaten staan. Dan hoef je niet langer jaren te wachten voordat de aanleg of reparatie van wegen van start kan gaan.</p>
      <p sl="pl">Er zouden voor verschillende categorieën – individuen, advocatenkantoren, associaties – verschillende beginselen moeten gelden. Als we in de minder ontwikkelde regio’s werkelijk iets willen bereiken, moeten we de opzij gezette steun naar de begrotingen van lokale autoriteiten overhevelen, zonder ze te vragen uit eigen middelen bij te dragen, aangezien ze vaak te arm zijn om zelfs maar een kleine bijdrage te leveren.</p>
    </intervention>
    <intervention id="4-033" speaker_id="28288" name="Jan Olbrycht" is_mep="True" mode="spoken">
      <p sl="pl">Mijnheer de Voorzitter, mevrouw de commissaris, het verslag van de heer Guellec geeft het standpunt van het Europees Parlement weer met betrekking tot vierde verslag over de economische en sociale cohesie. Dat laatste verslag bevat behalve gegevens over de doeltreffendheid van het cohesiebeleid, ook een daarop aansluitende analyse. Binnen de context van de aanvaarde procedure is dit de eerste fase van het debat over het cohesiebeleid voor de volgende programmeerperiode. Het verslag van de heer Guellec bevat een evaluatie van de zojuist bedoelde analyse en natuurlijk ook een aantal voorstellen.</p>
      <p sl="pl">Bij het debat over de toekomst van het cohesiebeleid moeten we rekening houden met nieuwe omstandigheden en uitdagingen voor de Europese Unie: de uitvoering van de Strategie van Lissabon, klimaatsverandering, wijzigingen in het energiebeleid en veranderende opvattingen over de implicaties van migratie. Daar komt bij dat er actie moet worden ondernomen om de nieuwe ongelijkheden in ontwikkelingsniveau terug te dringen. We zullen ons dus ook moeten afvragen welke acties uit gemeenschappelijk fondsen moeten worden gefinancierd en welke uit hoofde van het EU-beleid moeten worden ondernomen.</p>
      <p sl="pl">Als we spreken over de toekomst van het cohesiebeleid, hebben we het eigenlijk over de toekomst van de Europese Unie. We hebben het vaak over een Unie van actie, een Unie die resultaten oplevert en een Unie die door de burgers wordt aanvaard en gewaardeerd.</p>
      <p sl="pl">We zijn ons er ook van bewust dat er zogenaamde hervormers zijn die voor nieuwe oplossingen pleiten, zoals – bijvoorbeeld – de renationalisatie van het cohesiebeleid. In de praktijk komt dat erop neer dat je ontkent dat solidariteit de basis voor het beleid vormt. We mogen echter niet vergeten dat de lidstaten ook hun eigen, interne beleid hebben om de ongelijkheden uit te vlakken, en dat ze dat dit interne beleid met eigen middelen voeren, zonder Europese steun. De rijkere landen boeken daarbij natuurlijk meer succes. Renationalisatie zal daarom leiden tot het afzwakken van het cohesiebeleid en daar moeten ons tegen teweer stellen. Als we Unie van actie, een Unie van resultaten willen, moeten we het cohesiebeleid nu juist versterken.</p>
    </intervention>
    <intervention id="4-034" speaker_id="34231" name="Evgeni Kirilov" is_mep="True" mode="spoken">
      <p sl="bg">Mijnheer de Voorzitter, het vierde cohesieverslag toont aan dat het communautair cohesiebeleid positieve resultaten oplevert. De EU moet de regio’s binnen haar grondgebied daarom blijven steunen bij het verwezenlijken van convergentie, economisch welvaren en sociaal welzijn.</p>
      <p sl="bg">We krijgen nu met nieuwe uitdagingen te maken en we zijn het erover eens geworden dat we onze inspanningen op deze uitdagingen moeten richten. Ik wil u echter graag wijzen op een probleem waaraan we in juli 2007 aandacht hebben geschonken in de vorm van een resolutie over de armste regio’s in de EU. Helaas is er daarna aan dat belangrijke probleem geen verdere aandacht meer geschonken. Voor de ultraperifere regio’s bestaat een speciale strategie; nu moeten we een strategische benadering voor de armste regio’s ontwikkelen en deze regio’s een prioritaire behandeling geven om ze te helpen een antwoord te formuleren op hun specifieke moeilijkheden. Het gaat dan om socio-economische problemen met territoriale en geografische aspecten. Ik hoop dat de commissaris in haar Groenboek aan dit probleem aandacht zal besteden.</p>
      <p sl="bg">Ik steun daarom van ganser harte het idee om bij de tenuitvoerlegging van het cohesiebeleid aandacht te besteden aan zowel de sociale en economische als de territoriale aspecten. Dat zou een goed voorbeeld zijn van het solidariteitsbeginsel waarop de EU is gebaseerd.</p>
    </intervention>
    <intervention id="4-035" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik wil om te beginnen beide rapporteurs gelukwensen. Het verslag van de heer Guellec wijst er vooral op dat er tussen de lidstaten weliswaar convergentie is waar te nemen, maar dat tegelijkertijd de lokale en regionale discrepanties toenemen.</p>
      <p sl="en">Dat raakt de kern van het cohesiebeleid en toont duidelijk aan dat er aan territoriale aspecten in elk beleid ruime aandacht moet worden besteed en zeker in de context van de Strategie van Lissabon. Ik heb de zojuist bedoelde situatie in mijn eigen land, Ierland, waargenomen. Er is daar convergentie bereikt met het EU-gemiddelde – we hebben dat zelfs overstegen – , maar toch blijft de economische kloof tussen de verschillende regio’s zich verwijden. Het is heel belangrijk dat we die ontwikkeling stuiten en één manier om dat te doen is door meer te investeren in innovatie, onderzoek en ontwikkeling in de achtergebleven regio’s.</p>
      <p sl="en">Ik wil de heer Guellec graag bedanken voor het feit dat hij mijn stelling over het belang van sociaal kapitaal bij het stimuleren van economische groei heeft overgenomen. We zijn ons er allemaal van bewust welke rol fysiek kapitaal, natuurlijk kapitaal en menselijk kapitaal spelen bij economische groei en ontwikkeling. Het is echter het sociale kapitaal, de latente hulpmiddelen bij samenwerkende groepen, die de toegevoegde waarde levert. Volgens gegevens van het VN-Handboek, waarin naar een groot aantal landen verwezen wordt, ligt de bijdrage van sociaal kapitaal tot de economische groei op ongeveer vijf procent van het BNP.</p>
      <p sl="en">Tot slot wil, bij wijze van antwoord op de heer Clark, die ons voorhoudt dat ‘trade not aid’ de oplossing is, graag opmerken dat we in de EU beide wegen bewandelen: handel via de geïntegreerde markt aangevuld met specifieke steun waar daar behoefte aan bestaat. Zo krijg je het beste van beide werelden.</p>
    </intervention>
    <intervention id="4-036" speaker_id="28343" name="Bogusław Rogalski" is_mep="True" mode="spoken">
      <p sl="pl">Mijnheer de Voorzitter, mevrouw de commissaris, dit verslag bestrijkt een dusdanig ruim terrein dat ik mij beperken tot een paar opmerkingen over een klein aantal zaken.</p>
      <p sl="pl">Eén van de belangrijkste uitdagingen waarmee we in het kader van de ontwikkeling van de Unie geconfronteerd worden is de snelle verspreiding van bebouwde zones en de daarmee samenhangende problemen op het gebied van vervoer en energie. Daar komt bij dat er zich demografische veranderingen voordoen – bepaalde delen van de Unie raken ontvolkt. Tot slot zien we dat de kloof tussen de rijke gebieden en minder welvarende regio's blijft toenemen. Als we bij de cohesie duurzame resultaten willen bereiken zullen we een geïntegreerd ontwikkelingsbeleid moeten volgen dat vooral is gericht op het moderniseren van de infrastructuur, het bevorderen van energie-efficiëntie en het introduceren van milieuvriendelijk vervoer.</p>
      <p sl="pl">Onze cohesiestrategie moet er verder op gericht zijn het concurrentievermogen van plattelandsregio's te vergroten en zo de ontvolking van deze regio's te vertragen. Vooral de nieuwe lidstaten is die ontvolking een groot probleem. Ik wil verder graag wijzen op het belang van een goede samenwerking tussen stedelijke gebieden en plattelandsregio's, om zo de ontwikkeling van onze landen als geheel te bevorderen. Toegang tot informatie en communicatietechnologie zou een cruciale rol kunnen spelen bij het creëren van territoriale cohesie en het ontwikkelen van specifieke gebieden. En dat is waar we op dit moment met de grootste problemen te kampen hebben.</p>
    </intervention>
    <intervention id="4-037" speaker_id="28224" name="Markus Pieper" is_mep="True" mode="spoken">
      <p sl="de">Mijnheer de Voorzitter, met een verwijzing naar het verslag van mevrouw Kallenbach en het Handvest van Leipzig wil ik graag toegeven dat we binnen een Europese context meer aandacht aan ruimtelijke ordening moeten besteden. Betekent dit ook dat Europa nieuwe bevoegdheden moet krijgen met betrekking tot woningbouw en ruimtelijke ordening? Ik zou daar een groot vraagteken bij willen zetten. Wat het verslag Guellec en – meer concreet – de toekomst van het structuurbeleid betreft: de met de mondialisering samenhangende regionale uitdagingen, demografische ontwikkelingen, klimaatsverandering, migratie, enzovoorts, zijn allemaal accuraat beschreven. Ook de beleidsperspectieven zijn heel goed weergegeven.</p>
      <p sl="de">We moeten ons houden aan de reeds bestaande doelstellingen van het cohesiebeleid. Daar hebben we immers ervaring mee. We kunnen deze doelstellingen dan aanvullen met de in de verslagen bedoelde nieuwe elementen. Ik ben voorstander van de geïntegreerde aanpak die de rapporteur bepleit, ook als het gaat om de uitdagingen die zich in de context van de plattelandsontwikkeling zullen gaan voordoen. Ik geloof echter ook dat we ons in het algemeen meer moeten richten op die projecten die een Europese meerwaarde creëren. Of het nu gaat om cohesie, innovatie of transnationale financiering, Europa behoort eigenlijk alleen steun te geven als we zo een duurzame Europee bijdrage kunnen leveren.</p>
      <p sl="de">Teneinde ook in de toekomst succes te boeken, zullen we ook eens goed moeten kijken naar de instrumenten die tot nu toe gebruikt zijn. Ad hoc-subsidies creëren voor Europa als geheel geen meerwaarde, terwijl lange termijninvesteringen in meer onderzoek en onderwijs en een betere infrastructuur die meerwaarde wel zullen realiseren. We kunnen de doeltreffendheid van het structuurbeleid alleen verhogen als we meer transparantie betrachten bij het toewijzen van fondsen en gebruik maken van de hefboomwerking – bijvoorbeeld door leningen te verstrekken en vaker openbaar-particuliere partnerschappen aan te gaan.</p>
      <p sl="de">We hebben in dit opzicht nog lang niet al onze opties gebruikt, en ik kan de oproep van de rapporteur om na 2014 in absolute zin meer geld beschikbaar te stellen dan ook niet steunen. We zullen eerst de lopende periode moeten evalueren en onze instrumenten aanpassen aan nieuwe uitdagingen, zoals klimaatverandering en demografische veranderingen. Pas dan kunnen we om een extra bijdrage uit de begroting verzoeken.</p>
      <p sl="de">De blanco cheque voor de toekomst waar in dit verslag op wordt aangedrongen kan niet werkelijk serieus worden genomen. Ik vraag u daarom bij de stemming ons amendement te steunen.</p>
    </intervention>
    <intervention id="4-038" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, ik wil om te beginnen de rapporteur en de alternatieve rapporteur van mijn Fractie, de heer Guellec en mevrouw García bedanken voor de kwaliteit van hun werk en het feit dat ze steeds open hebben gestaan voor dialoog.</p>
      <p sl="pt">Het verslag erkent – en terecht – dat er hard gewerkt is aan groei en convergentie, vooral in Portugal, Spanje, Griekenland en Ierland. Het is echter wel zaak dat we deze inspanningen voortzetten en uitbreiden – niet alleen ten behoeve van die landen waar solidariteit en cohesie het zwakst zijn, maar ook om bepaalde regio’s binnen die landen sterker te ontwikkelen. Je kunt welvaart niet immers alleen op basis van het BNP evalueren; ook andere criteria dienen in aanmerking te worden genomen.</p>
      <p sl="pt">Ik heb daarom geprobeerd ertoe bij te dragen dat een eilandkarakter en geografische afgelegenheid uitdrukkelijk erkend worden als factoren die ontwikkeling in de weg staan. Het zijn vooral met toegankelijkheid samenhangende problemen die de ontwikkeling bemoeilijken. Dat is wat Artikel 299, lid 2, van het EG-Verdrag stelt en commissaris Hübner heeft dit bevestigd. Daarom is het van cruciaal belang dat we het communautair beleid aanpassen om aldus rekening te houden met deze twee factoren – afstand en eilandkarakter – die de ontwikkeling belemmeren.</p>
    </intervention>
    <intervention id="4-039" speaker_id="2340" name="Samuli Pohjamo" is_mep="True" mode="spoken">
      <p sl="fi">Mijnheer de Voorzitter, mevrouw de commissaris, ik wil in dit debat graag het perspectief van de noordelijke landen weergeven. Het is van belang dat er in de toekomst rekening wordt gehouden met de permanente problemen van deze landen – de lange afstanden, de kou en de geringe bevolkingsdichtheid. Ze hebben op grond van deze eigenschappen net zozeer steun nodig als bergachtige streken en eilanden.</p>
      <p sl="fi">Het kan verder geen kwaad erop te wijzen dat de noordelijke regio’s een meerwaarde bieden in sectoren als de mijnbouw, de houtverwerkende industrie en het toerisme. Het onderzoek dat in de regio’s wordt verricht en de nieuwe technologische toepassingen die daar samen met universiteiten, bedrijven, de openbare sector en consumenten worden ontwikkeld leveren steeds weer belangrijke innovaties op, waar Europa als geheel van profiteert.</p>
      <p sl="fi">Ik wijs u op de mogelijkheden die er ontstaan als we de Baltische Strategie en de Noordelijke Dimensie met elkaar combineren, bijvoorbeeld als het gaat om het gebruik van de energiebronnen in de Barentszzee.</p>
      <p sl="fi">Tot slot wil ik de rapporteurs graag gelukwensen met hun uitstekende verslagen; ik dank commissaris Hübner voor haar belangstelling voor de meest noordelijk gelegen hoek van de Unie.</p>
    </intervention>
    <intervention id="4-040" speaker_id="39316" name="Emmanouil Angelakas" is_mep="True" mode="spoken">
      <p sl="el">Mijnheer de Voorzitter, mevrouw de commissaris, ook ik wil de rapporteurs graag gelukwensen met hun belangrijke verslagen.</p>
      <p sl="el">Het cohesiebeleid is heel belangrijk, aangezien het bijgedragen heeft tot de economische en sociale ontwikkeling van talrijke regio’s. Het heeft de kloof tussen de regio’s verkleind, regio’s dichter bij de norm gebracht en verschillen binnen de regio’s teruggedrongen.</p>
      <p sl="el">Er moet echter nog veel gedaan worden. We hebben nog niet overal dezelfde mate van ontwikkeling bereikt. Er zijn nog steeds verschillen en deze zijn vaak vrij scherp. Het idee om het cohesiebeleid te renationaliseren dient daarom beslist te worden verworpen. Er zijn immers nieuwe lidstaten toegetreden, met regio’s de heel ver onder de norm zitten. De term ‘territoriale cohesie’, zoals die in het Verdrag wordt gebruikt dient verder te worden ontwikkeld en geanalyseerd.</p>
      <p sl="el">Tot slot moet bijzondere aandacht worden besteed aan geïsoleerde regio’s en eilanden, zoals in Griekenland, waar cohesiemaatregelen er in een belangrijke mate toe bijdragen dat de plaatselijke bevolking de regio niet verlaat, maar aldaar emplooi vindt. Het cohesiebeleid kan voor zorgen dat nieuwe technologie toegankelijk wordt en er beroepsmogelijkheden ontstaan zodat deze regio’s de communautaire norm kunnen behalen.</p>
      <p sl="el">De in het verslag over het cohesiebeleid opgenomen stellingen zijn dus correct: fondsen moeten worden veilig gesteld en het budget zal zelfs omhoog moeten, ook voor de periode na 2013. We staan voor belangrijke uitdagingen en we mogen niet toestaan dat het cohesiebeleid niet goed of niet tijdig kan functioneren omdat er niet genoeg middelen beschikbaar zijn. Zeker niet als je bedenkt dat iedereen het nut van dit beleid erkent.</p>
      <p sl="el">Ter afsluiting wil ik graag opmerken dat ik de opmerkingen van commissaris erg waardeer. Ook de vastberadenheid van de Commissie om het cohesiebeleid verder te ontwikkelen kan op mijn instemming rekenen. We zijn heel benieuwd naar het Groenboek en de conclusies die dat document zal bevatten.</p>
    </intervention>
    <intervention id="4-041" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Mijnheer de Voorzitter, mevrouw de commissaris, het terugdringen van de sociale en economische verschillen tussen de Europese regio's is een fundamentele doelstelling van de Europese Unie. We proberen een Europa te scheppen waarin alle regio's elkaars gelijke zijn.</p>
      <p sl="pl">Vooral na de meest recente uitbreidingen is het des te belangrijker dat we extra aandacht besteden aan de cohesiedoelstellingen. Volgens bepaalde schattingen zullen landen als Polen, Bulgarije en Roemenië bij het huidige groeipercentage meer dan 15 jaar nodig hebben om een BNP te bereiken dat 75 procent van het gemiddelde van de Unie bedraagt.</p>
      <p sl="pl">Het volledig gebruiken van de structuurfondsen overeenkomstig de communautaire wetgeving is dus een sine qua non voor het terugbrengen van de sociale en economische verschillen tussen de Europese regio's. Dat geldt vooral voor de nieuwe lidstaten, aangezien deze met veel problemen te kampen hebben. Om een voorbeeld te nomen: Poolse lokale autoriteiten zijn onlangs in moeilijkheden geraakt als gevolg van het feit dat de euro ten aanzien van de Poolse munt voortdurend in waarde bleef dalen. Die daling leidde immers tot een afname van de reële omvang van reeds opzij gezette communautaire middelen voor regionale projecten.</p>
      <p sl="pl">Daar komt bij dat de arbeids- en productiekosten in Europa blijven stijgen, zodat uit Europese middelen gefinancierde investeringen duurder worden en de daarvoor aangewende fondsen reëel gezien in waarde dalen. Dat heeft tot gevolg dat de implementatie van veel Europese projecten op de helling is komen te staan.</p>
    </intervention>
    <intervention id="4-042" speaker_id="4452" name="Sérgio Marques" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, dames en heren, ik wil om te beginnen de heer Guellec gelukwensen met zijn werk en hem prijzen voor de intelligente en vastberaden wijze waarop hij een pleidooi voert voor een optimaal gebruik van een beleid dat de solidariteit tussen de Europese regio's bevestigt. Hij stelt terecht dat er voor dit beleid na 2013 meer middelen moeten worden vrijgemaakt.</p>
      <p sl="pt">Het debat over de vraag wat voor cohesiebeleid we ná 2013 willen is pas met dit verslag geopend – en dus niet zozeer door de beoordeling van de impact van het cohesiebeleid gedurende de periode 2000-2006. Ik wil één opmerking over het heden maken, en drie over de toekomst.</p>
      <p sl="pt">Mijn eerste opmerking heeft betrekking op het feit dat – zoals het vierde verslag ook laat zien – het cohesiebeleid een cruciale rol speelt bij het terugbrengen van de verschillen in ontwikkelingsniveau tussen de verschillende regio's. Het cohesiebeleid werkt als een stimulans voor de achtergebleven regio's. Het draagt dus bij tot het scheppen van een harmonieuzer Europa dat zich door solidariteit gesterkt weet. We mogen echter niet uit het oog verliezen dat het cohesiebeleid behalve deze fundamentele doelstelling ook nog andere resultaten heeft gerealiseerd. Het heeft een doorslaggevende bijdrage geleverd een de opbouw en uitbreiding van de interne markt en het heeft bijgedragen tot het succes van de achtereenvolgende uitbreidingen, tot de introductie en de consolidatie van de eenheidsmunt, en tot een steeds sterkere identificatie van de burgers met de Europese Unie.</p>
      <p sl="pt">Ten tweede wil ik er graag op wijzen dat het cohesiebeleid een nieuw jasje moet krijgen. De territoriale dimensie van dit beleid wordt in het Verdrag van Lissabon uitdrukkelijk erkend, hetgeen betekent dat we het cohesiebeleid zullen moeten versterken. We moeten voortaan gebruik maken van de diversiteit van onze regio’s en het feit dat ze elkaar aanvullen en aandringen op de ontwikkeling van een Europa rond een aantal centra.</p>
      <p sl="pt">Het verslag van mevrouw Kallenbach – die ik bij deze ook bedank – verschaft ons in dit opzicht een reeks nuttige richtsnoeren.</p>
      <p sl="pt">Mijn derde opmerking heeft betrekking op het feit dat het cohesiebeleid zich steeds meer zal moeten gaan bezig houden met nieuwe uitdagingen, zoals mondialisering, migratie, vergrijzing, klimaatsverandering, energiediversificatie, onderzoek en technologische ontwikkeling. Als we consistent willen zijn, zullen we meer geld moeten vrijmaken voor een versterkt regionaal beleid.</p>
      <p sl="pt">Tot slot hebben we behoefte aan een nieuw perspectief voor de ultraperifere regio’s om te garanderen dat deze zich binnen de Europese ruimte thuis blijven voelen. Het is dus van cruciaal belang dat we antwoorden formuleren op de ernstige problemen waar deze regio’s mee geconfronteerd worden, zoals een geïsoleerde ligging, moeilijke toegankelijkheid en een nadelige concurrentiepositie.</p>
    </intervention>
    <intervention id="4-043" speaker_id="28199" name="Gábor Harangozó" is_mep="True" mode="spoken">
      <p sl="hu">Dank u, mijnheer de Voorzitter. Mevrouw de commissaris, dames en heren, ik wil mevrouw Kallenbach en de heer Guellec graag gelukwensen met hun uitstekende verslagen; beide verslagen vertegenwoordigen een mijlpaal in het debat over het cohesiebeleid.</p>
      <p sl="hu">Het ontwikkelingsniveau van onze regio’s loopt sterk uiteen, maar als we iets verder kijken zien we dat er tussen verschillende gebieden binnen eenzelfde regio wijdere kloven bestaan. We zijn er niet in geslaagd een juiste aanpak te vinden voor armoede op het platteland en in gebreke gebleven de achterlopende gebieden binnen het kader van het algemeen landbouwbeleid op te trekken tot het niveau van de overige regio’s. We zullen ons op dit vlak een veel grotere inspanning moeten getroosten, en wel binnen de context van een vernieuwd en geïntegreerd cohesiebeleid dat berekend is op de taak om de negatieve tendensen in de steeds armer worden gebieden om te keren.</p>
      <p sl="hu">De synergie tussen cohesie en een sterker concurrentievermogen moet worden verbeterd – ze mogen niet op de één of andere wijze aan elkaar ondergeschikt worden gemaakt. We worden bovendien met nieuwe uitdagingen geconfronteerd, zoals de vergrijzing van de bevolking, energie-efficiëntie en klimaatsverandering. We zullen op al die uitdagingen een antwoord moeten formuleren. Het is daarom van fundamenteel belang dat we het cohesiebeleid versterken, hetgeen ook betekent dat we alle pogingen om dit beleid te renationaliseren moeten verwerpen. Als we het Europees project rond een kern van solidariteit en cohesie realiseren, zal onze Unie pas werkelijk sterk en concurrerend zijn. Ik dank u voor uw aandacht.</p>
    </intervention>
    <intervention id="4-044" speaker_id="28178" name="Miroslav Mikolášik" is_mep="True" mode="spoken">
      <p sl="sk">Dames en heren, het wordt steeds belangrijker dat we stedelijke gebieden op een degelijke wijze plannen en op een verantwoordelijke manier ontwikkelen, zeker als je bedenkt met wat voor problemen we te maken hebben: het vastlopen van de netwerken voor stadsvervoer, milieuschade en speculatie – om er maar eens een paar te noemen. Ik ben daarom ingenomen met de goedkeuring van de Territoriale Agenda en het Handvest van Leipzig.</p>
      <p sl="sk">Steden hebben in de context van klimaatbescherming een bijzondere verantwoordelijkheid en dat zou op alle beleidsvlakken een prioriteit moeten zijn. Steden kunnen bijdragen tot het oplossen van verkeersproblemen door verschillende vormen van vervoer beter op elkaar te laten aansluiten en een behoorlijke infrastructuur voor fietsers en voetgangers te ontwikkelen. Dat zou bovendien de uitstoot van broeikasgassen terugbrengen. Ik zou verder willen voorstellen dat steden voorrang geven aan energie-efficiënte gebouwen en reeds bestaande gebouwen een nieuwe bestemming geven in plaats van nieuwe gebouwen op te trekken.</p>
      <p sl="sk">Ik wil er graag op wijzen dat niet alleen de stadskernen, maar ook de buitenwijken en het platteland succes kunnen behalen bij het verwezenlijken van de cohesiedoelstellingen. Daarom dring ik er bij de Commissie op aan dat ze deze succesvolle projecten volgt en op basis daarvan een ontwikkelingsmodel samenstelt voor kleine en middelgrote plaatsjes en steden buiten de grote agglomeraties. Eén van de kenmerken van Europa bestaat erin dat het ondanks z’n betrekkelijk geringe omvang geografisch gezien toch heel veelzijdig is. Het is dus zaak dat we rekening houden met unieke regionale kenmerken en de daarmee samenhangende verschillen. We moeten mensen in de verschillende regio’s de kans geven gebruik te maken van de unieke mogelijkheden en het specifieke potentieel van de regio waar ze wonen. Ik geloof dat het heel belangrijk is dat dit beleid ook gericht is op het oplossen van territoriale problemen die samenhangen met de aard van de regio, of dat nu eilanden zijn, grensregio’s, berggebieden of dunbevolkte streken. Op die manier kunnen we de levensstandaard van de mensen in deze regio’s verhogen.</p>
      <p sl="sk">Tot slot wil ik graag benadrukken dat stadsontwikkeling moet zijn gebaseerd op een geïntegreerde en goed gecoördineerde strategie die op alle niveaus door zowel de regering als de particuliere sector wordt gesteund.</p>
    </intervention>
    <intervention id="4-045" speaker_id="28181" name="Miloš Koterec" is_mep="True" mode="spoken">
      <p sl="sk">Dank u, mijnheer de Voorzitter. We voeren nu een debat over het vierde verslag over de economische en sociale cohesie en de verslagen van mevrouw Kallenbach en de heer Guellec, en dat gebeurt op een moment dat de eerste onderwerpen van de begroting 2014-2020 min of meer vaste contouren beginnen te krijgen.</p>
      <p sl="sk">Ik wil die twee gegevens graag met elkaar verbinden en benadrukken waarom die link zo belangrijk is. Het is niet zo dat ik bang ben dat de financiering van het cohesiebeleid uit de begroting zal verdwijnen, maar ik zou niet graag zien dat in de volgende begrotingsperiode minder geld voor dit doel wordt gereserveerd. Daar komt bij – zoals de rapporteurs terecht opmerken – dat er nog steeds belangrijke regionale verschillen bestaan, waar soms problemen van structurele aard aan ten grondslag liggen. En aangezien de situatie als gevolg van de uitbreiding niet is verbeterd, zullen we moeten overwegen dit onderdeel van de begroting meer gewicht toe te kennen.</p>
      <p sl="sk">De verslagen maken duidelijk dat de toestand dusdanig gecompliceerd is dat ze door interventie van de Commissie alleen niet kan worden opgelost. Regeringen spelen in deze context natuurlijk een belangrijke rol, maar het wordt toch steeds duidelijker dat de problemen zonder de participatie van de regionale en lokale autoriteiten niet kunnen worden opgelost. Ze moeten bij het nemen van besluiten over ontwikkeling van hun gebieden verzekeren dat er een synergie ontstaat met de nationale regering en ze zijn verder verantwoordelijk voor de wijze waarop die ontwikkeling uiteindelijk gestalte krijgt. Ze moeten dus feedback verschaffen met betrekking tot de wijze waarop de ontwikkeling en de cohesie gerealiseerd worden.</p>
      <p sl="sk">Wie kan er immers meer informatie verschaffen over de werkelijke ontwikkeling van een regio dan de mensen die er zelf wonen? Daarom dring ik er bij de Commissie op aan dat ze in haar beoordelingsprocedures niet afgaat op macro-economische indicatoren. Ze moet zich creatief tonen en proberen die informatie …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-046" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, ik wil om te beginnen de rapporteurs feliciteren met hun uitstekende verslagen. Ik wil verder graag aangeven dat ik de passie van de leden van de nieuwe lidstaten begrijp. Ik weet heel goed dat het niet gemakkelijk is de kiezers in uw landen tevreden te stellen, maar u maakt nu deel uit van de Europese Unie, en dat betekent ook u – en voor ons geldt dan net zo goed – niet altijd alles wat u verlangt ook inderdaad krijgt.</p>
      <p sl="en">Ik moet degenen die vooral met woorden hebben gegoocheld wel vertellen dat het verschil tussen meer middelen en voldoende middelen inderdaad erg klein is. Ik zal zelf beslist de formulering ‘voldoende middelen’ steunen.</p>
      <p sl="en">Soms is het verstandig vast te stellen dat je een bepaald resultaat hebt bereikt en dat resultaat dan mee naar huis te nemen. Ik geef zelf op dit moment de voorkeur aan het woord ‘voldoende’, zeker als je bedenkt dat veel van de voor dit beleid opzij gezette middelen nog niet zijn gebruikt. Ik zou maar wat blij zijn als mijn regio ooit zulke steun zou ontvangen, want dat is nooit het geval geweest. En we zijn nu net zo ver achter als een aantal van de landen waar we het nu over hebben.</p>
    </intervention>
    <intervention id="4-047" speaker_id="28578" name="Stavros Arnaoutakis" is_mep="True" mode="spoken">
      <p sl="el">Mijnheer de Voorzitter, ook ik wil de rapporteurs graag gelukwensen met het werk dat ze verricht hebben voor deze twee uitstekende verslagen.</p>
      <p sl="el">Het Europees Parlement bevestigt opnieuw – en op ondubbelzinnige wijze – dat het cohesiebeleid van cruciaal belang is en dat het de Unie dichter bij de burgers brengt. Het cohesiebeleid is een beleid dat de EU als geheel een meerwaarde biedt. Het volstaat niet dit beleid alleen maar voort te zetten – we moeten het versterken door het extra middelen toe te wijzen.</p>
      <p sl="el">Beide verslagen zijn het eens over de juistheid van die benadering. Ik wil hier vooral de aandacht vestigen op het belang van:</p>
      <p sl="el">De participatie – in de vorm van een partnerschap – van de lokale autoriteiten, en wel op elk denkbaar vlak;</p>
      <p sl="el">De samenhang tussen om het even welk communautair beleid – inzonderheid het cohesiebeleid – en het beleid voor plattelandsontwikkeling;</p>
      <p sl="el">Maatregelen en acties die gericht zijn op een polycentrische ontwikkeling van de EU, met het accent op het platteland;</p>
      <p sl="el">Kleine en middelgrote steden en het belang dat deze kernen vertegenwoordigen en – tot slot – ;</p>
      <p sl="el">Het uitvlakken van intraregionale ongelijkheden, het bestrijden van jeugdwerkloosheid en de ernstige armoede zoals die in veel regio's van de Unie kan worden aangetroffen.</p>
    </intervention>
    <intervention id="4-048" speaker_id="38609" name="Rumiana Jeleva" is_mep="True" mode="spoken">
      <p sl="bg">Zelfs als er verschillende standpunten bestaan kan het geen kwaad om in herinnering te brengen wat de raison d’etre van het cohesiebeleid is en wat we ermee hopen te bewerkstelligen. Dit beleid belichaamt de hoop op een grotere welvaart en een betere toekomst voor iedereen in Europa.</p>
      <p sl="bg">Alle Europeanen streven naar een beter bestaan en het cohesiebeleid is een instrument om ze bij hun inspanningen te helpen. We mogen intussen niet vergeten dat er binnen de Europese Unie nog steeds grote verschillen bestaan en dat de er steeds minder middelen beschikbaar zijn.</p>
      <p sl="bg">Daarom geloof ik dat het cohesiebeleid moet worden versterkt. Ik geloof verder dat we ervoor moeten zorgen dat dit beleid op de best denkbare wijze ten uitvoer wordt gelegd. Sommige procedures en regels zijn nog steeds te gecompliceerd en vermoedelijk daarom weinig doeltreffend. Een algemene herziening van het cohesiebeleid zou dit beleid kunnen verbeteren, en dat is iets waar alle Europeanen baat bij zouden ondervinden.</p>
      <p sl="bg">Tot slot wil ik graag benadrukken hoe belangrijk het cohesiebeleid is voor de minst ontwikkelde regio’s. De daar levende burgers geloven in steun van de zijde van de EU. We mogen ze niet teleurstellen.</p>
    </intervention>
    <intervention id="4-049" speaker_id="28317" name="Jamila Madeira" is_mep="True" mode="spoken">
      <p sl="pt">Mijnheer de Voorzitter, dames en heren, het cohesiebeleid – een communautair beleid par excellence – speelt een belangrijke rol bij het verwezenlijken van een Europa dat solidariteit biedt, dicht bij de burgers staat, en daarbij van en voor iedereen is. Dit beleid maakt duidelijk welk belang de Unie vertegenwoordigt in het alledaagse bestaan van de Europese burgers.</p>
      <p sl="pt">De uitbreiding tot 27 lidstaten heeft de aard van dat Europa gewijzigd. De doelstellingen van nu wijken af van die welke bij aanvang nagestreefd werden. De uitdagingen waar we nu een antwoord op moeten formuleren – zoals de mondialisering, de terugloop van de bevolking, woestijnvorming in bepaalde regio’s en klimaatverandering gepaard met steeds frequenter optredende en in ernst toenemende natuurrampen – zijn veel gecompliceerder en nopen ons tot een grotere inspanning.</p>
      <p sl="pt">Innovatie is een andere nieuwe doelstelling. Het komt er dus op neer dat we nu in een uitgebreide Unie met grotere uitdagingen worden geconfronteerd, terwijl de begroting niet meegroeit. Wel zijn de definities in naam van de solidariteit aangepast, als gevolg waarvan gebieden die voorheen als doelstelling 1-regio werden beschouwd nu vanwege het statische effect als welvarende regio’s worden beschouwd.</p>
      <p sl="pt">Het is van groot belang dat de ongelijkheden worden uitgevlakt, en dat kan als we toegang hebben tot een daarop berekende begroting. We mogen niet toestaan dat bepaalde regio’s in deze enorme Unie aan hun lot worden overgelaten.</p>
      <p sl="pt">De goedkeuring van het Verdrag van Lissabon verplicht ons daartoe, aangezien territoriale cohesie – de belangrijkste component van het cohesiebeleid – nu in de wetgeving is vastgelegd. Het is dus van belang dat we ons bij het cohesiebeleid niet alleen op economische en sociale cohesie concentreren, maar dat er ook aan de solidariteit tussen de regio’s …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-050" speaker_id="4545" name="Catherine Stihler" is_mep="True" mode="spoken">
      <p sl="en">Mijnheer de Voorzitter, het verheugt mij dat ik deze gelegenheid krijg om iets over de toekomst van het cohesiebeleid te zeggen, een beleid dat zowel voor de oude als voor de nieuwe lidstaten van cruciaal belang is.</p>
      <p sl="en">Ik werk nauw samen met organismen van de Schotse lokale regering om oplossingen voor hun problemen te vinden. Het deed me daarom bijzonder deugd toen ik vernam dat de Convention of Scottish Local Authorities (COSLA) onlangs heeft aangegeven dat ze het ontwerp van het EU-Verdrag op het punt van lokale regeringen. Het Verdrag erkent namelijk het principe van zelfbestuur en noemt territoriale cohesie als doelstelling.</p>
      <p sl="en">Het kwam niet als een verrassing dat het regionaal beleid behoorde tot de vijf kernpunten die de COSLA onlangs met wij wilde bepreken. Er zijn minder communautaire middelen beschikbaar voor het structuurbeleid, en dat betekent – zoals zo vele sprekers al hebben aangegeven – dat de fondsen voor regionale ontwikkeling naar de regio’s en de lokale overheden moeten worden overgeheveld. Het zijn vooral die overheden die zorg zullen moeten dragen voor de verspreiding van die fondsen. Het verslag-Guellec report pleit voor het versterken van de rol van lokale overheden bij het toekennen van de structuurfondsen. We zijn tot onze grote schade vaak geneigd te vergeten dat alle politiek uiteindelijk lokaal is.</p>
    </intervention>
    <intervention id="4-051" speaker_id="34002" name="Maria Petre" is_mep="True" mode="spoken">
      <p sl="ro">Mijnheer de Voorzitter, mevrouw de commissaris, de verslagen die we nu bespreken – ik bedank bij deze de rapporteurs – roepen volgens mij aan aantal uiterst belangrijke vragen op. Die vragen hebben betrekking op het partnerschap tussen stedelijke en landelijke gebieden bij een harmonieuze en duurzame ontwikkeling van het grondgebied als geheel en verder op het feit dat steden de neiging hebben zich op een chaotische wijze uit te breiden, waardoor het landschap gefragmenteerd wordt en er steeds meer land verloren gaat.</p>
      <p sl="ro">Dat zijn – net als klimaatverandering en de ontvolking van plattelandsgebieden – uitdagingen waar we hoe dan ook rekening mee zullen moeten houden, zowel op Europees vlak als op het niveau van de lokale overheden die belast zijn met de uitvoering van het beleid.</p>
      <p sl="ro">Als Roemeens lid van dit Parlement steun ik de stelling dat niet alleen grote stedelijke agglomeraties het vermogen tot innovatie bezitten. Ik verzoek de Commissie derhalve meer aandacht te besteden aan de ontwikkeling van kleine en middelgrote stadjes en steden op het platteland.</p>
    </intervention>
    <intervention id="4-052" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Dank u, mijnheer de Voorzitter. Het vierde verslag over de economische en sociale cohesie is gedetailleerder dan voorgaande verslagen. Het is gebaseerd op een groot aantal indicatoren en verschaft bovendien nuttig vergelijkingsmaterieel door te verwijzen naar landen als de Verenigde Staten, Japan, China en India.</p>
      <p sl="pl">Het cohesiebeleid heeft van begin af aan een belangrijke rol gespeeld bij het vergroten van het vermogen van de lidstaten om een harmonieuze ontwikkeling te realiseren en nieuwe en permanente banen te creëren. Het is nog te vroeg om de resultaten van het cohesiebeleid in de nieuwe lidstaten te beoordelen, maar er is reden voor bezorgdheid met betrekking tot de notoire vertragingen bij het gebruik van de onder deze begroting vallende structurele steun in deze staten. Convergentie tussen de verschillende landen verhult soms dat de verschillen tussen en binnen regio’s verscherpen. Er beginnen zich op veel vlakken regionale en lokale verschillen af te tekenen, met alle gevolgen van dien voor de werkgelegenheid, productiviteit, inkomens, opleidingsniveau en innovatievermogen.</p>
      <p sl="pl">Bij de uitvoering van projecten ten behoeve van de cohesie dient in elke fase gekeken te worden naar sociale integratie en gelijke kansen. Ik vertrouw erop dat er bij de volgende herziening van het financiële kader de nodige middelen beschikbaar zullen worden gesteld om een behoorlijk antwoord te formuleren op de grote uitdagingen van het nieuwe cohesiebeleid voor de uitgebreide Unie, om aldus te garanderen dat alle burgers …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="4-053" speaker_id="39716" name="Daniel Dăianu" is_mep="True" mode="spoken">
      <p sl="ro">Mijnheer de Voorzitter, ik kan beide verslagen steunen, maar wil intussen wel de aandacht vragen voor een afwijkend perspectief, waarin de verplaatsing van industrieën binnen de EU en het structuur- en cohesiebeleid met elkaar verbonden worden.</p>
      <p sl="ro">De structuurfondsen kunnen worden beschouwd als een soort algemene subsidie van de EU aan de minder ontwikkelde gebieden. Is het nu inderdaad zo dat het nut van dit op de regio’s gerichte cohesiebeleid door belangrijke politici in de sterkste EU-lidstaten in twijfel wordt getrokken? Wat moet er dan gebeuren? Moeten regio’s in de minder ontwikkelde lidstaten van de EU de ontwikkeling van hun infrastructuur staken omdat ze anders van oneerlijke mededinging kunnen worden beticht?</p>
      <p sl="ro">Ik verwijs nu naar een artikel in de Financial Times van vorige week maandag, waarin gesteld wordt dat de markteconomie geen jungle mag zijn. Er is een rol weggelegd voor openbaar beleid, en niet alleen op sociaal vlak. We moeten echter wel nuanceren, aangezien er in deze wereld nu eenmaal geen enkele onfeilbare lokale of nationale economie is. Hoe sterk we ook geloven in sociale rechtvaardigheid – niet alle burgers kunnen altijd, overal en op hetzelfde moment succes boeken.</p>
    </intervention>
    <intervention id="4-054" speaker_id="36748" name="Antonio De Blasio" is_mep="True" mode="spoken">
      <p sl="hu">Mijnheer de Voorzitter, mevrouw de commissaris, ik dank u dat u mij het woord heeft willen geven. Dat het cohesiebeleid heel belangrijk is en resultaten oplevert staat buiten kijf. Dat is meen ik ook de teneur van het verslag. Ik wil de rapporteur daarom met zijn verslag gelukwensen.</p>
      <p sl="hu">Het cohesiebeleid is gericht op convergentie en daarom is het heel belangrijk dat we de voor dit beleid gereserveerde sommen op een doeltreffende wijze gebruiken. Het belang van een nog uit te voeren project kun je volgens mij niet afmeten aan het bedrag dat je ervoor opzij zet; de waarde van dat project wordt nu juist bepaald door de doeltreffendheid ervan.</p>
      <p sl="hu">Doeltreffendheid kan op twee manieren worden gemeten: door te kijken in welke mate een project bijdraagt tot convergentie en door te kijken hoe efficiënt de middelen voor gelijksoortige projecten in andere landen zijn gebruikt. Voor een bepaald soort project kan in één lidstaat immers niet vele malen het bedrag worden gegeven dat in andere landen beschikbaar is gesteld. Ik had graag dat u eens nadacht over deze meetmethode. Doeltreffendheid zal in de toekomst namelijk de rechtvaardiging vormen voor een sterker cohesiebeleid. Ik dank u.</p>
    </intervention>
    <intervention id="4-055" speaker_id="37761" name="Wolfgang Bulfon" is_mep="True" mode="spoken">
      <p sl="de">Mijnheer de Voorzitter, wanneer hebben burgers behoefte aan Europese solidariteit? Wanneer heeft een lidstaat behoefte aan Europese solidariteit? In de eerste plaats natuurlijk bij een ramp. Daarom vind ik het onbegrijpelijk dat een besluit van het Parlement van 2006 om het solidariteitsfonds aan te passen – zoals bedoeld in paragraaf 45 van het cohesieverslag – nog steeds niet is geïmplementeerd. Daarom verzoek ik iedereen – het Parlement én de Commissie – om druk uit te oefenen op de Raad om deze kwestie snel op te lossen. Er zal zich hoe dan ook wel weer ergens een ramp voordoen, dat verzeker ik u.</p>
    </intervention>
    <intervention id="4-056" speaker_id="28173" name="Zita Pleštinská" is_mep="True" mode="spoken">
      <p sl="sk">Het cohesiebeleid kan alleen op een succesvolle wijze ten uitvoer worden gelegd als de lokale doelgroep in staat is de acties te coördineren om zo optimaal gebruik te maken van Europese fondsen. Daarom moeten de lidstaten het beheer decentraliseren, de beheerscapaciteiten op regionaal niveau vergroten en de overdaad aan bureaucratie bij het beheer van het cohesiebeleid verwijderen.</p>
      <p sl="sk">Het idee om sectoren in clusters en innovatiekernen te verdelen zou bredere sectoren en daarop aansluitende gebieden beslist voordelen kunnen opleveren. En er zouden op die manier zones kunnen worden geïdentificeerd die rijp zijn voor integratie. Uiteindelijk blijkt toch dat de kleinere sectoren doeltreffende steun moeten ontberen. In Slowakije zijn er in geografisch achtergestelde regio's talrijke dorpen met minder dan 2000 inwoners die niet meer in aanmerking zullen komen voor bepaalde operationele programma's in het kader van het cohesiebeleid.</p>
      <p sl="sk">Ik doe daarom een beroep op de lidstaten om voor alle regio's een niet discriminerend systeem op te zetten opdat iedereen baat kan ondervinden bij te implementatie van het cohesiebeleid.</p>
    </intervention>
    <intervention id="4-057" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, mevrouw de commissaris, ik ben de rapporteur voor stedelijke mobiliteit. In onze discussies besteden we altijd veel aandacht aan de verhoudingen tussen de stedelijke centra en de omliggende gemeenten. We zijn ons er ook van bewust dat de nieuwe lidstaten met bijzondere problemen te kampen hebben als het erom gaat hun infrastructuur zodanig te organiseren dat de opties voor milieuvriendelijker vervoerswijzen open blijven en we de balans niet opnieuw naar privé voertuigen laten doorslaan. Ik wil in deze context graag een specifiek verzoek doen – dat de Commissie ons binnen het kader van de verschillende opties voor het regionaal beleid helpt bij het identificeren van oplossingen voor de vervoersproblematiek rond de steden en dat ze bijdraagt tot sociale cohesie tussen de lidstaten.</p>
    </intervention>
    <intervention id="4-058" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Mijnheer de Voorzitter ik wil aan het einde van dit debat graag van deze gelegenheid gebruik maken om de afgevaardigden te bedanken voor hun bijdragen. Er zijn veel vragen waarop ik nu geen antwoord kan geven, maar ik zal die vragen met me meenemen. Het gaat dan onder andere om de door u genoemde problemen rond kleine en middelgrote stadjes en steden en de ontwikkeling van het stadsvervoer.</p>
      <p sl="en">In uw verslagen legt u heel duidelijk een verbinding tussen het verleden en de toekomst. In feite bouwt u een soort brug, en dat is waarom ik graag iets wil zeggen over hetgeen we tot nu toe hebben bereikt bij de openbare raadplegingen over de toekomst van het Europees cohesiebeleid. We zijn met deze raadplegingen eind september 2007 van start gegaan en tot nu toe zijn er meer dan 100 goed uitgewerkte verklaringen en meningen bij ons binnengekomen – en die zijn niet alleen van lokale, regionale en nationale overheden afkomstig, maar ook van een aantal Europese organisaties op het gebied van ruimtelijke ordening, sociale en economische partners, academici, onderzoeksinstellingen en particulieren.</p>
      <p sl="en">Op verzoek van één van de regeringen zullen we de raadplegingen voortzetten tot halverwege februari. Het blijkt namelijk dat er nog steeds documenten worden opgesteld.</p>
      <p sl="en">Uit een voorlopige beoordeling van deze opinies blijkt dat het beleid op zeer solide steun kan rekenen. Er wordt dan verwezen naar de rechtstreeks impact van dat beleid op groei en ontwikkeling, maar ook naar het gegeven dat dit beleid aanzet tot nieuwe denkwijzen en verder een hefboomfunctie vervult bij het aantrekken van aanvullende financiële middelen.</p>
      <p sl="en">De belangstelling gaat vooral uit naar de wijze waarop de steun wordt verspreid; er bestaat brede steun voor de beginselen die we de afgelopen jaren samen met het Europees Parlement hebben ontwikkeld.</p>
      <p sl="en">Verder blijkt dat men het er in het algemeen over eens is dat het cohesiebeleid antwoorden moet formuleren op de uitdagingen die we hier vandaag besproken hebben. Het gaat dan niet alleen om met de mondialisering samenhangende problemen, maar ook om kwesties als demografie, klimaat en energie en – in algemene zin – herstructurering. De geïntegreerde benadering geniet brede steun.</p>
      <p sl="en">Eén van de belangrijke kwesties die u vandaag hebt aangestipt, is de vraag hoe we nu verder gaan met het Groenboek dat in september door de Commissie zal worden uitgegeven. Na uitgave volgt er een ruime periode – vermoedelijk een maand of vier – voor allerlei soorten discussies, en dus niet alleen via het Internet. Intussen zullen onze diensten halverwege april een bespreking met de belangrijkste betrokkenen organiseren. Op die wijze kunnen we ook met aanvullende gezichtspunten rekening houden.</p>
      <p sl="en">Als dat nodig mocht blijken te zijn, ben ik bereid een hoorzitting met de parlementaire commissie voor regionale ontwikkeling te organiseren, of eender welke andere instelling die graag haar standpunten inzake het Groenboek met de Commissie zou willen delen vóór we dat Groenboek goedkeuren.</p>
      <p sl="en">Een andere vraag – en de Commissie heeft hier ook aan gedacht – betrof de statistische gegevens en indicatoren. Met de hulp van onze analyse-instelling ESPON – die we flink hebben uitgebreid en de eerstvolgende jaren van een aanzienlijk hoger budget zullen voorzien – proberen we een aantal van de nieuwe dimensies en een aantal van de reeds bestaande dimensies van de territoriale cohesie te meten. We zijn daar nu mee bezig en we hopen spoedig resultaten binnen te krijgen.</p>
      <p sl="en">Ik kan u verzekeren dat de Commissie zal blijven zoeken naar geschikte indicatoren die kunnen dienen als aanvulling op de BNP- en werkgelegenheidsindicatoren. In het vijfde cohesieverslag zullen we een nieuwe, samengestelde indicator voorstellen.</p>
      <p sl="en">Ik dank u hartelijk voor al uw opmerkingen. Ik wil in het bijzonder de rapporteurs danken voor al hetgeen ze hebben bijgedragen aan dit debat en alles wat ze nog zullen bijdragen.</p>
    </intervention>
    <intervention id="4-059" speaker_id="28194" name="Ambroise Guellec" is_mep="True" mode="spoken" role="rapporteur">
      <p sl="fr">Mijnheer de Voorzitter, ik zal het kort houden. Om te beginnen kan ik u als afgevaardigde uit een kustregio met betrekking tot de opmerkingen over de door de visserijcommissie ingediende amendementen verzekeren dat de visserij mij bijzonder dierbaar is. Helaas zijn we er niet in geslaagd de amendementen van de visserijcommissie op te nemen in de tekst waarover we nu gaan stemmen. We betreuren dat, maar één en ander betekent niet dat we vinden dat er aan een sector die voor bepaalde regio’s van de EU zo belangrijk is minder aandacht hoeft te worden besteed.</p>
      <p sl="fr">Ik wil verder graag zeggen dat cohesie een heel belangrijk Europees beleid is, en ik geloof dat we dit beleid vandaag in het Parlement ook zo hebben gekenschetst. Dat is een heel belangrijk punt, zeker als je bedenkt wat er in de toekomst nog gedaan moet worden. De commissaris heeft eerder gezegd dat het hier om een verslag over het verleden gaat, maar wat ons nu het meest interesseert is natuurlijk de toekomst. De commissaris begrijpt dat we grote verwachtingen koesteren met betrekking tot de territoriale cohesie. Dit begrip krijgt door opname in het Verdrag van Lissabon extra betekenis. Het is nu aan de Commissie om iets te ondernemen, en wij zullen u daar natuurlijk bij helpen, mevrouw de commissaris. Het werk moet worden gedaan en we moeten het – samen – goed doen.</p>
      <p sl="fr">Ik wil daaraan toevoegen dat het regionaal beleid als geheel nu via de medebeslissingsprocedure vorm zal krijgen. Het Parlement zal ons helpen vooruit te komen en dit aan onze medeburgers duidelijk te maken. We hebben zijn het daar vanochtend over eens geworden. Waar het om gaat is dat we concrete solidariteit tonen ten behoeve van de regio’s die daar het dringendst behoefte aan hebben. Ook daar is deze ochtend op gewezen.</p>
      <p sl="fr">Er wacht ons een kolossale taak. Maar we willen graag meewerken aan een beleid dat voor de Europese Unie van essentieel belang is.</p>
    </intervention>
    <intervention id="4-060" speaker_id="28236" name="Gisela Kallenbach" is_mep="True" mode="spoken" role="rapporteur">
      <p sl="de">Mijnheer de Voorzitter, ook ik wil graag een woord van dank uitspreken voor de steun en de waardevolle bijdragen van een groot aantal collega’s. Ik meen dat nu wel duidelijk is geworden dat we solidariteit als één van Europa’s belangrijkste positieve kenmerken moeten handhaven. Maar het is ook waar dat we onze instrumenten – in dit geval het cohesiebeleid – veel doeltreffender moeten gebruiken. Van belang is tenslotte ook dat we van meet af aan goed met de burgers communiceren.</p>
      <p sl="de">Ik wil in het bijzonder commissaris Hübner bedanken. Mevrouw de commissaris, u heeft duidelijk gemaakt dat u samen met het Parlement praktische stappen wil ondernemen: een geïntegreerde aanpak, indicatoren die meetbare resultaten opleveren, een definitie van territoriale dimensie en het Groenboek. We zullen uw hulp beslist nodig hebben om ervoor te zorgen dat de Raad meewerkt. Ik moet opnieuw zeggen dat ik het betreur dat er niemand van de Raad aanwezig is bij dit zo belangrijke debat.</p>
      <p sl="de">De conclusies van deze verslagen moeten leiden tot een amendement op de Strategie van Lissabon en de basis vormen voor een nieuwe communautaire doelstelling, de territoriale dimensie. Maar dan wel op een praktische wijze – anders blijft het bij lege woorden.</p>
      <p sl="de">Ik wil voor de stemming graag nog één oproep doen aan mijn collega’s en dat is dat we concreet iets moeten ondernemen. Laten we dus niet steeds weer beoordelingen en analyses uitvoeren. We moeten eisen dat bij de toewijzing van middelen uit de structuurfondsen een geïntegreerde aanpak wordt gevolgd. En we moeten duidelijke eisen opleggen met betrekking tot het terugdringen van broeikasgassen. Steden moeten zich inzetten voor klimaatbescherming. Anders hebben onze beloften op Europees en nationaal niveau geen enkele waarde.</p>
    </intervention>
    <intervention id="4-061" speaker_id="4346" is_mep="True" mode="spoken" role="President">
      <p sl="unknown">Het debat is gesloten.</p>
      <p sl="unknown">We gaan over een paar minuten over tot de stemming over de verslagen.</p>
      <p sl="unknown">Schriftelijke verklaringen (Artikel 142)</p>
    </intervention>
    <intervention id="4-062" speaker_id="28280" name="Filip Kaczmarek" is_mep="True" mode="written">
      <p sl="pl">De economische en sociale cohesie is gebaseerd op Europese solidariteit. In andere delen van de wereld waar gewerkt wordt aan regionale integratie-initiatieven kijkt men afgunstig naar dit onderdeel van het Europese beleid. Als het Europese project uniek van aard is, dan is dat vooral vanwege ons cohesiebegrip.</p>
      <p sl="pl">Voor regionale initiatieven in Afrika en Zuid-Amerika zijn geen middelen beschikbaar en er bestaat zelfs geen minimaal cohesiebeleid. Plannen voor uitbreiding van de Unie worden vaak beoordeeld aan de hand van de vraag of er doeltreffende actie kan worden ondernomen om de cohesie te vergroten. We kunnen zonder meer stellen dat het cohesiebeleid een groot succes is – voor de Unie én al haar lidstaten.</p>
      <p sl="pl">Het is zeker zo dat burgers van de Unie zich bij hun beoordeling van het cohesiebeleid eerst en vooral afvragen of het beleid werkelijk wordt geïmplementeerd en of het de doelstellingen die het beweert na te streven ook kan verwezenlijken. In veel lidstaten, inzonderheid die welke vrij recentelijk tot de EU zijn toegetreden, heeft men hoge verwachtingen van het cohesiebeleid. We hopen nu dat solidariteit meer zal blijken te zijn dan alleen maar een mooi woord, en dat die solidariteit de vorm zal aannemen van concrete beloften jegens diegenen die door het lot minder vriendelijk zijn behandeld. Cohesie is bovendien een instrument voor het scheppen van gelijke kansen. Het is dus een schitterende vorm van reclame voor de Unie.</p>
      <p sl="pl">Daarom moeten we ideeën om minder middelen beschikbaar te stellen voor het vergroten van de economische en sociale cohesie afwijzen. Integendeel, we moeten juist aandringen op het reserveren van meer financiële middelen voor cohesie, al was het alleen maar omdat we met nieuwe uitdagingen te maken zullen krijgen. Ik dank u.</p>
    </intervention>
    <intervention id="4-063" speaker_id="23781" name="Janusz Lewandowski" is_mep="True" mode="written">
      <p sl="pl">Mijnheer de Voorzitter, het cohesiebeleid behoorde bij de oprichting van de Europese Unie nog niet tot die typen beleid die essentieel werden geacht. Het was dan ook geen toeval dat het cohesiebegrip pas is geconcipieerd toen er minder ontwikkelde landen tot de Europese Unie toetraden die niet goed bij de zes oprichtersstaten aansloten. Vanaf dat moment is cohesie steeds belangrijker geworden en het is nu een pijler voor de Europese integratie geworden. Dit beleid neemt op de begroting en in verdragen een centrale plaats in. Het feit dat er voor de periode 2007-2013 meer dan 308 miljard euro voor cohesie is gereserveerd is daarvan het bewijs.</p>
      <p sl="pl">Sinds enige tijd bestaat er een tendens om het nut van dit fundamentele beleid van de Unie in twijfel te trekken. Vreemd genoeg is die tendens zich gaan manifesteren op het moment dat de Europese Unie landen uit Midden- en Oost-Europa begon op te nemen, de landen die om historische redenen de grootste achterstand hebben goed te maken. Er wordt daarom niet voorgesteld het cohesiebeleid af te schaffen. Voorgesteld wordt om dit beleid heel anders vorm te geven, waarbij als excuus wordt aangevoerd dat structuurfondsen verspild zouden worden en dat er op dit vlak misstanden zouden bestaan. Dat is de grootste fout die we ooit zouden kunnen maken! Onregelmatigheden moeten worden opgespoord en ongedaan gemaakt, maar het blijft zo dat het cohesiebeleid het beleid is dat in alle 27 lidstaten van de Unie manifest aanwezig is. Cohesie betekent dat je gelijke kansen en een gevoel van broederschap creëert, en dat mag niet ondergeschikt worden aan het beleid op andere terreinen. Het beleid op die terreinen – bijvoorbeeld het mededingingsbeleid of het beleid ter bestrijding van klimaatverandering – moet een aparte begrotingslijn krijgen. Landen en regio’s moeten de bevoegdheid om te bepalen van wat er binnen het kader van de cohesie kan worden gefinancierd behouden. Zij weten veel beter wat hun behoeften zijn dan de autoriteiten in Brussel.</p>
    </intervention>
    <intervention id="4-064" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Het verslag van de Commissie meldt dat plattelandsregio’s ontvolkt geraken, omdat er behalve in de landbouw geen banen zijn of omdat de levensomstandigheden er te precair zijn.</p>
      <p sl="ro">Het fonds voor plattelandsontwikkeling en andere fondsen dragen bij tot economische en sociale cohesie. Door een efficiënt gebruik van de fondsen voor plattelandsontwikkeling kunnen we tijdig oplossingen vinden voor de zojuist vermelde problemen.</p>
      <p sl="ro">Om deze fondsen doeltreffend te kunnen gebruiken is het van belang dat de potentiële ontvangers ervan weten welke financieringsmogelijkheden er bestaan.</p>
      <p sl="ro">Toegang tot zulke informatie is vooral voor de nieuwe lidstaten heel belangrijk. Zij zijn immers nog niet bekend met de wijze waarop communautaire financieringsinstrumenten functioneren.</p>
      <p sl="ro">Als voorbeeld noem ik Roemenië, het land dat ik vertegenwoordig. Uit onderzoek blijkt dat de helft van de plattelandsbewoners niet weet dat er voor hen bestemde fondsen bestaan en slechts één op de tien burgers weet tot welke instelling men zich dient te richten om zulke fondsen toegewezen te krijgen. Het is beslist jammer dat de Roemeense regering zich niet voldoende inspanningen heeft getroost om de burgers te informeren, maar het is natuurlijk ook zo dat niemand het werk van de regering kan overnemen.</p>
      <p sl="ro">Ik geloof daarom dat adequate toegang tot informatie en het voorbereiden van de toekomstige ontvangers van fondsen een belangrijke plaats op de agenda van de Commissie zou moeten innemen. Het is immers een voorwaarde voor een doeltreffend gebruik van de voor cohesie bestemde instrumenten.</p>
    </intervention>
    <intervention id="4-065" speaker_id="28252" name="Richard Seeber" is_mep="True" mode="written">
      <p sl="de">Als gevolg van de uitbreiding van de EU op 1 mei 2004 is de economische en sociale ongelijkheid binnen de EU toegenomen. In januari van dit jaar is een nieuwe programmeerperiode voor het cohesiebeleid van start gegaan. Dat beleid zal nu ook op nieuwe prioriteiten en doelstellingen gericht zij: milieubescherming, mededinging, en het creëren van meer en betere banen.</p>
      <p sl="de">Het cohesiebeleid van de EU telt vier aparte programma’s en is bedoeld om bij te dragen tot het vergroten van het concurrentievermogen van Europa en haar regio’s, bijvoorbeeld door innovatie, het ontwikkelen van een kennismaatschappij en het stimuleren van de economische mededinging. Het beoogt verder regio’s aantrekkelijker te maken voor zowel de bewoners als investeerders, en wel door het bevorderen van duurzame regionale ontwikkeling. Er moeten betere – en vooral: meer – banen worden gecreëerd, en de regio’s moeten verder worden ontwikkeld, om mogelijkheden te scheppen en ongelijkheden uit te vlakken. Na de laatste uitbreiding moeten de EU-fondsen over 27 lidstaten worden verdeeld. Het geld moet daarom beter en doeltreffender worden gebruikt, met meer transparantie.</p>
      <p sl="de">Wat het financieel kader betreft: de Europese Raad heeft voor de periode van 2007-2013 een bedrag van 307,6 miljard euro opzij gezet. Dat is heel veel geld. Het is van belang dat ook de achterstandsregio’s in de welvarender lidstaten, zoals Oostenrijk, hun deel van dit geld kunnen opeisen. Vooral bergachtige streken hebben behoefte aan extra steun.</p>
    </intervention>
    <intervention id="4-066" speaker_id="23820" name="László Surján" is_mep="True" mode="written">
      <p sl="hu">Het Europees Parlement voert nu een beoordeling uit van het convergentiebeleid over de afgelopen drie jaar en stelt vast dat goed werk is verricht, maar ook dat er fouten zijn gemaakt die correctie behoeven. Het Parlement kijkt zo niet alleen naar het verleden, maar ook naar de toekomst.</p>
      <p sl="hu">Om het ritme van de ontwikkeling van de onderontwikkelde regio’s op te voeren moeten er twee dingen veranderen. Om te beginnen moeten we meer aandacht besteden aan de doeltreffendheid van de programma’s, zodat de ter plaatse gecreëerde meerwaarde stijgt. (Er zal in dit verband meer theoretisch werk moeten worden verricht om te verzekeren dat we de resultaten beter kunnen beoordelen.) We moeten echter wel vermelden dat er na 2013 meer middelen dan nu beschikbaar moeten worden gesteld voor die programma’s die de steun efficiënt gebruiken en die niet op de één of andere wijze door corruptie of politieke beïnvloeding zijn bezoedeld.</p>
      <p sl="hu">Convergentie van de onderontwikkelde regio’s is niet alleen in het belang van degenen die er wonen, maar ook in het belang van de burgers die in ontwikkelde gebieden wonen – deze zorgen immers voor de aanvoer van middelen. Ik vraag u daarop het advies van de rapporteur ook in dit opzicht te volgen en de voor u liggende tekst niet te amenderen.</p>
    </intervention>
  </section>
  <section id="creitem4" title="4. Stemmingen">
    <intervention id="4-070" speaker_id="1253" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem5" title="4.1. (A6-0462/2007, Monica Frassoni) Controle op de toepassing van het Gemeenschapsrecht (stemming)">
    <intervention id="4-073" speaker_id="4254" name="Monica Frassoni" is_mep="True" mode="spoken" role="rapporteur">
      <p sl="it">Mijnheer de Voorzitter, ik vraag me af of het in dit geval – nu de verschillende fracties het eens zijn geworden over de amendementen – niet beter is en bloc te stemmen over deze amendementen. Of het moet zijn dat daar van de zijde van het Parlement verzet tegen bestaat.</p>
    </intervention>
  </section>
  <section id="creitem6" title="4.2. (A6-0491/2007, André Brie) Accreditatie en markttoezicht betreffende het in de handel brengen van producten (stemming)"/>
  <section id="creitem7" title="4.3. (A6-0490/2007, Christel Schaldemose) Gemeenschappelijk kader voor het in de handel brengen van producten (stemming)"/>
  <section id="creitem8" title="4.4. (A6-0489/2007, Alexander Stubb) Toepassing van nationale technische voorschriften op goederen die in een andere lidstaat legaal in de handel zijn gebracht (stemming)"/>
  <section id="creitem9" title="4.5. Situatie in Gaza (stemming)">
    <intervention id="4-080" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, na overleg met de politieke fracties die deze gemeenschappelijke resolutie ondertekenen willen we graag een wijziging aanbrengen in de structuur van de derde paragraaf.</p>
      <p sl="es">Dit is geen mondeling amendement – we willen immers geen woorden toevoegen of weglaten. We willen de tekst zo laten als deze is, maar dan wel over drie aparte paragrafen verdelen.</p>
      <p sl="es">Ik zal duidelijk maken wat ik precies bedoel, mijnheer de Voorzitter. De tekst zou er als volgt gaan uitzien:</p>
      <p sl="es">‘3. herhaalt zijn oproep tot onmiddellijke beëindiging van elk gewelddadig optreden;’</p>
      <p sl="es">‘4. dringt er bij Israël op aan een einde te maken aan militaire acties waarbij burgers worden gedood of in gevaar gebracht, en aan de buitenrechtelijke executies;’</p>
      <p sl="es">‘5. roept Hamas op zijn verantwoordelijkheid na de overname van de Gazastrook te nemen, en een einde te maken aan de raketbeschietingen van Israëlisch grondgebied door Palestijnse milities vanuit de Gazastrook;’.</p>
      <p sl="es">De redactie blijft dus ongewijzigd, mijnheer de Voorzitter. We vragen niet of er woorden kunnen worden toegevoegd of weggelaten; we willen allen maar dat de tekst over drie paragrafen wordt verspreid.</p>
    </intervention>
  </section>
  <section id="creitem10" title="4.6. Zevende zitting VN-Raad voor de mensenrechten (stemming)"/>
  <section id="creitem11" title="4.7. (A6-0024/2008, Françoise Castex) De demografische toekomst van Europa (stemming)">
    <intervention id="4-085" speaker_id="28148" name="Françoise Castex" is_mep="True" mode="spoken" role="rapporteur">
      <p sl="fr">Mijnheer de Voorzitter, ik zou amendement 21 graag willen verschuiven en na paragraaf 40 plaatsen.</p>
    </intervention>
    <intervention id="4-087" speaker_id="28148" name="Françoise Castex" is_mep="True" mode="spoken" role="rapporteur">
      <p sl="fr">Mijnheer de Voorzitter, ik wil graag een mondelinge taalkundige correctie op amendement 62 aanbrengen, om het Parlement eraan te berinneren dat de verwijzing in het Frans is en dat de term ‘income’ in de Engelse versie is gehandhaafd. De Franse versie zal als referentiepunt dienen voor alle amendementen.</p>
    </intervention>
    <intervention id="4-089" speaker_id="28148" name="Françoise Castex" is_mep="True" mode="spoken" role="rapporteur">
      <p sl="fr">Mijnheer de Voorzitter, ik heb een mondeling amendement. Ik wil het woord ‘fragmentation’ in de eerste zin graag verwijderen en in de tweede zin het woord ‘assurer ’ (verzekeren) vervangen door ‘renforcer’ (versterken).</p>
      <p sl="fr">Met betrekking tot de Engelse versiewil ik de heer Bushill-Matthews er graag op wijzen dat ‘précarité’ vertaald kan worden als ‘onzekerheid’.</p>
    </intervention>
    <intervention id="4-091" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, ik meen dat er een typefout is gemaakt in de stemlijst van de PPE-DE-Fractie. Staat u mij toe dat ik de rapporteur uitleg wat ik bedoel? Ik denk dat hij een plusteken had willen neerzetten en niet een minteken. Ik heb het nu over de stemming bij naamafroeping over amendement 55.</p>
    </intervention>
    <intervention id="4-093" speaker_id="4243" name="Dirk Sterckx" is_mep="True" mode="spoken">
      <p sl="nl">Voorzitter, ik vind het raar dat we ter plenaire vergadering over een verslag stemmen waarop nog acht bladzijden amendementen zijn. Ik dacht dat we dat niet meer ter plenaire vergadering zouden doen en dat werk aan de commissie zouden overlaten ten einde het aantal amendementen dat naar de plenaire komt, te beperken.</p>
    </intervention>
    <intervention id="4-094" speaker_id="1253" name="De Voorzitter" is_mep="True" mode="spoken">
      <p sl="nl">Daar heeft u gelijk in, mijnheer Sterckx.</p>
    </intervention>
  </section>
  <section id="creitem12" title="4.8. Wetenschappelijke samenwerking met Afrika (stemming)"/>
  <section id="creitem13" title="4.9. (A6-0023/2008, Ambroise Guellec) Vierde verslag over economische en sociale cohesie (stemming)"/>
  <section id="creitem14" title="4.10. (A6-0028/2008, Gisela Kallenbach) Follow-up van de Territoriale Agenda en het Handvest van Leipzig – Naar een Europees actieprogramma voor ruimteljke ontwikkeling en territoriale samenhang (stemming)"/>
  <section id="creitem15" title="5. Stemverklaringen">
    <intervention id="4-102" speaker_id="28352" name="Zuzana Roithová" is_mep="True" mode="spoken">
      <p sl="cs">Mevrouw de Voorzitter, tijdens het debat over CE-markering heb ik de Commissie er opnieuw op gewezen dat de registratie van de CE-markering nog steeds niet van start is gegaan, en dat terwijl deze markering 16 jaar geleden reeds in de Europese wetgeving is opgenomen en ik er tijdens een interpellatie in dit Parlement drie maanden geleden ook al om heb gevraagd.</p>
      <p sl="cs">Ik ben heel blij met de belofte die de commissaris voor het bedrijfsleven gisteren heeft gedaan om deze kwestie spoedig af te handelen, maar ik weet niet zeker of hij goed beseft hoe belangrijk het is dat de markering op buitenlandse markten geregistreerd wordt. Tot zulks geschiedt blijft het onmogelijk schadevergoeding te eisen indien fabrikanten of importeurs misbruik maken van de Europese conformiteitsmarkering – die symbool staat voor de veiligheid van een product – teneinde zich op een oneerlijke wijze een voordelige positie te verschaffen en klanten in en buiten Europa te misleiden. Registratie zou beslist bijdragen tot het verwijderen van oneerlijke mededinging van de markt.</p>
    </intervention>
    <intervention id="4-104" speaker_id="23806" name="Gyula Hegyi" is_mep="True" mode="spoken">
      <p sl="hu">Dank u hartelijk. Het was een schokkende ervaring om in de Gazastrook geconfronteerd te worden met de alledaagse gevolgen van bezetting en blokkades. Tachtig procent van de bevolking is werkloos, de Israëli’s sluiten de water- en stroomvoorziening regelmatig af, veel mensen eten maar eenmaal per dag, en de overgrote meerderheid van de mensen hebben nu al jaren een ruimte die minder grond in beslag neemt dan Boedapest niet kunnen verlaten. Zoals een Israëlische professor toegaf is Gaza een gevangenis, en de inwoners van Gaza zijn dus gevangenen van wie men bezwaarlijk rationeel gedrag kan verwachten.</p>
      <p sl="hu">Het is intussen ook bitter om vast te moeten stellen dat sommige Palestijnse groeperingen raketten vanuit Gaza afschieten om daarmee het leven van onschuldige Israëlische burgers te bedreigen. De crisis duurt al zo lang dat ze op de traditionele manier niet kan worden opgelost. Beide zijden in het conflict zijn gijzelaars geworden van extremisten in de eigen achterban. Daarom kunnen ze geen enkele concessie doen.</p>
      <p sl="hu">De internationale gemeenschap, en vooral de Europese Unie, moet Israël en de Palestijnen dwingen een vreedzame oplossing te vinden. Ik heb vóór die aanbeveling gestemd, in de hoop dat de lidstaten krachtdadiger stappen zullen ondernemen.</p>
    </intervention>
    <intervention id="4-105" speaker_id="28352" name="Zuzana Roithová" is_mep="True" mode="spoken">
      <p sl="cs">Ook ik voel oprecht medeleven met de inwoners van de Gazastrook. Ze zijn inderdaad gijzelaars van Hamas geworden. Ik heb de resolutie van het Europees Parlement evenwel niet kunnen stemmen, aangezien de paragraaf waarin opgeroepen wordt tot onderhandelingen tussen de Palestijnse Autoriteit en Hamas niet uit de resolutie is verwijderd. We weten allemaal dat je met de terroristen die Gaza hebben bezet niet kunt onderhandelen. Een oproep daartoe is hypocriet – je maakt Hamas op die manier een partner van de Palestijnse Autoriteit. Ik weiger mee te werken aan de legitimering van deze terroristische organisatie.</p>
      <p sl="cs">Ik ben bang dat de situatie binnenkort tot interventie zal noodzaken, en voor die interventie zou de instemming van de Verenigde Naties nodig zijn. Europe kan op dat punt een heel actieve rol spelen.</p>
    </intervention>
    <intervention id="4-107" speaker_id="24029" name="Koenraad Dillen" is_mep="True" mode="spoken">
      <p sl="nl">Mevrouw de Voorzitter, in tegenstelling tot wat dit Parlement beweert, speelt de VN-mensenrechtenraad helemaal niet zo'n belangrijke rol in de bevordering van de mensenrechten in de wereld, integendeel. Hoe zou het ook anders kunnen? Slechts 25 van zijn 47 leden zijn vrije democratieën, 9 van zijn leden zijn niet vrij en 3, China, Cuba en Saoedi-Arabië, behoren tot de grootste mensenrechtenschenders ter wereld. Deze landen lappen de VN-verklaring over universele mensenrechten voortdurend aan hun laars en schermen zichzelf en andere regimes af van elke kritiek. In enkele gevallen heeft deze raad het mensenrechtentoezicht gewoon uitgehold. In de grootste mensenrechtencrisis van de wereld op het moment, Darfur, heeft de raad nog geen enkele veroordeling uitgesproken. In plaats van een dergelijk creatuur toe te juichen, had dit Parlement beter dergelijke zaken in zijn resolutie gezet.</p>
    </intervention>
    <intervention id="4-108" speaker_id="24030" name="Philip Claeys" is_mep="True" mode="spoken">
      <p sl="nl">Mevrouw de Voorzitter, ik zou me niet alleen willen aansluiten bij wat mijn collega Koen Dillen daarnet heeft gezegd, maar ook willen wijzen op de resolutie over de belediging van godsdiensten die door de raad werd aangenomen. Deze resolutie stelt letterlijk dat mensen zich, ik citeer, "met verantwoordelijkheid moeten uitspreken en dat de vrijheid van meningsuiting mag worden beperkt in gebieden die behoren tot de openbare gezondheid en moraal". Deze resolutie gaat natuurlijk over het verbod op elke kritiek op de islam. Hiermee gaat de VN-mensenrechtenraad juist in tegen zijn eigen officiële doelstellingen, de bescherming van het recht op vrije meningsuiting en dus ook de bescherming van de mensenrechten zelf.</p>
    </intervention>
    <intervention id="4-110" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, het is met het grootste genoegen dat ik hier het woord neem om u namens de hele Fractie van de Europese Volkspartij en Europese Democraten, en namens mij zelf, op te roepen voor de eindversie van dit verslag te stemmen. Dit verslag gaat over het naakte feit dat er meer ouderen dan jongeren zijn, omdat geneeskundige zorg en een gezondere levensstijl tot gevolg hebben dat we ouder kunnen worden – niet allemaal helaas, maar in het algemeen. Daarom zijn er meer oudere mensen, terwijl bovendien het geboortecijfer zakt, reden waarom in dit verslag wordt aangedrongen op maatregelen om het geboortecijfer te verhogen.</p>
      <p sl="it">Ik wil er graag op wijzen dat de Europese Volkspartij samen met de UEN en andere fracties verzocht hebben op het schrappen van paragraaf 24. Wij hebben ook in die zin gestemd, maar helaas was er in het Parlement geen meerderheid voor het schrappen van deze paragraaf. Ik denk dat ik nu aan het einde van mijn spreektijd ben gekomen.</p>
    </intervention>
    <intervention id="4-111" speaker_id="24030" name="Philip Claeys" is_mep="True" mode="spoken">
      <p sl="nl">Mevrouw de Voorzitter, de verdienste van het verslag Castex is ongetwijfeld dat het wijst op de enorme demografische uitdagingen waarmee Europa geconfronteerd wordt. Toegegeven, een heleboel goede vragen, denkpistes en oplossingen worden opgesomd. Zo moet er inderdaad dringend meer en betere opvang voor kinderen komen, zo moeten ook oudere werknemers nog een kans krijgen op de arbeidsmarkt en zo moeten de gezondheidssystemen zich dringend voorbereiden op de versnelde vergrijzing.</p>
      <p sl="nl">Anderzijds dwaalt dit Parlement als het immigratie beschouwt als een instrument om de demografische en economische toekomst van Europa veilig te stellen. Nog zeer recentelijk omschreef Lord Turner, een van de belangrijkste adviseurs van de Britse premier Brown, het axioma dat immigranten nodig zijn om het tekort aan werknemers op te vangen als, ik citeer, "economisch analfabetisme en volledig incorrect". Europa heeft al een miljoen werkloze immigranten met alle problemen die daarmee gepaard gaan. Nog meer immigranten binnen halen, zal de bestaande problemen alleen nog maar verergeren.</p>
    </intervention>
    <intervention id="4-113" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, bij het stemmen over het verslag-Guellec over het cohesiebeleid heb ik het compromisamendement nr. 4, waarin aangedrongen wordt tot ‘meer financiële middelen voor het cohesiebeleid in de toekomst’ niet kunnen steunen.</p>
      <p sl="en">Het automatisch verhogen van EU-subsidies is mogelijk niet de meest verantwoordelijke benadering wanneer je voor een praktisch probleem gesteld wordt en moet besluiten hoe je die subsidies zo nuttig en doeltreffend mogelijk kunt gebruiken. Ik ben daarom voorstander van de formule ‘voldoende financiële middelen’.</p>
    </intervention>
    <intervention id="4-116" speaker_id="4466" name="Ilda Figueiredo" is_mep="True" mode="written">
      <p sl="pt">De Europese Unie wordt overspoeld door richtlijnen over details die, gelet op de verschillen in de aard en het ontwikkelingsniveau van de onderscheidene lidstaten, het beste aan die lidstaten kunnen worden overgelaten. We zijn dan ook heel benieuwd hoe de Europese Commissie zal optreden bij haar streven de toepassing van het Gemeenschapsrecht te controleren.</p>
      <p sl="pt">Een van de conclusies die je nu al kunt trekken is dat elk Directoraat-Generaal een geheel eigen werkwijze heeft, maar het is niet duidelijk of dat met betrekking tot de lidstaten ook het geval is. De ervaring heeft ons geleerd dat de kleine en middelgrote landen in het algemeen rigoureuzer optreden dan de sterke Europese mogendheden. Dat is wat er met het Stabiliteitdspact is gebeurd.</p>
      <p sl="pt">Dit meest recente verslag introduceert een nieuw element dat van de commissie verzoekschriften van het European Parlement een heel gunstig onthaal krijgt. In het Jaarverslag en de daaraan gekoppelde bijlagen heeft de Commissie nu voor het eerst gedetailleerde gegevens opgenomen over met verzoekschriften verband houdende rechtsschendingen.</p>
    </intervention>
    <intervention id="4-117" speaker_id="23768" name="Bogusław Liberadzki" is_mep="True" mode="written">
      <p sl="pl">Mevrouw Frassoni heeft een goed verslag opgesteld. Ik steun het voorstel om de toepassing van het communautair recht te vereenvoudigen en voor dat doel package meetings te organiseren. Ik ben ook voorstander van workshops die zijn gewijd aan het in nationale wetgeving omzetten van Gemeenschapswetgeving.</p>
      <p sl="pl">Ik geloof verder dat het een goed idee is om de doeltreffendheid van de toepassing te verbeteren door een verbeterde samenwerking tussen het Europees Parlement en de nationale parlementen. Dat soort acties zullen bijdragen tot het verhogen van de efficiëntie van het Europees beleid – bijvoorbeeld als het gaat om de Europese actiefondsen of de harmonisatie van normen voor producten die op de communautaire markt verkrijgbaar zijn.</p>
    </intervention>
    <intervention id="4-118" speaker_id="28339" name="Daniel Strož" is_mep="True" mode="written">
      <p sl="nl">Eén van de belangrijkst punten in het jaarlijks verslag van de Commissie is volgens mij het voornemen van de Commissie om de procedures voor het reageren op schendingen van het Gemeenschapsrecht door de lidstaten te verbeteren. In het kader van de nu voorgestelde nieuwe werkwijze zouden klachten en vragen van de zijde van de burgers rechtstreeks naar de betrokken lidstaten worden doorverwezen. De rapporteur, mevrouw Frassoni, wijst er evenwel terecht op dat de nieuwe werkwijze van de Commissie – het terugverwijzen van de klacht – uit de aard der zaak het risico inhoudt dat de Commissie haar primaire verantwoordelijkheid – het waken over de juiste toepassing van het Gemeenschapsrecht – opgeeft.</p>
      <p sl="nl">Ik wil in dit verband ook graag wijzen op een andere omstandigheid die reeds onderwerp van kritiek van de zijde van het Europees Parlement is geweest: de lobbies. Deze slagen er altijd in om toegang te krijgen tot de kennisgevingen van de Commissie als er een verdenking bestaat dat lidstaten het Gemeenschapsrecht schenden. De burgers lukt dat niet. En het zijn nu juist de burgers – en niet belangengroepen met hun eigen agenda – die ons voorzien van informatie en verwittigen dat het Gemeenschapsrecht wordt geschonden of onjuist toegepast.</p>
    </intervention>
    <intervention id="4-119" speaker_id="28382" name="Andrzej Jan Szejna" is_mep="True" mode="written">
      <p sl="pl">? − Ik heb voor het verslag van mevrouw Frassoni over de controle op de toepassing van het Gemeenschapsrecht (2005) gestemd.</p>
      <p sl="pl">Mevrouw Frassoni heeft ons een heel goed verslag voorgelegd. De in de ontwerpresolutie opgenomen onderwerpen verplichten ons tot gecoördineerde gemeenschappelijke actie, waar zowel de Europese instellingen als de nationale regeringen en de burgers moeten deelnemen. De belangrijkste punten in dit verslag zijn de ideeën voor het verbeteren van de controle, het vereenvoudigen van de implementatie van de bepalingen van het Gemeenschapsrecht en het verhogen van de doeltreffendheid van dat recht. De tenuitvoerlegging van die ideeën is van fundamenteel belang als we doeltreffendheid van het beleid van de Europese Unie met betrekking tot – bijvoorbeeld - acties in het kader van de Europese Fondsen of de harmonisatie van de normen voor producten op de communautaire markt willen verbeteren.</p>
      <p sl="pl">Ook de in deze ontwerpresolutie opgenomen oproep aan de nationale parlementen is heel belangrijk. De nationale parlementen worden namelijk opgeroepen om Gemeenschapswetgeving niet uitsluitend in formele zin in nationaal recht om te zetten en bij die omzetting te vermijden dat er fragmentatie optreedt.</p>
    </intervention>
    <intervention id="4-121" speaker_id="1403" name="David Martin" is_mep="True" mode="written">
      <p sl="en">Ik ben heel tevreden met het voorstel van de heer Brie voor een regeling van de accreditatie en markttoezicht betreffende het in de handel brengen van producten in de Europese Gemeenschap. Dit voorstel zal de consumenten beter beschermen en de veilighed van producten verhogen. Om de bescherming inderdaad te verbeteren zullen de accreditatie en het markttoezicht door een openbaar lichaam moeten worden gerealiseerd. Dit verslag wijst daarop en ik heb daarom voor de erin opgenomen aanbevelingen gestemd.</p>
    </intervention>
    <intervention id="4-123" speaker_id="28427" name="Alessandro Battilocchio" is_mep="True" mode="written">
      <p sl="it">Mevrouw de Voorzitter, dames en heren, alles wijst erop dat de Europese markt niets vermag tegen dumping van producten van buiten Europa. Ik ben daarom zeer tevreden dat er nu een eerste 'institutionele' stap wordt gedaan in de richting van nieuwe wetgeving voor en harmonisatie van de EU-markt.</p>
      <p sl="it">Het Europees Parlement heeft in Straatsburg een voorstel gedaan voor een nieuwe regelgeving met betrekking tot producten die op de Europese markt verhandeld worden. Deze producten zullen moeten voldoen aan de geldende regels en ze zullen pas na een zorgvuldig onderzoek de CE-markering ontvangen.</p>
      <p sl="it">Het verslag pleit voor het invoeren van hoofdelijke aansprakelijkheid voor importeurs en niet-Europese fabrikanten met betrekking tot schade die wordt veroorzaakt door producten die niet aan de normen voldoen. Daarnaast wordt voorgesteld een complex controlesysteem op te zetten, met sancties naar verhouding van de ernst van de schending, om aldus oneigenlijk gebruik op een genoegzame wijze te ontmoedigen.</p>
      <p sl="it">Consumenten en bedrijven kunnen de toekomst opnieuw optimistisch tegemoet zien. Het verwijderen van obstakels – van meet af aan de hoeksteen van het EU-vrijhandelsbeleid – en de nadruk op een bedrijfsvriendelijk economisch klimaat zal leiden tot een betere bescherming, zowel voor consumenten – via de naleving van strenge normen op het gebied van veiligheid – , als voor bedrijven die nu eindelijk profijt zullen ondervinden van de maatregelen die gericht zijn op de bescherming van in Europa geproduceerde goederen.</p>
      <p sl="it">Ik stem daarom vóór dit verslag.</p>
    </intervention>
    <intervention id="4-124" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag van het Europees Parlement bevat een aantal elementen die positief kunnen werken, al zijn er nog wel wat onduidelijkheden te nomen: iedereen die betrokken is bij het op de markt brengen van producten – van de fabrikant tot de importer en distributeur – heeft dezelfde verantwoordelijkheid, maar hoe dat in de praktijk werkt wordt niet uitgelegd.</p>
      <p sl="pt">Het verslag staat verder toe dat nationale markeringen behouden blijven. Volgens het voorstel van de Europese Commissie zouden die moeten verdwijnen en vervangen door de CE-markering. Alleen die zou erkend worden. Er is echter een compromis bereikt waarin de term ‘nationale markingen’ is vervangen door ‘andere markingen’.</p>
      <p sl="pt">Het verslag stelt dat dit een niet-bindend kader is, maar dat wie het aanvaardt zich eraan dient te houden. Het bevat bovendien een verwijzing naar KMO’s en stelt dat er rekening moet worden gehouden met de bijzondere behoeften van deze categorie ondernemingen.</p>
      <p sl="pt">Het voorstel van de Europese Commissie is erop gericht – en dit verslag levert daar geen kritiek op – het functioneren van de geïntegreerde markt te vergemakkelijken door de nog overblijvende obtakels te verwijderen, al gelden de bepalingen niet voor bepaalde activiteiten en sectoren, inzonderheid voedingsproducten, diervoeders, de gezondheid en het welzijn van dieren, tabaksproducten, veterinaire geneesmiddelen, voor mensen bestemde geneesmiddelen, menselijk bloed en menselijke weefsels en cellen, aangezien daarvoor reeds geharmoniseerde wetgeving bestaat.</p>
    </intervention>
    <intervention id="4-125" speaker_id="23768" name="Bogusław Liberadzki" is_mep="True" mode="written">
      <p sl="pl">Mevrouw Schaldemose wijst er terecht op dat het desbetreffende besluit, gericht op het scheppen van een breder en strikter systeem van communautaire controle op de marketing van producten, een aanzienlijke invloed op het internationale handelsbeleid kan hebben. Dit vraagt om een afzonderlijk onderzoek.</p>
      <p sl="pl">Ik ben het ermee eens dat het voorstel om importeurs gezamenlijk aansprakelijk te stellen voor de schade veroorzaakt door onveilige producten en producten die niet aan het erkenningssysteem voldoen, erop gericht is om de effectiviteit van het systeem te verbeteren en het algemeen belang van de Gemeenschap te beschermen. Het is eveneens bedoeld om het grondrecht van de burgers op bescherming tegen oneerlijke en onveilige praktijken te waarborgen.</p>
    </intervention>
    <intervention id="4-126" speaker_id="1403" name="David Martin" is_mep="True" mode="written">
      <p sl="en">Ik kan het verslag van mevrouw Schaldemose, waarin wordt opgeroepen tot een gemeenschappelijk kader voor de marketing van producten, toejuichen en heb er voor gestemd. De in het verslag opgenomen aanbevelingen zullen de pogingen van de EU om de consumenten te beschermen, ondersteunen. Het EG-merkteken schijnt als een veiligheidsmerk gezien te worden, terwijl het in feite niet meer betekent dan dat het product aan de EU-wetgeving voldoet. Het is noodzakelijk dat wij ervoor zorgen dat het merkteken niet wordt misbruikt en de consumenten erover inlichten wat het EG-merkteken waarborgt.</p>
    </intervention>
    <intervention id="4-127" speaker_id="28173" name="Zita Pleštinská" is_mep="True" mode="written">
      <p sl="sk">Als rapporteur namens de PPE-DE-Fractie voor het ontwerpverslag van mevrouw Schaldemose over het gemeenschappelijk kader voor de marketing van producten, wil ik mijn tevredenheid met de resultaten van de stemming tot uitdrukking brengen: het bereikte compromis heeft het reeds mogelijk gemaakt om het wetgevingsproces in eerste lezing af te ronden.</p>
      <p sl="sk">Het bereikte compromis omvat de overdracht van een aantal artikelen aangaande het EG-merkteken naar het verslag van de heer Brie over markttoezicht, zodat zij sneller in de praktijk kunnen worden gebracht. Wij hebben hiertoe besloten, omdat er duidelijke aanwijzingen waren dat er steeds vaker in de Europese database van gevaarlijke consumentenproducten (RAPEX) producten opduiken die in ontwikkelingslanden gemaakt zijn en ten onrechte voorzien zijn van het EG-merkteken, ofwel het EG-logo dragen, wat aangeeft dat een product aan de Europese wetgeving voldoet.</p>
      <p sl="sk">Het al dan niet vertrouwen van het EG-merkteken kan niet gebaseerd zijn op louter het EG-merkteken als zodanig. Er dient vertrouwen te zijn in het gehele systeem van erkenning, kennisgeving en markttoezicht.</p>
      <p sl="sk">Ik zie geen reden om een extra aanduiding op producten in te voeren, zelfs niet als het gaat om een kwaliteitsaanduiding. Dit zou verwarrend kunnen zijn voor de consument en bovendien zouden de extra kosten in de prijs van de goederen kunnen worden doorberekend. Om die reden wacht ik met belangstelling de resultaten af van het effectonderzoek naar het gebruik van nationale aanduidingen naast het EG-merkteken dat de Commissie moet uitvoeren, op verzoek van de Commissie interne markt en consumentenbescherming.</p>
    </intervention>
    <intervention id="4-129" speaker_id="4466" name="Ilda Figueiredo" is_mep="True" mode="written">
      <p sl="pt">Het argument van de Europese Commissie om deze verordening voor te stellen is dat ‘het “beginsel van wederzijdse erkenning” (…) door verschillende problemen belemmerd wordt’ (met andere woorden, producten die in de ene lidstaat op de markt worden gebracht kunnen in een andere lidstaat van de markt worden geweerd). De Commissie is van mening dat er zoveel mogelijk voor moet worden gezorgd dat de nationale technische regels geen onwettige hindernissen voor het vrije verkeer van goederen tussen de lidstaten opwerpen. Om die reden worden er vereisten vastgelegd waaraan overheidsinstanties moeten voldoen om een nationale technische regel toe te passen en moeten zij ook bewijs hiervoor leveren. Ofwel, er worden voorwaarden opgelegd, met als duidelijk doel om de mogelijkheid van elke lidstaat te beperken om zijn eigen regels toe te passen.</p>
      <p sl="pt">Op zijn beurt, voegt het verslag van het Europees Parlement in feite nog meer beletsel toe voor de actie die elke lidstaat kan nemen, bijvoorbeeld: ‘Het doel van deze verordening is het functioneren van de interne markt, met vrije en eerlijke mededinging, te versterken door het vrije verkeer van producten te verbeteren, waarbij een hoog niveau van consumentenbescherming en productveiligheid gewaarborgd wordt’.</p>
      <p sl="pt">In de praktijk zal het de lidstaten verboden worden om de verkoop op hun grondgebied te beperken van producten die in een andere lidstaat gemaakt en op de markt gebracht zijn, zelfs al voldoen zij niet volledig aan de regels van de lidstaat van bestemming.</p>
    </intervention>
    <intervention id="4-130" speaker_id="1403" name="David Martin" is_mep="True" mode="written">
      <p sl="en">Ik ben het eens met de in het verslag van de heer Stubb opgenomen aanbevelingen. Het doel van het document is de rol van nationale overheidsinstanties en economische ondernemers bij de toepassing van het beginsel van wederzijdse erkenning duidelijk te maken en te omschrijven. Ofschoon ik er voorstander van ben om de efficiëntie van de toepassing van dit beginsel te vergroten, moet dit geen nadelig effect hebben op de basis van de interne markt voor verdere harmonisatie. Bovendien dienen veiligheidsaspecten deel uit te maken van de toepassing van dit beginsel. Ik ben ervan overtuigd dat deze kwesties in het verslag adequaat behandeld worden en stem er derhalve voor.</p>
    </intervention>
    <intervention id="4-132" speaker_id="photo_generic" name="Jens Holm, Søren Bo Søndergaard en Eva-Britt Svensson" is_mep="True" mode="written">
      <p sl="en">Wij zijn het niet eens met het beginsel van wederzijdse erkenning als garantie voor vooruitstrevende consumenten-, sociale of milieurechten. Volgens het beginsel geldt dat als het product ergens in Europa is aanvaard, het geen toegang ontzegd kan worden tot een andere lidstaat, tenzij de autoriteiten bewijs kunnen leveren dat de toepassing van een nationale technische regel gerechtvaardigd is. De voorwaarden voor uitzonderingen op het beginsel zijn echter reeds vastgesteld door uitspraken van het Hof van Justitie van de EU. En die gelden voor alle lidstaten, ongeacht of wij het goederenpakket accepteren of niet.</p>
      <p sl="en">Bovendien worden consumentenrechten op EU-niveau versterkt met het goederenpakket. En wij zijn tegen maatregelen hieromtrent die politieke steun aan een toekomstige harmonisatie van het strafrecht op EU-niveau kunnen geven. Alles welbeschouwd, hebben wij besloten voor de verslagen te stemmen.</p>
    </intervention>
    <intervention id="4-133" speaker_id="28251" name="Jörg Leichtfried" is_mep="True" mode="written">
      <p sl="de">Ik ben voorstander van een interne markt voor het goederenpakket, omdat het noodzakelijk is een gemeenschappelijk kader voor de marketing van producten in het buitenland te hebben. In een interne markt die gebaseerd is op de beginselen van technische harmonisatie van regels aangaande de verkoop van producten op de Europese markt en het beginsel van wederzijdse erkenning, kan er geen situatie zijn waarbij de marketing van producten die reeds in een lidstaat op de markt kunnen worden gebracht, aanzienlijk vertraagd wordt, of – in het ergste geval – feitelijk belemmerd wordt in een andere lidstaat wegens overdreven bureaucratie.</p>
      <p sl="de">Daarom worden de verslagen van collega’s Schaldemose en Brie door mij toegejuicht. Zij pleiten voor een vermindering van de bureaucratie en een gemeenschappelijk juridisch kader voor toekomstige sectorale bepalingen, zodat in de toekomst zoveel coherentie als politiek en technisch haalbaar is, gegarandeerd wordt. Tot slot, wil ik naar voren brengen dat beide voorstellen verdere uitwerking behoeven, zodat hoofddefinities en met name de reikwijdte van het juridisch kader goed duidelijk worden. Als aan deze voorstellen zelf duidelijke terminologie ontbreekt, zal het onmogelijk zijn om de gewenste harmonisatie te bereiken.</p>
    </intervention>
    <intervention id="4-134" speaker_id="4242" name="Karin Scheele" is_mep="True" mode="written">
      <p sl="de">Het pakket betreffende de marketing van producten in Europa, waarover vandaag gestemd wordt, brengt ongetwijfeld verbeteringen voor de consument met zich mee. De problemen met ingevoerd kinderspeelgoed vorig jaar, hebben aangetoond dat er duidelijk een behoefte aan actie op dit gebied bestaat en dat het mogelijk moet zijn om importeurs in grotere mate aansprakelijk te stellen voor productveiligheid.</p>
      <p sl="de">Waar het om gaat, is wat het Parlement heeft bereikt, namelijk dat de nieuwe benadering op kleinere schaal wordt uitgevoerd en dat de toepassing van geval tot geval bekeken moet worden. Wij kunnen niet tevreden zijn met de behandeling van het EG-merkteken tot op heden. Het is beslist geen kwaliteitsmerk voor een in Europa gemaakt product, zoals veel consumenten nu denken, en daarom is het heel misleidend.</p>
    </intervention>
    <intervention id="4-135" speaker_id="1832" name="Marianne Thyssen" is_mep="True" mode="written">
      <p sl="nl">Voorzitter, collega's, ik heb met overtuiging gestemd voor het driepartijenakkoord over het wetgevingspakket voor de echte vrijmaking van de gemeenschappelijke goederenmarkt. Ik ben ook tevreden dat we dit dossier in eerste lezing, en zelfs binnen het jaar na de lancering van de voorstellen, kunnen afronden. Deze wetgeving is zo noodzakelijk dat ik me eerlijk gezegd afvraag waarom de consument en de KMO's er zo lang op hebben moeten wachten.</p>
      <p sl="nl">Het principe van de wederzijdse erkenning is bijna 30 jaar geleden door het Hof van Justitie geformuleerd en is vaste rechtspraak geworden. Toch passen de lidstaten dit niet systematisch toe. Ik ben ervan overtuigd dat de omkering van bewijslast die we nu eigenlijk doorvoeren, de beste weg is om dit principe te doen respecteren en de interne markt voor niet-geharmoniseerde producten te laten werken.</p>
      <p sl="nl">Verder zorgen we echt wel goed voor een betere bescherming van de consument door een beter markttoezicht. In een Europa dat prat gaat op zijn hoge standaarden, is minder niet aanvaardbaar.</p>
      <p sl="nl">Tenslotte zorgen we voor het wegwerken van een aantal protectionistische slechte gewoontes. Het nieuwe accreditatiestelsel voor organisaties die de conformiteit van producten aan geharmoniseerde normen certificeren, zal wel wat administratief werk kosten maar zal tot een beter resultaat leiden, een werkende interne markt en meer gelijke concurrentievoorwaarden.</p>
      <p sl="nl">De kostprijs die we door dit pakket besparen, zal ons tenslotte meer economische groei en banen opleveren. Samen met een betere consumentenbescherming is dit een zeer goede reden om dit pakket met enthousiasme goed te keuren.</p>
    </intervention>
    <intervention id="4-999" speaker_id="1413" name="Glyn Ford" is_mep="True" mode="written">
      <p sl="en">Ik zal voor deze resolutie stemmen. De humanitaire en politieke crisis in de Gaza-strook moet met gote bezorgdheid worden bezien. Wij moeten Hamas vragen te stoppen met de aanslagen op Israël, en Israël om te stoppen met de militaire acties, waarbij burgers gedood worden en buitengerechtelijke doelgerichte moordaanslagen plaatsvinden.</p>
      <p sl="en">De tactiek om de Gazastrook te isoleren is totaal mislukt op politiek en menselijk niveau. De blokkade moet beëindigd worden en de grensovergangen met Gaza weer geopend worden.</p>
      <p sl="en">Ik wil de financiële bijdragen van de EU aan de Palestijnen van de afgelopen jaren toejuichen, en zij moeten worden voortgezet – met passende controle en toezicht.</p>
    </intervention>
    <intervention id="4-137" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Helaas wordt door de EU opnieuw een menselijke ramp aangewend om haar standpunt op het gebied van het buitenlands beleid een handje te helpen.</p>
      <p sl="sv">De June List betuigt zijn medeleven met de door dit conflict getroffen burgerbevolking, maar dit conflict kan enkel worden opgelost door de VN, met brede internationale steun, en niet door de EU.</p>
    </intervention>
    <intervention id="4-138" speaker_id="31123" name="Pedro Guerreiro" is_mep="True" mode="written">
      <p sl="pt">Ofschoon het waar is dat wij veel van de zorgen uit de resolutie delen, is het tevens waar dat deze erg tekortschieten in de noodzakelijke afkeuring en veroordeling van Israëls kolonialistische beleid met betrekking tot Palestina en de Palestijnse bevolking.</p>
      <p sl="pt">Zoals wordt getoond in onder meer de volgende voorbeelden:</p>
      <p sl="pt">Opnieuw worden in de resolutie de aanvaller en aangevallene, bezetter en bezette over een kam geschoren, waarbij voorbijgegaan wordt aan het terrorisme van de staat Israël;</p>
      <p sl="pt">In de resolutie wordt het door Israël aan de Gazastrook opgelegde misdadige embargo niet veroordeeld, noch wordt de medeplichtigheid of het stilzwijgen van de Verenigde Staten van Amerika of van de Europese Unie afgekeurd;</p>
      <p sl="pt">In de resolutie wordt niets vermeld over de betreurenswaardige verklaringen van commissaris Frattini, die verantwoordelijk is voor justitie en binnenlandse zaken, en die verklaarde dat de EU bereid zou zijn ‘zich te ontfermen over de bezorgdheden en belangen van de Israëliërs op een wijze die in de eerste jaren van de intifada niet op onze agenda stond’. Het is op zijn minst verschrikkelijk dat iemand die zoveel over terrorisme spreekt, niet alleen Israëls terrorisme niet wil zien, maar bereid is ermee samen te werken.</p>
      <p sl="pt">Van onze kant blijven wij Israëls apartheidsbeleid jegens Palestina veroordelen en het volledig naleven van de onvervreemdbare rechten van de Palestijnse bevolking, vastgelegd in talrijke VN-resoluties, verdedigen.</p>
    </intervention>
    <intervention id="4-139" speaker_id="4531" name="Jean Lambert" is_mep="True" mode="written">
      <p sl="en">Ik stemde voor de gezamenlijke motie voor een resolutie over Gaza en ben verheugd dat het Parlement zo vastbesloten is om de blokkade op te heffen. Dit is een humanitaire ramp in wording. Er zijn onvoldoende geneesmiddelen beschikbaar in de ziekenhuizen om de basiszorg te verlenen; voedselhulp aan een gedeelte van de bevolking levert slechts ongeveer tweederde van de dagelijkse behoeften; de visserijsector (waar ongeveer 10 000 mensen werken) staat onder grote druk, omdat de vissersboten alleen dichtbij de kust mogen varen.</p>
      <p sl="en">Er is een ecologische ramp op komst, die de kust van het gebied bedreigt, omdat de Beit Lahia rioolwaterzuiveringsfabriek niet goed werkt en reparaties niet kunnen worden uitgevoerd, omdat de leveranties worden tegengehouden. Het bedrijfsleven kan het hoofd niet boven water houden en de werklozen moeten werk zoeken bij de smokkelaars en extremisten. De raketaanvallen houden aan en de weinigen die hierbij betrokken zijn, bedreigen de vrede en de toekomst van velen – zowel Israëliërs als Palestijnen.</p>
      <p sl="en">Hamas moet de daders een halt toeroepen. Alleen de extremisten profiteren ervan, zoals mij steeds ter ore kwam tijdens mijn recente bezoek aan Gaza. De EU moet alles in het werk stellen om de blokkade te doorbreken, en Israël moet inzien dat het geen veiligheid op de lange termijn biedt.</p>
    </intervention>
    <intervention id="4-140" speaker_id="28255" name="Andreas Mölzer" is_mep="True" mode="written">
      <p sl="de">Laten wij van het begin af aan volkomen duidelijk zijn: het embargo door Israël is een schending van het internationaal recht en is volstrekt onaanvaardbaar.</p>
      <p sl="de">Ten gevolge van het embargo en het ontzeggen van de toegang tot het drinkwater en voedsel, creëert Israël kunstmatig een situatie voor de bevolking in de Gazastrook die zonder weerga is qua onmenselijkheid en het gebrek aan respect voor de menselijke waardigheid. Het is aan de Egyptische regering en de koelbloedigheid van de grenspolitie te danken dat een grote ramp tot dusver is afgewend en dat mensen die zelf geen deel hebben aan het conflict toegang hebben gekregen tot basisgoederen voor hun noodzakelijke behoeften. Wat onverantwoord is daarentegen, is dat de verantwoordelijkheid wordt afgeschoven op Egypte, welk land volstrekt geen blaam treft wat de escalatie van de huidige situatie betreft.</p>
      <p sl="de">Het is onaanvaardbaar, in de 21ste eeuw, dat een burgerbevolking als zondebok voor terroristische activiteiten wordt gebruikt door Hamas. De infrastructuur moet derhalve onmiddellijk worden hersteld en leveranties aan de lokale bevolking moeten worden gewaarborgd.</p>
      <p sl="de">De Palestijnen zouden op hun beurt hun uiterste best moeten doen om de situatie te deëscaleren, teneinde het sluiten van een overeenkomst vóór eind 2008 te vergemakkelijken Onder de huidige omstandigheden lijken de vooruitzichten om dit nobele streven te verwezenlijken echter weinig hoopvol.</p>
    </intervention>
    <intervention id="4-142" speaker_id="1318" name="James Nicholson" is_mep="True" mode="written">
      <p sl="en">Terwijl alles in het werk moet worden gesteld om een oplossing voor de situatie in Gaza te vinden, zal deze resolutie in het beste geval niets bijdragen, en in het slechtste geval een negatief effect hebben. Als het Parlement vrede wil stichten in het Midden-Oosten, moet het geen ongenuanceerde resoluties meer voortbrengen. Elk parlementslid is geneigd te stemmen voor een resolutie waarin humanitaire aangelegenheden worden behandeld, maar als via deze aangelegenheden een oneerlijk beeld van Israël wordt geschetst, boet de resolutie aan waarde in. In een parlementaire resolutie dient geen oproep te worden gedaan dat Hamas een krijgsgevangene moet vrijlaten uit “goedwilligheid”. Hamas is geen goedgezinde middeleeuwse koning; het is een terroristische organisatie die grotendeels verantwoordelijk is voor de situatie in Gaza.</p>
      <p sl="en">Wat het verzoek betreft dat Israël aan zijn verplichtingen moet voldoen, moet dit Huis er nota van nemen dat Israëlische werknemers steeds hun leven wagen om elektriciteit aan Gaza te leveren, ondanks de sabotage van de elektriciteitslevering door Hamas. Bij het ter berde brengen van de behoeften van degenen die eronder lijden, moeten ook de mensen van het zuiden van Israël worden genoemd, omdat op hen, op bepaalde dagen, gemiddeld een raket per uur is afgevuurd en omdat 75 procent van de kinderen naar verluidt last heeft van angst en post-traumatische stress.</p>
    </intervention>
    <intervention id="4-143" speaker_id="28583" name="Athanasios Pafilis" is_mep="True" mode="written">
      <p sl="nl">De Israëlische autoriteiten plegen steeds meer misdaden tegen de Palestijnen. Zij hebben vele maanden het verkeer van mensen, goederen en voedsel flink gesaboteerd en de toegang tot het drinkwater, de elektriciteit en andere basisvoorzieningen versperd, terwijl het Israëlische leger doorgaat met het aanvallen en vermoorden van burgers.</p>
      <p sl="nl">Het in de resolutie betuigde medeleven wat betreft de rampen die de Palestijnse bevolking te verduren heeft gehad, is maar schijn, omdat de EU en de Verenigde Staten deel uitmaken van het probleem. Israël voelt zich door de imperialistische belangen gesteund in haar misdadige beleid. De imperialisten willen de macht behouden over een gebied dat belangrijk is wegens de geografische ligging en de geostrategische activiteit; zij willen hun recht op ingrijpen – ook militair – behouden.</p>
      <p sl="nl">De Quartets plannen hebben aangetoond dat weer een andere imperialistische poging mislukt is, en de Annapolis-overeenkomsten zullen hetzelfde resultaat hebben. Het voorstel om ze te vernieuwen is bedoeld om de mensen zand in de ogen te strooien; het stelt de slachtoffers gelijk aan de vervolgers.</p>
      <p sl="nl">De imperialisten kunnen geen oplossing voor het Palestijnse probleem bieden. Het moet voortkomen uit de strijd tussen het volk van Palestina en dat van Israël, en uit internationale solidariteit met hun strijd voor vreedzaam samenleven via het stichten van een onafhankelijke Palestijnse staat met Oost-Jeruzalem als hoofdstad.</p>
    </intervention>
    <intervention id="4-144" speaker_id="4253" name="Frédérique Ries" is_mep="True" mode="written">
      <p sl="fr">Als ik er, ondanks een zekere tegenzin door toedoen van een volslagen ongenuanceerde tekst, uiteindelijk voor stemde, komt dit omdat een mondeling amendement, ingediend door de Fractie van de Europese Volkspartij, de waarheid met betrekking tot de huidige situatie in Gaza tot op zekere hoogte herstelde.</p>
      <p sl="fr">Wie er ook dan verantwoordelijk is, het is volstrekt onaanvaardbaar, dat in eerste instantie, in paragraaf 3 van de tekst, Israël en Hamas op gelijke voet worden geplaatst.</p>
      <p sl="fr">Heeft Israëls zorg over het beschermen van zijn volk tegen het dagelijks geweld door de Hamas en de Palestijnse militia iets te maken met de lukrake aanvallen, zoals kort geleden in Dimona, of de lawine aan raketten die elke dag op Sderot neerkomen, voornamelijk gericht op scholen, en dus kinderen, de levensader van de Israëlische maatschappij?</p>
      <p sl="fr">Wij kunnen er uiteraard verschillende meningen over het conflict op nahouden, maar de eerlijke parlementsleden in dit Huis zullen toch weigeren om Israël, een democratisch land met een democratische regering, en de Hamas, die bij de EU als terroristische organisatie bekend staat (dit is waar, evenals de herhaalde weigering om aan de voorwaarden van de Quartet te voldoen, hetgeen in deze resolutie vreemd genoeg niet vermeld wordt) gelijke partners te maken temidden van het verschrikkelijke geweld.</p>
    </intervention>
    <intervention id="4-145" speaker_id="4513" name="Geoffrey Van Orden" is_mep="True" mode="written">
      <p sl="en">De toon, en veel van de inhoud, van de Gaza-resolutie is anti-Israëlisch. Het is zeker het geval dat de Palestijnen in Gaza in een voortdurende staat van ontbering leven, en dat dit onmenselijk is. Maar de schuld hiervoor ligt slechts gedeeltelijk bij Israël, en hoofdzakelijk bij de Palestijnse terroristen en extremisten zoals de Hamas, en het mislukken van de Arabische staten om te helpen bij de rehabilitatie van de bevolking en het herstel van het gebied. Men laat het gebeuren dat Gaza een open wond blijft. Ik betreur het dat er geen oproep is gedaan tot degenen die momenteel aan de macht zijn in Gaza om de nodige stappen te nemen voor een vreedzame schikking met Israël. Ik wil de oproep tot de vrijlating van korporaal Shalit toejuichen. Om die reden onthield ik mij van stemming.</p>
    </intervention>
    <intervention id="4-147" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De June List steunt de Raad van de mensenrechten van de VN en het door dat orgaan verrichte belangrijke werk.</p>
      <p sl="sv">Wij zijn echter gekant tegen de in paragraaf 34 vastgelegde bepaling waarin staat vermeld dat elke lidstaat van de EU, het EU-standpunt over deze kwesties moet uitdragen. Elke EU-lidstaat is een autonoom lid van de VN en heeft derhalve het recht om zijn eigen standpunt naar voren te brengen. Daarom stemmen wij tegen de resolutie.</p>
    </intervention>
    <intervention id="4-148" speaker_id="31123" name="Pedro Guerreiro" is_mep="True" mode="written">
      <p sl="pt">Niettegenstaande zijn vorige standpunten inzake de omschrijving van de werkzaamheden van dit VN-orgaan, waarbij de pogingen om zijn toezicht en organisatie te waarborgen zonneklaar waren – herinneren wij ons de kritiek en druk van de EU met betrekking tot, bijvoorbeeld, de manier waarop bepaalde landen voor det orgaan werden gekozen (met berouw over het ‘clean slate’ -beginsel en verdediging van de invoering van ontvankelijkheidscriteria), het ‘bijzondere procedure’-mechanisme, de versterking van nationale mandaten en de mogelijkheid om nieuwe mandaten te creëren door eenvoudigweg een meerderheid, of zelfs de voorwaarden van het algemene periodieke onderzoek – heeft het Europees Parlement een resolutie aangenomen die weliswaar dezelfde lijn volgt maar meer gematigd is qua toelichting van de werkelijke doelstellingen.</p>
      <p sl="pt">Voorts willen wij onder meer de aandacht vestigen op de onaanvaardbare druk voor elke lidstaat om diens voorstellen in dit VN-orgaan afhankelijk te maken van de standpunten die door de EU goedgekeurd kunnen worden, waarbij hun soevereiniteit aan het buitenlands beleid ondergeschikt wordt gemaakt. Wij willen ook naar voren brengen dat de genoemde – en ook sommige niet-genoemde - landen zich moeten onthouden van politieke uitspraken, waaruit wederom de toepassing van een dubbele moraal blijkt, ofwel het arrangeren van uitspraken over mensenrechten overeenkomstig het belang van de EU.</p>
    </intervention>
    <intervention id="4-150" speaker_id="photo_generic" name="Jan Andersson, Inger Segelström en Åsa Westlund" is_mep="True" mode="written">
      <p sl="sv">Wij – Zweedse sociaal-democraten – hebben gestemd voor het verslag over de demografische toekomst van Europa. Wij denken echter dat het verslag te ambitieus is en gezichtspunten behandelt die irrelevant zijn voor demografische verandering. Wij zijn ook gekant tegen verschillende voorstellen voor belastingverlagingen voor bedrijven die crèches organiseren en voor thuiswerkers.</p>
      <p sl="sv">Wij hebben niettemin besloten om voor het verslag te stemmen omdat het tevens belangrijke gezichtspunten behandelt van de uitdaging waarvoor Europa staat.</p>
    </intervention>
    <intervention id="4-151" speaker_id="4466" name="Ilda Figueiredo" is_mep="True" mode="written">
      <p sl="pt">Wij betreuren het dat niet alle amendementen die wij hebben ingediend, aangenomen zijn. Deze waren bedoeld om het verslag te verbeteren, bepaalde redenen in twijfel te trekken en maatregelen op te nemen die wij nodig achten om de rechten van vrouwen, families en kinderen te verdedigen. Zo weten wij bijvoorbeeld hoe lage lonen en onzekere werkgelegenheid sociale instabiliteit verergert en bijgevolg de duurzame vooruitzichten voor degenen die ervoor kiezen kinderen te krijgen drastisch beperken.</p>
      <p sl="pt">Het verbeteren van duurzame werkgelegenheid, het verhogen van salarissen, het vergroten van sociale zekerheid en de gezondheid en veiligheid op het werk, het verminderen van de totale werktijd zonder inkomensverlies en het zorgdragen voor een eerlijkere verdeling van inkomen en volledige werkgelegenheid zijn derhalve essentiële punten voor het beleid van demografische verandering.</p>
      <p sl="pt">Het is tevens belangrijk om nieuwe en betere infrastructuur op onderwijs- en sociaal gebied te bewerkstelligen, voor zowel jongeren als ouderen, met onder meer levenslang leren, kinderopvang, verzorging en ouderenzorg. Hiervoor zijn meer en betere overheidsdiensten benodigd, met de garantie dat deze voor eenieder toegankelijk zijn.</p>
      <p sl="pt">Omdat deze gezichtspunten niet volledig in dit verslag worden bevorderd, worden deze kwesties niet effectief benaderd, ondanks dat er enkele positieve voorstellen in staan die wij toejuichen maar die niet voldoende zijn om voor het verslag te kunnen stemmen.</p>
    </intervention>
    <intervention id="4-152" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Grote delen van Europa worden met demografische uitdagingen geconfronteerd. Deze zouden echter via nationale maatregelen moeten worden opgelost, en niet door algemene EU-voorstellen die misschien bepaalde landen goed uitkomen maar in andere lidstaten ongeschikt kunnen zijn. Veel EU-landen, waaronder Zweden, hebben ook het hoofd moeten bieden aan het lage geboortecijfer en demografische probemen, gedeeltelijk via een goed uitgestippeld welzijnsbeleid en via immigratie. De lidstaten die hier behoefte aan hebben, zouden er goed aan doen om de aanpak van Zweden en andere Scandinavische landen te bestuderen en hun maatregelen over te nemen.</p>
    </intervention>
    <intervention id="4-153" speaker_id="23717" name="Genowefa Grabowska" is_mep="True" mode="written">
      <p sl="pl">? Ik steun het verslag over de demografische toekomst van Europa volledig. Het is een feit dat de voortdurende daling van het geboortecijfer de afgelopen jaren, gepaard gaande met een stijging van de gemiddelde levensverwachting, waarschijnlijk leidt tot aanzienlijke wijzigingen in de bevolkingsopbouw van de Europese Unie tegen 2050. De veranderingen omvatten: het algemeen ouder worden van de bevolking en een daling van het aantal mensen dat werkt. Dit zal leiden tot een aanzienlijke toename van de last voor de begrotingen van de lidstaten. Het zal een pijnlijk proces zijn, niet alleen voor de afzonderlijke lidstaten maar ook voor de hele Unie. Laatstgenoemde kan geconfronteerd worden met het verlies van concurrentievermogen en een daling van de economische groei, vergeleken met de situatie in andere delen van de wereld die gekenmerkt worden door snelle demografische groei.</p>
      <p sl="pl">Het is duidelijk dat deze demografische onevenwichtigheid negatieve gevolgen zal hebben voor de financiering van sociale zorg en de duurzaamheid van pensioenregelingen. Ik steun derhalve de in het verslag voorgestelde hulpmaatregelen die gericht zijn op demografische vernieuwing: het verlengen van de periode van beroepsactiviteit, het waarborgen van kwalitatieve sociale zorg en het bevorderen van solidariteit tussen de generaties. Deze acties zijn van groot belang om het concurrentievermogen van de economie van de Unie te behouden, terwijl tegelijkertijd de werking van het Europese sociaal model op de lange termijn gewaarborgd wordt.</p>
    </intervention>
    <intervention id="4-154" speaker_id="2057" name="Carl Lang" is_mep="True" mode="written">
      <p sl="fr">Europeanen zijn een uitstervend ras. Met een gemiddeld geboortecijfer van minder dan 1,5 tegen het jaar 2050 zullen de 27 lidstaten van de EU 20 miljoen mensen verloren hebben en zal dertig procent van de bevolking ouder dan 65 jaar zijn.</p>
      <p sl="fr">De door mevrouw Castex voorgestelde maatregelen om het Europese geboortecijfer te corrigeren zijn lachwekkend, omdat onze college de Europese bevolking niet wil vernieuwen – zoals alle Europeanisten aan de macht – maar deze vervangen door immigranten uit Afrika en Azië. Daarom gebruikt zij 15 artikelen in haar verslag om te verzoeken om: voorzieningen om families te verenigen, burgerrechten voor immigranten en extra inspanningen om ze te integreren …</p>
      <p sl="fr">Dit beleid, dat in Frankrijk door de heer Attali werd bepleit en door de heer Sarkozy werd doorgevoerd, zal nog eens 80 miljoen immigranten naar Europa brengen tegen het jaar 2050, en zal uiteindelijk leiden tot het verdwijnen van onze bevolking.</p>
      <p sl="fr">Om het overleven van de Europese bevolking veilig te stellen, moeten de migratiestromen feitelijk omgekeerd worden en moet er een grootschalig geboortestimuleringsbeleid worden gevoerd, gebaseerd op het gezin en de omarming van het leven. Dit betekent dat onze naties hun soevereiniteit en identiteit in een nieuw Europa moeten zoeken, het Europa van de naties.</p>
    </intervention>
    <intervention id="4-155" speaker_id="28251" name="Jörg Leichtfried" is_mep="True" mode="written">
      <p sl="de">Ik ben voorstander van een cohesiebeleid voor de demografische ontwikkeling van de Europese Unie, omdat de structurele verschuiving in de leeftijdsopbouw van de Europese maatschappij aangeeft dat wij ons zorgen moeten maken over de toekomst. Ik vestig de aandacht op het feit dat alle geïndustrialiseerde landen van Europa dezelfde grote problemen op het gebied van het sociaal beleid hebben, waardoor een risico bestaat voor het Europese sociale welzijnsmodel dat noodzakelijk is voor onze huidige welvaart.</p>
      <p sl="de">In dit verband wil ik met name de stijging van de Europese gemiddelde afhandelijkheidsratio van ouderen tot 53 procent in 2050 benadrukken, die veroorzaakt wordt door het huidige extreem lage geboortecijfer in de EU van 1,5, en die niet alleen leidt tot generatieconflicten – en als zodanig beschouwd kan worden als een belemmering voor sociale cohesie – maar ook Europa’s concurrentievermogen in de wereldeconomie kan verzwakken. De demografische verandering die plaatsvindt vereist een algemene aanpassing van de afzonderlijke sociale stelsels en snelle en efficiënte doorvoering.</p>
    </intervention>
    <intervention id="4-156" speaker_id="2066" name="Fernand Le Rachinel" is_mep="True" mode="written">
      <p sl="fr">Het Castex-verslag over de demografische toekomst van Europa is verschrikkelijk afgezaagd, met alle clichés die men kan verwachten in onderzoeken over dit onderwerp. Mevrouw Castex vergeet, onder meer, melding te maken van contraceptiemethoden die grotendeels verantwoordelijk zijn geweest voor het teruglopen van het geboortecijfer in Europa, dat staat op slechts 1,5 kind per vrouw, wat bij lange na niet toereikend is voor vernieuwing van de generaties in de toekomst.</p>
      <p sl="fr">Een bevolking-vriendelijke omgeving is afhankelijk van de mogelijkheid of vrouwen bereid zijn kinderen op te voeden gedurende een betrekkelijk lange periode. Dit is een prioriteitsinvestering voor de maatschappij, en zou het aantal leerlingen dat voortijdig de school verlaat en jeugdcriminaliteit aanzienlijk verminderen.</p>
      <p sl="fr">Ten aanzien van immigratie ter compensatie van de lege wiegjes, dit is een hachelijk idee dat niet alleen onze westerse maatschappij zou ontwrichten maar een heuse tijdbom zou kunnen zijn met alle gevolgen die wij ons goed kunnen voorstellen. Het rechtvaardigen van immigratie door een gebrek aan arbeidskrachten, gekwalificeerd of niet, terwijl Europa meer dan twintig miljoen werklozen heeft, is het achterstellen van Europese werknemers, die de voorstellen van de Commissie of het Europees Parlement zeker zullen waarderen.</p>
      <p sl="fr">Om die redenen zijn wij voornemens tegen het Castex-verslag te stemmen.</p>
    </intervention>
    <intervention id="4-157" speaker_id="23768" name="Bogusław Liberadzki" is_mep="True" mode="written">
      <p sl="pl">Mevrouw Castex geeft terecht aan dat, gelet op het feit dat de Europese gemiddelde afhankelijkheidsratio van ouderen (het aantal personen van 65 of ouder, gedeeld door het aantal personen tussen 14 en 65) zal stijgen van 25 procent in 2004 tot 53 procent in 2050, de Europese Unie het risico loopt haar concurrentievermogen te verliezen en een terugval in economische groei te ondervinden.</p>
      <p sl="pl">Ik ben het eens met de voorstellen om vijf pijlers gericht op demografische vernieuwing uit te stippelen, namelijk een kwalitatief beroepsleven, een efficiënter Europa, betere integratie van immigranten, waarbij sociale zorg en solidariteit tussen de generaties gewaarborgd wordt.</p>
    </intervention>
    <intervention id="4-158" speaker_id="photo_generic" name="Marcin Libicki, Wojciech Roszkowski en Konrad Szymański" is_mep="True" mode="written">
      <p sl="en">Wij stemden tegen dit verslag omdat de oplossingen voor de demografische crisis die erin worden voorgesteld, een averechts effect sorteren.</p>
      <p sl="en">In tegenstelling tot wat in het verslag staat vermeld, verschaffen enkel traditionele gezinnen en sociaal respect voor moederschap de oplossing die wij nodig hebben.</p>
      <p sl="en">De in het verslag voorgestelde sociale experimenten (zogenaamde ‘alternatieve gezinsstructuren’) brengen niets dan risico’s met zich mee voor onze maatschappij.</p>
    </intervention>
    <intervention id="4-159" speaker_id="1186" name="Astrid Lulling" is_mep="True" mode="written">
      <p sl="fr">Zelden heb ik zoveel plezier gehad bij het stemmen over een resolutie, omdat het duidelijk aantoont dat vrouwen en ouderen een belangrijke rol te vervullen hebben bij de uitdaging van onze demografische toekomst.</p>
      <p sl="fr">Van vrouwen wordt verwacht dat zij meer kinderen ter wereld brengen, terwijl zij ook langer moeten blijven werken. In dat geval moet er wel iets geboden worden om hen te motiveren.</p>
      <p sl="fr">Vrouwen moeten niet gaan denken dat zij er verkeerd aan doen, of dat het hun een fortuin gaat kosten, elke keer als zij een kind ter wereld brengen.</p>
      <p sl="fr">Hoe meer nageslacht zij voortbrengen, des te meer worden zij gediscrimineerd qua sociale zorg, vooral als zij fulltime voor het gezin zorgen, des te minder zij verdienen, en des te korter hun pensioen zal zijn.</p>
      <p sl="fr">De meest schitterende resoluties hebben derhalve geen zin als er geen politieke moed is om ze ten uitvoer te leggen. Dit was helaas het geval bij de resolutie uit 1995 inzake de verdeling van pensioenrechten in geval van scheiding, en de resolutie inzake de situatie van echtgenotes die meewerken in KMO, gericht op het rechtzetten van de vele discriminaties die nog steeds door vrouwen ondervonden worden, en de benarde positie van veel te veel mannen wat het vaderschapsverlof betreft.</p>
    </intervention>
    <intervention id="4-160" speaker_id="1403" name="David Martin" is_mep="True" mode="written">
      <p sl="en">Ik wil Françoise Castex’s aanbevelingen betreffende de demografische toekomst van Europa toejuichen. De algemene boodschap van het stimuleren van het economische concurrentievermogen met behoud van het Europees sociaal model, is naar mijn idee zowel logisch als correct. Ik ben het eens met de nadruk in het verslag op terreinen als onderwijs, kinderopvang en financiële mechanismen om dit doel te bewerkstelligen. Er bestaat ook de noodzaak voor de bevordering van gelijke behandeling van mannen en vrouwen op beroepsniveau alsmede een goed en weldoordacht immigratiebeleid dat het doel van succesvolle integratie omvat. In het verslag worden deze kwesties behandeld en ik stemde voor de aanbevelingen ervan.</p>
    </intervention>
    <intervention id="4-161" speaker_id="28255" name="Andreas Mölzer" is_mep="True" mode="written">
      <p sl="de">Massale immigratie en vergrijzing vormen een bedreiging voor het bestand van de autochtone bevolking. De eerstgenoemde wordt aangekondigd als de wonderoplossing voor de laatsgenoemde maar leidt slechts tot etnomorfosis – met andere woorden tot Umvolkung : de gedwongen verandering van de etnische samenstelling van de bevolking. Als de EU niet eindelijk eens begint met het lobbyen voor een geboortestimuleringsbeleid voor de autochtone Europeanen, het traditionele gezin met veel kinderen bevordert, in actie komt tegen pogingen om het traditionele gezin met veel kinderen te doen verdwijnen – zoals het homohuwelijk – en weer een anti-immigratiebeleid invoert, ook met betrekking tot gezinshereniging, zitten wij hier over vijftig jaar te palaveren over de Kosovisering van Europa, net zoals wij nu doen over de Kosovo-kwestie zelf.</p>
      <p sl="de">In het verslag dat voor ons ligt, wordt wederom een poging gedaan om immigratie aan ons als het wondermiddel te verkopen, met als resultaat dat Europa’s oorspronkelijke bevolking zich spoedig moet aanpassen aan de immigranten. Om die reden heb ik het verslag van vandaag verworpen.</p>
    </intervention>
    <intervention id="4-162" speaker_id="28173" name="Zita Pleštinská" is_mep="True" mode="written">
      <p sl="sk">De EU moet reageren op ernstige demografische veranderingen als het in demografisch en territoriaal evenwicht wil blijven. Aan de ene kant is het noodzakelijk om de kwestie van de vergrijzing van de bevolking aan te pakken. De situatie is alarmerend. Elk jaar, volgend op het jaar 2010, zal het aantal mensen met een baan met 1 miljoen afnemen en dat zal de solidariteit tussen de generaties onder druk zetten.</p>
      <p sl="sk">Aan de andere kant zijn er de problemen die veroorzaakt worden door het dalende geboortecijfer; deze problemen zijn al een aantal jaar aan de orde. Het uitstellen van het krijgen van een kind tot op latere leeftijd kan de reden zijn voor een toename in onvruchtbaarheid van (echt)paren. Bescherming van moeder en gezin dient binnen al het EU-beleid de nadruk te krijgen. Pensioenregelingen moeten vrouwen niet straffen omdat zij moeder zijn.</p>
      <p sl="sk">In de afgelopen jaren zijn de verschillen tussen de lidstaten kleiner geworden maar tegelijkertijd de verschillen in de afzonderlijke lidstaten veel aanzienlijker. Met name achtergestelde gebieden zijn minder ontwikkeld en bovendien worden zij ook het meest getroffen door demografische veranderingen, te weten door vergrijzing en migratie. Aangezien er niet voldoende goedbetaalde banen zijn, vertrekken gekwalificeerde krachten naar de grote steden. De dichte concentratie van economische activiteiten in hoofdsteden verslechtert het demografische, sociale en milieu-evenwicht en leidt tot een afname van de bevolking op het platteland, waar vaak de basisinfrastructuur voor ontwikkeling ontbreekt.</p>
      <p sl="sk">Ik stemde voor het verslag van mevrouw Castex over de demografische toekomst – een van de belangrijke verslagen. Wij moeten ons realiseren dat demografische ontwikkeling een essentieel onderdeel is van alle beleidsvormen – op middellange of lange termijn.</p>
    </intervention>
    <intervention id="4-163" speaker_id="4461" name="Luís Queiró" is_mep="True" mode="written">
      <p sl="pt">De vernieuwing van de Europese bevolking is een cruciale factor bij het bewerkstelligen van evenwicht tussen de jongsten en oudsten en bij het vergroten van de bevolking in de beroepsgeschikte leeftijd. De gevolgen van het huidige dalende geboortecijfer en de toegenomen levensverwachting zullen een toename in de afhankelijkheidsratio voor ouderen en een afname van de actieve beroepsbevolking zijn. Het is bijgevolg van belang om stappen te nemen om demografische vernieuwing te bevorderen, hetgeen een meer productief en geavanceerder Europa oplevert met een hoge mate van sociale bescherming en solidariteit tussen de generaties.</p>
      <p sl="pt">Wij moeten beleidslijnen uitstippelen die de voortdurende vernieuwing van de Europese bevolking stimuleren en die voor een bestendige economische concurrentiepositie zorg dragen, waarbij tegelijkertijd het Europees sociaal model behouden blijft.</p>
      <p sl="pt">Wij kunnen niet voorbijgaan aan een ander aspect van deze kwestie dat te maken heeft met het feit dat Europa een bestemmingspunt is voor grote migratiestromen, en dat deze bevolkingsaanwas altijd helpt om de geboortecijfers te verhogen. De combinatie van de demografische kwestie met de migratiekwestie brengt risico’s met zich mee, en wij kunnen niet rekenen op de migrantenbevolking voor demografische vernieuwing. Ik wil derhalve nadruk leggen op de maatregelen die gericht zijn op het verhogen van het geboortecijfer, samen met het juiste beleid op het gebied van onderwijs en opleiding en solidariteit tussen de generaties, bedoeld om de demografische achteruitgang van Europa tot stilstand te brengen.</p>
    </intervention>
    <intervention id="4-164" speaker_id="4274" name="Olle Schmidt" is_mep="True" mode="written">
      <p sl="sv">De demografische uitdaging waar Europa voor staat, is gigantisch. Dit is een volkomen relevant onderwerp voor discussie op Europees niveau – ik heb het zelf nog ter berde gebracht, als auteur van een advies over flexizekerheid. Een noodzakelijke voorwaarde echter is, dat het uitgangspunt voor discussie is, dat de meeste voorgestelde maatregelen, zoals een latere pensioenleeftijd, een verstandig gezinsbeleid, goede omstandigheden voor ouderschapsverlof etc. onder het subsidiariteitsbeginsel vallen. Een aantal voorstellen in de brede reeks oplossingen uit het verslag zijn in de praktijk toegepast en hebben goed gewerkt in Zweden. Dat wil echter niet zeggen dat zij ook goed zouden uitpakken in andere delen van Europa.</p>
      <p sl="sv">Het fundamentele probleem met het Castex-verslag is niet de opzet ervan, maar dat het meeste van wat besproken is, betrekking heeft op beleidslijnen die door de lidstaten – soms op gemeenteniveau – moeten worden uitgevoerd. Ik stemde bijgevolg voor de amendementen die het subsidiariteitsbeginsel benadrukten en onthield mij van stemming bij de eindstemming.</p>
    </intervention>
    <intervention id="4-165" speaker_id="23787" name="Czesław Adam Siekierski" is_mep="True" mode="written">
      <p sl="pl">?− Wij hebben een belangrijk verslag over de demografische toekomst van Europa aangenomen. Het feit dat burgers langer leven is zeker een prestatie van de lidstaten van de Unie. Het zorgt niettemin eveneens voor een geleidelijke vergrijzing van de bevolking. Op de lange termijn kan deze situatie het evenwicht tussen de beroepsbevolking en degenen die niet meer tot de arbeidsmarkt behoren alleen maar verstoren. Het vormt een aanslag op de solidariteit tussen de generaties, omdat een kleiner aantal mensen op de arbeidsmarkt dan tegenwoordig de alsmaar stijgende kosten van uitkeringen, toeslagen en subsidies, pensioenen, verpleeg- en gezondheidsdiensten moeten opbrengen voor degenen die niet werken.</p>
      <p sl="pl">Het is zaak dat men in actie komt om de periode van beroepsactiviteit te verlengen en het geboortecijfer te verhogen, om een dergelijke situatie tegen te gaan. Programma’s voor de volledige integratie van immigranten zijn eveneens vereist.</p>
      <p sl="pl">Technische modernisering en de invoering van informatietechnologie op de werkplek maakt het werk effectiever en productiever. Dit zal een aanzienlijke bijdrage leveren aan het verbeteren van de situatie.</p>
      <p sl="pl">Er dient ook rekening gehouden te worden met de migratiestromen van het platteland naar de steden, en met het verborgen menselijk arbeidsvermogen op het platteland, met name in de minder ontwikkelde landen.</p>
      <p sl="pl">Demografie is een van de voornaamste uitdagingen voor de Europese Unie, vooral in het licht van de aanzienlijke overbevolking in andere delen van de wereld.</p>
    </intervention>
    <intervention id="4-166" speaker_id="39022" name="Ewa Tomaszewska" is_mep="True" mode="written">
      <p sl="pl">?− Gelet op de ernstige aard van het demografische probleem waarmee Europa geconfronteerd wordt, is het heel toepasselijk dat het Parlement en de Commissie er tijd aan hebben besteed. Helaas achtte ik het noodzakelijk om tegen het Castex-verslag te stemmen omdat zoveel belangrijke amendementen werden verworpen.</p>
      <p sl="pl">Het is met name onvergeeflijk dat het Parlement de bepaling heeft goedgekeurd waarin de vaststelling van het gezin van een emigrant in de wetgeving van het land van oorsprong volledig wordt aanvaard ingeval van een conflict met de wetgeving van het gastland, tezamen met de daaruit voortvloeiende financiële verplichtingen in het geval van polygamie. Dit is een inbreuk op de nationale bepalingen van lidstaten, en is bijgevolg een schending van het subsidiariteitsbeginsel.</p>
    </intervention>
    <intervention id="4-168" speaker_id="28511" name="Bairbre de Brún" is_mep="True" mode="written">
      <p sl="ga">― Ik ben het niet eens met alles dat in het Guellec-verslag staat vermeld, maar desalniettemin juich ik het verslag toe en stemde ik er voor. Ik ben blij met de nadruk op een evenwichtige regionale ontwikkeling. Niet alleen moet de kloof tussen lidstaten verkleind worden maar wij moeten ook de kloven in lidstaten alsmede de kloven tussen regio’s verkleinen. Wij moeten ervoor zorgen dat meer middelen worden gericht op het bevorderen van de regionale ontwikkeling en het aanpakken van sociale uitsluiting. De enige wijze waarop een cohesiebeleid benaderd kan worden is als hulpmiddel voor de tenuitvoerlegging van de Lissabonstrategie.</p>
    </intervention>
    <intervention id="4-169" speaker_id="31123" name="Pedro Guerreiro" is_mep="True" mode="written">
      <p sl="pt">Ofschoon dit verslag bepaalde aspecten bevat die – ondanks dat zij middelmatig zijn - wij als positief beschouwen, worden de grootste financieringskwesties niet aangepakt.</p>
      <p sl="pt">Een voorbeeld van dit compromis is de gevolgde benadering met betrekking tot de communautaire financiële middelen die benodigd zijn voor een effectief cohesiebeleid. In het verslag wordt erkend, in de overwegingen, dat ‘meer financiële middelen voor het cohesiebeleid moeten worden gegarandeerd in de toekomst, teneinde de verwachte nieuwe uitdagingen aan te kunnen’ (of dit echt betrekking heeft op cohesie is een ander punt dat nog opgehelderd moet worden). In de artikelen, echter, of met andere woorden in het eigenlijke voorstel van het verslag, wordt alleen maar gezinspeeld op een dubbelzinnige behoefte om het cohesiebeleid te versterken, waarvoor ‘voldoende’ financiële middelen moeten worden toegewezen.</p>
      <p sl="pt">Spijtig genoeg werden de amendementen die wij indienden, verworpen. Met deze amendementen werd bijvoorbeeld getracht: te erkennen dat er landen en regio’s zijn die niet op goede voet staan met de EU; te voorkomen dat het cohesiebeleid voor andere doeleinden wordt gebruikt, met name om doelstellingen van de Lissabonstrategie te financieren, hetgeen indruist tegen cohesie; de noodzaak om de communautaire financiële middelen voor cohesie te verhogen, te erkennen; voorwaarden op te leggen voor communaire hulp voor ondernemingen, zodat verhuizingen naar elders ontmoedigd worden; te benadrukken dat het nemen van permanente maatregelen met voldoende financiering voor de meest afgelegen gebieden noodzakelijk is en de rol van de visserij in het cohesiebeleid te erkennen.</p>
    </intervention>
    <intervention id="4-170" speaker_id="1403" name="David Martin" is_mep="True" mode="written">
      <p sl="en">Ik ben blij met Ambroise Guellec’s rapport over het vierde verslag van de Commissie over economische en sociale cohesie. De uitkomsten ervan tonen aan dat er absoluut vooruitgang is geboekt bij het verbeteren van economische en sociale cohesie in de EU. De uitkomst dat in een aantal lidstaten de ongelijkheid is toegenomen, vooral tussen hoofdsteden en plattelandsgebieden, wijst echter op de noodzaak het doel van dit beleid – proberen de verschillen binnen en tussen de veelsoortige regio’s van de EU te verkleinen – te blijven nastreven.</p>
    </intervention>
    <intervention id="4-171" speaker_id="28178" name="Miroslav Mikolášik" is_mep="True" mode="written">
      <p sl="sk">Cohesiebeleid draagt bij aan het oplossen van problemen als demografische veranderingen, migratie van plattelandsgebieden naar stedelijke gebieden, segregatie of klimaatveranderingen. Aan deze uitdagingen kan alleen maar het hoofd geboden worden als het cohesiebeleid communautair beleid blijft. Daarom steun ik dit rapport van harte. We zien hoe heilzaam dit beleid is als we kijken naar de landen die in het verleden steun gekregen hebben van het Cohesiefonds.</p>
      <p sl="sk">Griekenland, Spanje, Portugal en Ierland hebben een sterke groei laten zien. De nieuwe lidstaten moeten een zelfde soort hulp krijgen. Zoals iedereen die in een wat afgelegen streek opgegroeid is en daar woont, weet ik dat er uitgesproken verschillen bestaan tussen verschillende regio’s en ook binnen afzonderlijke regio’s. Deze verschillen zijn soms zelfs groter dan verschillen tussen landen; het gaat dan om ongelijkheid in levensstandaard, in het aantal beschikbare banen, in inkomen en in onderwijskansen. Daarom wil ik benadrukken dat het absoluut noodzakelijk is de ongelijkheid tussen gemakkelijk toegankelijke regio’s en regio’s die kampen met structurele nadelen, te verkleinen. Volgens mij moeten we op de weg voorwaarts prioriteit geven aan beleid dat de druk op hoofdsteden vermindert en dat de ontwikkeling van steden van het tweede plan bevordert. Het is noodzakelijk dat de ontwikkeling van plattelandsgebieden wordt bevorderd en daarbij spelen kleine en middelgrote steden een belangrijke rol. Het is ook nodig om de fondsen toe te wijzen aan projecten die tot doel hebben elke regio op zijn eigen manier aantrekkelijk te maken. Ik steun dit rapport omdat ik weet dat cohesiebeleid het juiste antwoord is op vele demografische veranderingen.</p>
    </intervention>
    <intervention id="4-172" speaker_id="1073" name="Cristiana Muscardini" is_mep="True" mode="written">
      <p sl="it">Mevrouw de Voorzitter, dames en heren, in het verleden is cohesie een van de pijlers geweest van het communautaire beleid – de uitdrukking van een beginsel van solidariteit dat de economische groei in de Europese Unie markeerde en vergezelde.</p>
      <p sl="it">Het is een economische succesverhaal geweest voor vele Europese landen en regio’s; in sommige gevallen werd er zelfs van een wonder gesproken en voor veel van onze burgers is de kwaliteit van het leven verbeterd doordat het cohesiebeleid goed is uitgevoerd.</p>
      <p sl="it">Cohesie speelt een nog belangrijkere rol in het Europa van de 27, met haar uitgesproken economische en sociale verschillen. De eerste effecten van de economische steun zijn nu te zien in enkele regio’s met een achterstand, hoewel het vanwege het oorspronkelijk zeer lage BBP per hoofd van de bevolking pas op de langere termijn mogelijk zal zijn de economische convergentie te beoordelen.</p>
      <p sl="it">Vergelijkbare omstandigheden zullen in de nabije toekomst, en zelfs misschien vandaag, verschillend zijn. Het cohesiebeleid zal daarom andere, nieuwe uitdagingen met een sterke territoriale inslag, zoals demografische veranderingen, verstedelijking en nieuwe stadsplanning, migratiebewegingen, het energieaanbod en klimaatveranderingen, het hoofd moeten bieden.</p>
      <p sl="it">Ik stem voor het rapport, maar wil de Commissie en de nationale regeringen oproepen om gezamenlijk deze problemen op een gepast dynamische en coöperatieve manier aan te pakken.</p>
    </intervention>
    <intervention id="4-173" speaker_id="28583" name="Athanasios Pafilis" is_mep="True" mode="written">
      <p sl="nl">Het doel van economische en sociale cohesie is het scheppen van het waanidee bij arbeiders dat de kloof van sociale en regionale ongelijkheid kan worden vernauwd en dat de levensstandaard van arbeiders in landen en regio’s die afwijkt van het gemiddelde in de Gemeenschap, kan worden verhoogd.</p>
      <p sl="nl">De wet van ongelijke groei binnen het kapitalisme is echter onverzettelijk. Deze ongelijkheid wordt steeds groter; de armen worden armer en de rijken worden rijker. Daar lopen de arbeiders elke dag weer tegenaan.</p>
      <p sl="nl">Nu we geconfronteerd worden met de klap die uitgedeeld wordt door de kapitalistische herstructureringen en de frontale aanval op de arbeidsrechten, dreigt zelfs het verbale gebruik van dit woord te verdwijnen, en daarmee de schamele voorziening uit de communautaire begroting.</p>
      <p sl="nl">In de derde fase van de tenuitvoerlegging van het Verdrag van Lissabon moet al het beleid vervangen worden door het toverwoord van het imperialisme: concurrentie. Dit zal leiden tot concurrentie tussen staten, regio’s en arbeiders en het recht van de sterkste zal gelden.</p>
      <p sl="nl">De resolutie behelst niet meer dan bloemrijke verklaringen en mooie wensen die niet aan de kern van het probleem raken. Alleen de strijd van de arbeiders, ongehoorzaamheid aan en opstandigheid tegen het impopulaire antiarbeidersbeleid van de EU kunnen de neerwaartse beweging in de leefomstandigheden van de werkende klasse ombuigen. Op het moment wordt deze trend zelfs in de meer ontwikkelde landen steeds duidelijker.</p>
    </intervention>
    <intervention id="4-174" speaker_id="4461" name="Luís Queiró" is_mep="True" mode="written">
      <p sl="pt">Het cohesiebeleid is een van de typische kenmerken van de Europese Unie, een van haar belangrijkste successen en ook een van de belangrijkste attracties van onze gemeenschap. De gedachte dat het goed en noodzakelijk is ervoor te zorgen dat alle lidstaten hetzelfde ontwikkelingsniveau hebben, is een denkbeeld dat we niet mogen loslaten en de positieve resultaten ervan moeten we vieren.</p>
      <p sl="pt">Toch is op dit gebied niet alles goed gegaan. In de eerste plaats is het essentieel dat de cohesiefondsen steeds verder geïntegreerd worden met andere financieringsplannen, zodat gegarandeerd kan worden dat de voordelen van deze fondsen niet verloren gaan als niet tegelijkertijd geïnvesteerd wordt in beleid dat rechtstreeks gericht is op latere ontwikkelingsfasen. Het is soms nodig grotere stappen te nemen, omdat we anders altijd ergens achteraan blijven sukkelen.</p>
      <p sl="pt">In de tweede plaats is het zorgwekkend dat er in de staat Portugal een voortdurend terugtrekkingsproces te zien is waar het gaat om het garanderen van door het hele land heen gelijke toegang tot basisvoorzieningen. Wat heeft het voor zin op te roepen tot cohesie op communautair niveau als die cohesie op nationaal niveau niet bestaat, als mensen in minder ver ontwikkelde regio’s in de steek worden gelaten, niet uit naam van een ontwikkelingsidee, maar zuiver op basis van een boekhoudkundige kijk op de toewijzing van hulpbronnen? Geen enkele.</p>
    </intervention>
    <intervention id="4-176" speaker_id="28511" name="Bairbre de Brún" is_mep="True" mode="written">
      <p sl="ga">Ik ben het niet met alles eens wat er in het verslag van Gisela Kallenbach staat, maar ik ben er desondanks blij mee en stem dan ook voor. Ik ben vooral blij met de nadruk die mevrouw Kallenbach legt op versterking van de rol van de lokale stedelijke autoriteiten. De duurzame ontwikkeling van stedelijke gebieden is een buitengewone uitdaging in de eenentwintigste eeuw en het vandaag door mevrouw Kallenbach gepresenteerde kader kan ons helpen die uitdaging aan te gaan.</p>
    </intervention>
    <intervention id="4-177" speaker_id="31123" name="Pedro Guerreiro" is_mep="True" mode="written">
      <p sl="pt">In dit rapport over het vervolg op de Territoriale agenda en het Handvest van Leipzig staan aspecten die wij belangrijk vinden.</p>
      <p sl="pt">Er moet echter aandacht gevraagd worden voor het feit dat de feitelijke inhoud van de territoriale dimensie van het cohesiebeleid nog vastgesteld moet worden, met de voor september geplande goedkeuring van een Groenboek over dit onderwerp.</p>
      <p sl="pt">Hoewel veel van de tot nu toe genoemde doelstellingen een warm onthaal verdienen en ze allemaal steekhoudend zijn – bijvoorbeeld de aanleg van een polycentrisch, evenwichtig stedelijk systeem en de schepping van een nieuwe relatie tussen stad en platteland met als resultaat gelijkwaardige toegang tot infrastructuren, behoud van het natuurlijke en culturele erfgoed, instandhouding van openbare ruimten van hoge kwaliteit en verbetering van het woningbestand en het straatmeubilair, versterking van de lokale economie en het lokale arbeidsmarktbeleid en het zorgen voor een proactief onderwijs- en opleidingsbeleid voor kinderen en jongeren – willen we graag beklemtonen dat:</p>
      <p sl="pt">landbeheer en landinrichting onder de verantwoordelijkheid van de afzonderlijke lidstaten moeten vallen;</p>
      <p sl="pt">er voor de nieuwe prioriteiten nieuwe financiële hulpbronnen aangewend moeten worden;</p>
      <p sl="pt">de territoriale dimensie de economische en sociale cohesie, dat wil zeggen de verkleining van het verschil in ontwikkelingsniveau tussen de verschillende regio’s en het stimuleren van de minst bedeelde, achtergebleven regio’s, niet mag tegengaan of doen verwateren.</p>
    </intervention>
    <intervention id="4-178" speaker_id="1403" name="David Martin" is_mep="True" mode="written">
      <p sl="en">Ik heb gestemd voor het rapport ‘Follow-up van de Territoriale agenda en het Handvest van Leipzig’ van Gisela Kallenbach. We moeten gevoeliger zijn voor de territoriale en stedelijke dimensie van EU-beleid. Door de samenwerking tussen stedelijke en landelijke gebieden te verbeteren en doelmatige, op duurzame ruimtelijke ontwikkeling gerichte tactieken toe te passen, kunnen we dat bereiken.</p>
    </intervention>
  </section>
  <section id="creitem16" title="6. Rectificaties stemgedrag/Voorgenomen stemgedrag: zie notulen"/>
  <section id="creitem17" title="7. Goedkeuring van de notulen van de vorige vergadering: zie notulen"/>
  <section id="creitem18" title="8. Mededeling van gemeenschappelijke standpunten van de Raad"/>
  <section id="creitem19" title="9. Debat over gevallen van schending van de mensenrechten, de democratie en de rechtsstaat (debat)"/>
  <section id="creitem20" title="9.1. Oost-Timor">
    <intervention id="4-186" speaker_id="1838" name="Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties betreffende Oost-Timor .</p>
    </intervention>
    <intervention id="4-187" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">auteur. ? Mijnheer de Voorzitter, we zijn weer getuige van een crisis in Oost-Timor. Deze crisis kan niet opgelost worden zonder de betrokkenheid van en de samenwerking met de Oost-Timorese autoriteiten. Zij moeten ervoor zorgen dat alle paramilitaire groeperingen ontbonden worden en dat burgers ontwapend worden. Gewapende criminele groeperingen moeten ook ontbonden worden. Diegenen die verantwoordelijk zijn voor de aanslagen op de belangrijkste mensen in het land, moeten berecht worden. Alle politieke krachten, zowel zij die de macht hebben als de oppositie, dienen af te zien van het onwettige gebruik van geweld.</p>
      <p sl="pl">De recente gebeurtenissen maken het zeer waarschijnlijk dat Oost-Timor het zoveelste land wordt waarvan de cruciale instellingen niet meer functioneren. Het kan eigenlijk wel beschouwd worden als een staat in ontbinding. We zijn ons allemaal bewust van de dreiging die zo’n staat vormt. Ik ben er zeker van dat ik geen voorbeelden hoef aan te halen, maar laat ik alleen maar Somalië noemen.</p>
      <p sl="pl">Met het oog op de rol die zij gespeeld heeft bij het oprichten van de staat Oost-Timor en haar voortdurende betrokkenheid bij het land, kan de internationale gemeenschap niet toestaan dat een dergelijk slecht perspectief werkelijkheid wordt. De toezegging van de Europese Unie democratische krachten en instellingen te zullen steunen, blijft essentieel. Het zou de missie van het Parlement moeten zijn de doeltreffendheid van die steun te beoordelen.</p>
    </intervention>
    <intervention id="4-188" speaker_id="31123" name="Pedro Guerreiro" is_mep="True" mode="spoken">
      <p sl="pt">auteur . – Zoals wij in de ontwerpresolutie van onze fractie onderstreept hebben, is het nu van groot belang uitdrukking te geven aan onze solidariteit met de Oost-Timorezen en de aanslagen op de president van de republiek en de minister-president van Oost-Timor te veroordelen. We willen beklemtonen dat deze aanslagen alleen maar de instabiliteit in de Oost-Timorese politieke situatie, die ontstaan is door de gebeurtenissen van 2006 en 2007 en in stand gehouden door het politieke proces dat volgde op de recente parlementsverkiezingen, kunnen vergroten. Wij wensen een grondig onderzoek binnen het constitutionele en justitiële raamwerk van Oost-Timor om de belangrijkste daders van deze aanslagen te kunnen identificeren en berechten. We moeten op onze hoede zijn voor manoeuvres die, in het licht van deze gebeurtenissen, tot doel kunnen hebben verdere bemoeienissen van buitenaf te rechtvaardigen en die de onafhankelijkheid en soevereiniteit van Oost-Timor kunnen bedreigen.</p>
      <p sl="pt">Wij verwerpen daarom de gemeenschappelijke resolutie van het Europees Parlement, omdat daarin onder andere geprobeerd wordt alle bemoeienis van buitenaf, waarmee men getracht heeft de vrije keuzes van de Oost-Timorezen te conditioneren en te beïnvloeden, te negeren. Door iedereen op één hoop te vegen wordt bovendien geprobeerd de verantwoordelijkheid uit te sluiten van de belangrijkste uitvoerders van de gewelddaden en veroorzakers van de destabilisatie in Oost-Timor en van hun adviseurs. In de resolutie wordt ook het feit genegeerd dat het essentieel is voor het begrijpen van de huidige situatie in Oost-Timor om niet te vergeten dat de Oost-Timorezen slachtoffer zijn geweest van kolonialisme, brute onderdrukking en de vernietiging van hun land en dat zij pas in een betrekkelijk recent verleden hun onafhankelijkheid en soevereiniteit hebben bevochten, met name over hun natuurlijke hulpbronnen, zelfs nadat ze op fundamentele punten in hun strijd door de internationale gemeenschap in de steek waren gelaten.</p>
      <p sl="pt">Ondanks de verwijzing in de resolutie naar respect voor de soevereiniteit van de Oost-Timorezen, vormt de resolutie een basis voor ingrijpen in de binnenlandse aangelegenheden van het land. In feite wordt een poging gedaan Oost-Timor te presenteren als een staat in ontbinding. Ten slotte, in deze resolutie wordt genegeerd dat de oplossing politiek is en uitsluitend in de handen ligt van het volk van Oost-Timor. De Oost-Timorezen hebben in het verleden hun waardigheid en moed ruimschoots bewezen en wij spreken ons vertrouwen uit in hun vermogen zelf aan te tonen dat Oost-Timor een soevereine en onafhankelijke staat is.</p>
    </intervention>
    <intervention id="4-189" speaker_id="28306" name="Ana Maria Gomes" is_mep="True" mode="spoken">
      <p sl="pt">auteur . − Namens de socialistische fractie in het Europees Parlement wil ik uitdrukking geven aan onze solidariteit met het volk van Oost-Timor en een zware veroordeling uitspreken over de barbaarse aanslagen op de democratisch gekozen president en minister-president van Oost-Timor.</p>
      <p sl="pt">Ik roep ook op tot een onafhankelijk onderzoek, zoals geëist wordt in de voorliggende, door ons gesteunde, ontwerpresolutie, om er achter te komen wie de aanslagen uitgevoerd heeft, waar deze mensen voor stonden en wat er mis is gegaan met het veiligheidssysteem van Oost-Timor, zowel binnen Oost-Timor als, vooral, internationaal.</p>
      <p sl="pt">Ik ben van mening dat dit voorval aangeeft dat de internationale gemeenschap zich meer moet inspannen om de staatsinstellingen van Oost-Timor te versterken en vooral om het veiligheidssysteem te hervormen, dat bij de crisis van 2006 ook al in twijfel werd getrokken.</p>
      <p sl="pt">Bovendien moet er nagedacht worden over de problemen die te maken hebben met de rechtspraak, de naleving van de wet en de openbare orde. In dit verband moet ik zeggen dat de pogingen die gedaan zijn om tot een nationale verzoening met de rebellengroepen te komen, misschien het negatieve en contraproductieve signaal hebben afgegeven dat er vrijstelling verleend zou worden, wat de rebellen tot deze ellendige aanslag gebracht kan hebben.</p>
      <p sl="pt">Oost-Timor is geen staat in ontbinding en vertoont geen gelijkenis met Somalië, waarmee de heer Onyszkiewicz het land in verband heeft trachten te brengen. Oost-Timor heeft zijn onafhankelijkheid op heroïsche wijze veroverd, ondanks de afzijdigheid van de internationale gemeenschap, en het Oost-Timorese volk heeft al verscheidene keren aangetoond dat het de democratie is toegedaan. Op voorbeeldige wijze heeft het dit nog weer eens aangetoond bij de presidents- en parlementsverkiezingen van vorig jaar, toen ik de eer had de parlementaire missie te leiden.</p>
      <p sl="pt">De internationale gemeenschap heeft nu de verplichting haar steun voor Oost-Timor te demonstreren, deze steun te coördineren – wat met betrekking tot het veiligheidssysteem duidelijk niet gelukt is – en de basisproblemen van de Oost-Timorese staat op te lossen. De Oost-Timorezen hebben ondubbelzinnig aangegeven wat ze willen: democratie en een rechtsstaat.</p>
    </intervention>
    <intervention id="4-190" speaker_id="24087" name="Marcin Libicki" is_mep="True" mode="spoken">
      <p sl="pl">auteur. ? Mijnheer de Voorzitter, vechtend voor zijn katholieke identiteit heeft Oost-Timor kortgeleden zijn onafhankelijkheid verworven. De onafhankelijkheidsstrijd was bloederig en kostte veel levens. De president van Oost-Timor heeft de Nobelprijs gekregen. Dit is een extra reden voor de internationale gemeenschap hulp te verlenen bij het herstellen van de orde in het land. Ik ben het helemaal met mevrouw Gomes eens dat het land zich op een goede manier ontwikkelde en aan alle normen voldeed om correct te functioneren. De oorlog vernietigt nu die normen en de interne orde in het land.</p>
      <p sl="pl">Ik ben van mening dat het de moeite waard is terug te keren naar de voorstellen die enige tijd geleden gedaan zijn door de heer Kaczyński, de Poolse president, en onlangs herhaald door president Sarkozy. Ze hebben betrekking op een Europese legermacht die kan interveniëren als dat nodig is. Als we niet de mogelijkheid hebben tussenbeide te komen, zullen we hier donderdags altijd voor debatten bijeen blijven komen en niets bereiken.</p>
    </intervention>
    <intervention id="4-191" speaker_id="5570" name="José Ribeiro e Castro" is_mep="True" mode="spoken">
      <p sl="pt">auteur . – Mijnheer de Voorzitter, dames en heren, er is een gedicht van Ruy Cinatti dat ik uit mijn hoofd geleerd heb. Er staat in: “Misschien worden we gedwarsboomd of moeten we ons op de strijd voorbereiden, maar alleen samen”.</p>
      <p sl="pt">Helaas werd Oost-Timor op 11 februari opnieuw door een crisis getroffen, door toedoen van dezelfde mensen die verantwoordelijk waren voor de crisis twee jaar geleden. Dit geeft ons aanleiding vragen te stellen over de terugkeer van die mensen die de stabiliteit van dit land willen aantasten en over de ernst van de aanslag waardoor de president van de republiek, José Ramos-Horta, zwaargewond raakte en zelfs het leven had kunnen verliezen; een aanslag die ook de minister-president, Xanana Gusmão, trof – gelukkig zonder persoonlijke gevolgen.</p>
      <p sl="pt">Dit geweld en de verstoring van het normaal functioneren van de instellingen in Oost-Timor hebben de zwaktes van dit land, met zijn specifieke geschiedenis en omstandigheden, een land dat moedig heeft gevochten en nog steeds vecht voor onafhankelijkheid, democratie en vooruitgang, weer eens blootgelegd.</p>
      <p sl="pt">Iedereen die vanaf het begin achter Oost-Timor heeft gestaan moet zich wel opnieuw treurig voelen over deze aanslag, die wij zeer scherp afkeuren. Hopelijk herstelt president Ramos-Horta volledig. Wij roepen op tot een diepgaand onderzoek naar wat er voorgevallen is en naar hoe we hierop moeten reageren.</p>
      <p sl="pt">Helaas hebben de internationale strijdkrachten traag gehandeld, met uitzondering van de Portugese GNR (Nationale Republikeinse Garde). Ook de rechtstaat in Oost-Timor vertoont duidelijke tekortkomingen; de rechtstaat functioneert er niet volledig en heeft dat ook nog nooit gedaan. Het hart van het veiligheidssysteem in Oost-Timor moet opnieuw opgebouwd worden om het gezag te kunnen herstellen.</p>
      <p sl="pt">De internationale gemeenschap moet het Oost-Timorese volk daarbij helpen. Dit is geen staat in ontbinding, maar een staat met tekortkomingen die wij moeten helpen opheffen.</p>
      <p sl="pt">De voornaamste verantwoordelijkheid ligt echter bij het Oost-Timorese volk, dat moet proberen met alle partijen een compromis te bereiken, zodat er blijvende vrede komt en de rechtstaat en de beslissingen van de rechterlijke macht geëerbiedigd worden. Dit moet gebeuren zonder aarzeling, zonder uitvluchten en zonder zelfgenoegzaamheid. De Oost- Timorezen zijn er al in geslaagd overeenstemming te bereiken over wat wij zouden willen noemen ‘nationale consensus met betrekking tot het hart van de werking van de staat’.</p>
      <p sl="pt">Naar deze consensus verwijst Ruy Cinatti in zijn gedicht, en het is deze consensus waaraan Oost-Timor het meest behoefte heeft. Daarom moeten wij, lieve vrienden, het volk van Oost-Timor helpen zichzelf te helpen en hun land sterker te maken.</p>
    </intervention>
    <intervention id="4-192" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur. – Mijnheer de Voorzitter, ik denk dat Oost-Timor een voorbeeld is van een land waar zelfbeschikkingsprocessen uitgevoerd kunnen worden, en góed uitgevoerd kunnen worden. Het zou in feite een goed idee zijn als sommige van onze vrienden, Spanje bijvoorbeeld ook, in het voetspoor van Portugal zouden treden en hun verantwoordelijkheid zouden nemen waar het gaat om de erfenissen van vroegere koloniën, zoals in de Westelijke Sahara.</p>
      <p sl="es">Het is echter duidelijk dat geen van deze zaken eenvoudig is en ook geen onmiddellijk resultaat zal opleveren. Er moet melding gemaakt worden van de problemen die er in Oost-Timor geweest zijn. Er zijn daar nog steeds veel ordeverstoringen na de vreedzame verkiezingen een paar maanden geleden, inclusief een moordaanslag op president Ramos Horta. Ik wil hier graag mijn beste wensen voor een snel herstel toevoegen aan de wensen die dit Huis al gestuurd heeft, ook aan minister-president Xanana Gusmão.</p>
      <p sl="es">Ik denk niet dat iemand de bereidheid van president Ramos Horta en vele anderen om tot een overeenkomst te komen, zal betwisten, en ik ben er zeker van dat president Ramos Horta zelfs na deze aanslag leiding zal geven aan alle werkzaamheden die nodig zijn voor het bereiken van een politiek akkoord tussen de verschillende kampen om de geschillen op een democratische, niet-gewelddadige manier te slechten.</p>
      <p sl="es">Daarvoor is het echter nodig dat de internationale gemeenschap zich volledig inzet en dat het VN-mandaat verlengd wordt, zoals sommige landen hebben voorgesteld. Het mandaat moet in ieder geval tot 2012 verlengd worden en te allen tijde een antwoord bieden op de behoeften en eisen van de Timorese regering en de democratische krachten.</p>
      <p sl="es">De aanwezigheid van de VN ter plaatse moet ook in overeenstemming zijn met wat het land nodig heeft en zou niet alleen beoordeeld moeten worden op het vermogen tot reconstructie en het vervullen van basisbehoeften, maar ook op het vermogen preventief te handelen en op ongeregeldheden te reageren.</p>
      <p sl="es">Ten slotte: de EU moet zo spoedig mogelijk een delegatie oprichten in Dili en het Parlement moet ook regelingen treffen voor een delegatie van waarnemers om de democratische krachten in het land te ondersteunen en de scherpte en doeltreffendheid van de EU-steun op dit moment te beoordelen.</p>
    </intervention>
    <intervention id="4-193" speaker_id="28424" name="Tunne Kelam" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, Oost-Timor is zeker geen staat in ontbinding. Dat op 11 februari 2008 zowel de democratisch gekozen president als de minister-president slachtoffer werden van een gewapende aanslag op hun leven, bewijst echter wel hoe breekbaar een jonge democratie kan zijn.</p>
      <p sl="en">Ik wil graag drie zaken aanstippen. In de eerste plaats maken wij ons echt zorgen over het uitblijven van een tijdige en efficiënte reactie van UNPOL en andere internationale strijdkrachten op deze aanslagen.</p>
      <p sl="en">In de tweede plaats heeft de EU de verantwoordelijkheid de democratische instellingen op Oost-Timor bij te staan en de rechtsstaat daar te verstevigen. In de ontwerpresolutie wordt terecht de nadruk gelegd op de dwingende noodzaak nationaal overeenstemming te bereiken over democratische kernwaarden.</p>
      <p sl="en">In de derde plaats moet de EU, in volledige samenwerking met de VN, bijdragen aan de hervorming van de veiligheidssector in Oost-Timor. Oost-Timor ligt tenslotte niet zover van ons vandaan als het misschien lijkt, mevrouw Gomes is daar het bewijs van.</p>
    </intervention>
    <intervention id="4-194" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, ik wil graag mijn stem voegen bij de uitingen van solidariteit met de zwaargewonde president van Oost-Timor, maar ook bij de uitingen van solidariteit met het volk van Oost-Timor, dat gedurende zeer lange tijd heeft moeten vechten voor zijn onafhankelijkheid en zijn rechten. Het Europees Parlement veroordeelt de poging tot moord op president Ramos-Horta in de scherpste bewoordingen. De aanslagen werden uitgevoerd nadat de president geprobeerd had via onderhandelingen met de rebellen tot een oplossing te komen.</p>
      <p sl="de">Omdat het nog niet duidelijk is wat de precieze volgorde van de gebeurtenissen is geweest, roepen wij op tot een diepgaand en grondig onderzoek naar de aanslag op zijn leven en tot een onderzoek naar het falen van het veiligheidssysteem. We juichen het onderzoek dat de Verenigde Naties en de Oost-Timorese politie samen al hebben opgestart, toe. We willen een verbod op alle paramilitaire groepen en gewapende bendes en meer geld voor ondersteuning van de noodzakelijke hervormingen van de veiligheidssector in Oost-Timor.</p>
    </intervention>
    <intervention id="4-195" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie. – Deze ontwerpresolutie over Oost-Timor is zeer terecht. Zij maakt de tragische situatie van de bewoners van dat land en de machteloosheid van de landelijke overheid, internationale instellingen en de vredeshandhavingstroepen duidelijk. Het binnenlandse conflict is nog steeds gaande, ondanks grote inspanningen en aanzienlijke internationale hulp. Mensen verliezen hun leven, middelen van bestaan worden vernietigd en cultureel erfgoed wordt beschadigd. Er is sprake van wijdverbreide armoede onder bijna tachtig procent van de bevolking, werkloosheid, ontgoocheling en analfabetisme. Dit alles heeft een negatief effect op de bevolking, wat leidt tot wanhoop en rebellie.</p>
      <p sl="pl">De inwoners van Oost-Timor willen in vrede en harmonie leven. Ze willen werken, leren en de economie van hun land ontwikkelen. Om dit te laten gebeuren moet de democratische overheid in het land versterkt worden en moeten internationale instellingen meer hulp bieden. De auteurs van deze resolutie roepen daarom terecht op tot gegarandeerde politieke, technische en financiële steun voor Oost-Timor. Ze brengen ook in de herinnering dat zowel de Europese Unie als de Verenigde Naties zich in het openbaar hebben verplicht onafhankelijkheid, democratie en de rechtsstaat te steunen. De Fractie Unie voor een Europa van Nationale Staten zal deze resolutie steunen.</p>
    </intervention>
    <intervention id="4-196" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, het is hier al door enkele collega's aangestipt, het is zeker niet overdreven te stellen dat na de aanslagen op president Ramos-Horta Oost-Timor alweer een kritieke fase ingaat. Ik zeg alweer, want wie herinnert zich niet de beelden van vorig jaar toen na de benoeming van Guzmao honderden huizen en enkele overheidsgebouwen in lichterlaaie stonden?</p>
      <p sl="nl">Inderdaad, allicht is een internationale troepenmacht noodzakelijk om de huidige noodtoestand te handhaven. Maar het mag daarbij zeker niet de indruk wekken dat de regering buitenlandse militairen nodig heeft om zich te beschermen tegen de eigen bevolking. Een buitenlandse troepenmacht kan dan wel manu militari de stabiliteit op korte termijn handhaven, op lange termijn zullen de Oost-Timorezen zelf moeten zorgen voor hun eigen toekomst. Om de politieke stabiliteit, de democratie en het respect voor de mensenrechten op termijn te waarborgen, moeten er in de eerste plaats onafhankelijke en degelijke media komen, moet de politiemacht hervormd worden en moet een degelijk gerechtelijk systeem uitgebouwd worden.</p>
    </intervention>
    <intervention id="4-197" speaker_id="28280" name="Filip Kaczmarek" is_mep="True" mode="spoken">
      <p sl="pl">Mijnheer de Voorzitter, Oost-Timor wordt over het algemeen beschouwd als het best geslaagde voorbeeld van een transformatieproces in de geschiedenis van de Verenigde Naties. Het lijkt er echter op dat Oost-Timor de opofferingen heeft vergeten die het zich heeft getroost tijdens de onafhankelijkheidsoorlog die het heeft gevoerd om een eind te maken aan de 24 jaar lange brutale onderdrukking door Indonesië, en ook de vreugde waarmee het zijn eigen onafhankelijkheid vierde. Minder dan zes jaar nadat het opnieuw onafhankelijk werd, staat Oost-Timor op de rand van de chaos. De overgang naar democratie en onafhankelijkheid is nooit gemakkelijk. Onafhankelijkheid is niet het einde van de reis, maar slechts het begin. Een ding is echter zeker, namelijk dat geweld nooit de oplossing kan zijn of is geweest voor problemen. Dat moet heel duidelijk gemaakt worden. Problemen moeten opgelost worden door middel van een dialoog, politiek pluralisme, versterking van democratische instellingen als het parlement, een onafhankelijk rechtssysteem en regeringen die geleid worden door democratisch gekozen leiders.</p>
      <p sl="pl">Ik roep de Raad en de Europese Commissie op ervoor te zorgen dat een zo groot mogelijk deel van de hulp die in het kader van het tiende Europees Ontwikkelingsfonds aan Oost-Timor is toegewezen, gebruikt wordt voor versterking van de democratie.</p>
    </intervention>
    <intervention id="4-198" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Dank u, mijnheer de Voorzitter. Er is nu anderhalf jaar verstreken sinds de laatste resolutie van het Europees Parlement over Oost-Timor. Het land werd officieel onafhankelijk in 2002. Vier jaar later brak er een burgeroorlog uit, die in gang gezet werd door een groep gedemobiliseerde soldaten. Na de aanslag op president Ramos Horta op 11 februari dit jaar, beleefde Oost-Timor weer een politieke crisis. De noodtoestand werd uitgeroepen en er werd een verzoek gedaan de op dat moment 1600 man sterke vredesmacht te versterken.</p>
      <p sl="pl">De politieke crisis in Oost-Timor gaat gepaard met een economische crisis. De werkloosheid bedraagt ongeveer tachtig procent en veertig procent van de werklozen leeft onder de armoedegrens.</p>
      <p sl="pl">Het land kan niet stabiel worden als niet alle politieke krachten overeenstemming bereiken over de basisfuncties van de staat. We moeten de brutale aanslag op de president en de minister-president veroordelen en de regering van Oost-Timor oproepen een eind te maken aan het geweld, inclusief dat van bendes. De internationale gemeenschap, met name de VN en de Veiligheidsraad, moeten de versterking van de democratie steunen. We moeten ook niet vergeten dat Oost-Timor dringend economische hulp nodig heeft om de armoede te bestrijden en het bestuurssysteem en de infrastructuur verder te ontwikkelen.</p>
    </intervention>
    <intervention id="4-199" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, Commissielid, dames en heren, ik wil mijn steun uitspreken voor de gemeenschappelijke ontwerpresolutie waarin de aanslagen veroordeeld worden. Ik wil ook de Oost-Timorese instellingen feliciteren met hun kalme reactie op deze tragedie en ik onderstreep, net als mevrouw Gomes en de heer Ribeiro e Castro, dat Oost-Timor geen staat in ontbinding is.</p>
      <p sl="pt">Het is een staat die internationale bijstand nodig heeft, een delegatie van de Europese Commissie, uitbreiding van de VN-missie en steun van ons allemaal voor alle initiatieven die kunnen bijdragen aan eenheid onder het Oost-Timorese volk, met respect voor de wet en met uitsluiting van alle geweld.</p>
    </intervention>
    <intervention id="4-200" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie. − Mijnheer de Voorzitter, de Commissie heeft de aanslagen op president Ramos-Horta en minister-president Xanana Gusmao in de zwaarste bewoordingen veroordeeld.</p>
      <p sl="en">Met betrekking tot instellingen op het gebied van politiek, rechtspraak en veiligheid is de jonge democratie Oost-Timor nog zeer kwetsbaar. Het land ziet zich geconfronteerd met armoede en hoge werkloosheid, vooral onder de jonge mensen. Zij hebben tot nu toe niet veel hoop op een welvarende toekomst en zijn daardoor vatbaar voor de aantrekkingskracht van gewelddadige groeperingen.</p>
      <p sl="en">In vergaderingen met de leiders van het land heeft de Commissie zich voorstander getoond van een vreedzame oplossing voor het conflict, met daarbij inbegrepen de uiteindelijke ontbinding en ontwapening van alle paramilitaire groeperingen.</p>
      <p sl="en">Na de uitbarsting van geweld in 2006 heeft de Europese Commissie snel gereageerd. In de eerste plaats is humanitaire hulp verleend aan de intern ontheemden, in de tweede plaats is de dialoog tussen de leiders bevorderd en ten slotte is er een ‘cash-for-work’-programma opgezet voor werkloze jongeren.</p>
      <p sl="en">De Europese Commissie besloot verder een volledige delegatie in Dili te openen; het nieuwe hoofd van de delegatie zal waarschijnlijk in maart 2008 met het werk beginnen. De delegatie wordt tegen het tweede halfjaar van 2008 volledig operationeel. Daardoor wordt het mogelijk een formele politieke dialoog met de regering te voeren en de steun aan het land sneller te evalueren.</p>
      <p sl="en">De strategie van de Europese Commissie met betrekking tot Oost-Timor in het kader van het tiende Europees Ontwikkelingsfonds is onlangs goedgekeurd. Het doel ervan is ondersteuning van het nog zwakke rechtssysteem, het parlement en andere instellingen, zodat hulp geboden kan worden bij de opbouw van een democratische cultuur.</p>
      <p sl="en">Hulp bij de ontwikkeling van het platteland zal bijdragen aan vermindering van de armoede en verbetering van de infrastructuur. Activiteiten op het gebied van de gezondheidszorg zullen bijdragen aan de bestrijding van armoedegebonden ziektes en aan terugdringing van de alarmerend hoge sterftecijfers van moeders en kinderen rond de geboorte.</p>
      <p sl="en">Aandacht voor de werkelijke oorzaken van het huidige conflict en hulp bij de oplossing ervan zijn net zo belangrijk als de programma’s voor de langere termijn.</p>
      <p sl="en">De Oost-Timorese regering heeft een uitgebreid Governance Action Plan gepresenteerd, waarover de delegatie en de regering met steun van de Commissie een politieke dialoog zullen voeren.</p>
      <p sl="en">In het kader van een missie zal de Commissie de komende weken de situatie beoordelen en bekijken of het mogelijk is nog andere steunmaatregelen te treffen om de wortels van het conflict aan te pakken. Verzoeken van de regering om enkele arbeidsintensieve programma’s ter bestrijding van werkloosheid te ondersteunen, kunnen hierbij onder andere aan de orde komen.</p>
      <p sl="en">In een gemeenschappelijk document van de Commissie en de Raad van December 2007 hebben zowel de Commissie als de EU-lidstaten de centrale rol van de Verenigde Naties bij de coördinatie van de steun voor de veiligheidssector bevestigd.</p>
      <p sl="en">Samenvattend, de voorgenomen steun krachtens het Commissieprogramma – meer dan EUR 80 miljoen – is veelomvattend en zal veel van de huidige problemen in het land helpen bestrijden.</p>
    </intervention>
    <intervention id="4-201" speaker_id="1838" name="Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt aan het eind van de debatten plaats.</p>
    </intervention>
  </section>
  <section id="creitem21" title="9.2. Wit-Rusland">
    <intervention id="4-203" speaker_id="1838" name="Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties inzake Wit-Rusland .</p>
    </intervention>
    <intervention id="4-204" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">auteur. ? Mijnheer de Voorzitter, de meeste politieke gevangenen in Wit-Rusland, in feite bijna alle, zijn onlangs vrijgelaten, op één na. Dat betekent niet dat we erop kunnen vertrouwen dat het de goede kant op gaat in Wit-Rusland. Op dezelfde dag werd namelijk een inval gedaan in de huizen van een groot aantal mensen die te maken hebben met de oppositie in Wit-Rusland. Ook werd een docent aan een middelbare school ontslagen. De verklaring die hij daarvoor kreeg was dat hij lid was van de oppositiepartij en daardoor een ideologie vertegenwoordigde die niet overeenkwam met die van de staat.</p>
      <p sl="pl">De situatie in Wit-Rusland is heel vreemd. In dat land heerst een staatsideologie en daarom is het niet echt verrassend dat mensen daar die journalistiek, rechten of internationale relaties willen studeren, een aanbeveling moeten hebben van de overheid. Zo werkt het selectieproces daar. Dat is volstrekt onaanvaardbaar, maar we verwelkomen de stap die men genomen heeft en zijn er voorzichtig blij mee.</p>
      <p sl="pl">Wat Wit-Rusland zelf betreft: de vraag komt natuurlijk op wat de achterliggende reden kan zijn voor dit initiatief. Het lijkt erop dat president Loekasjenko door middel van dit initiatief en door in te stemmen met de opening van een delegatie van de Europese Commissie in Minsk, wil laten zien dat hij niet onomkeerbaar gebonden is aan het voeren van een pro-Russisch beleid met uitsluiting van andere mogelijkheden. Het wordt zelfs steeds moeilijker een dergelijk beleid in Wit-Rusland te voeren. Het land wil niet volledig door Rusland opgeslokt worden. In dit geval heeft zelfs de heer Loekasjenko dit standpunt ingenomen, maar de gebeurtenissen spreken voor zichzelf.</p>
      <p sl="pl">Rusland is Wit-Rusland eenvoudigweg aan het opkopen. Gazprom heeft pas weer een andere transactie afgesloten, zodat het nu een kwart bezit van de aandelen in de bedrijven die de doorvoerroutes voor olie en gas door Wit-Rusland in handen hebben. Het aandeel van Gazprom zal binnenkort tot vijftig procent stijgen. Het lijkt er bovendien op dat Rusland erin zal slagen Wit-Rusland zover te krijgen dat het de roebel als de nationale muntsoort accepteert.</p>
      <p sl="pl">Als gevolg hiervan wordt de situatie steeds dreigender. Steun voor zelfstandige actie in Wit-Rusland en aan het maatschappelijke middenveld wordt steeds noodzakelijker. Er wordt al hulp beschikbaar gesteld, maar nog niet genoeg. Er moet in het bijzonder steun verleend worden aan de pas opgerichte instellingen in Wit-Rusland. Ik denk daarbij vooral aan televisie-uitzendingen die op het land gericht zijn; deze kunnen er in hoge mate aan bijdragen dat de locale bevolking weet wat er gaande is. Volgens mij moeten we in onze gedachten altijd met Wit-Rusland bezig zijn, omdat dit onderwerp heel Europa aangaat. We kunnen niet toestaan dat middenin Europa een land ligt als Wit-Rusland dat door een dictator bestuurd wordt.</p>
    </intervention>
    <intervention id="4-205" speaker_id="23704" name="Jiří Maštálka" is_mep="True" mode="spoken">
      <p sl="cs">auteur. − Dames en heren, ondanks de uitgesproken kritische toon van de bijdragen zijn er gelukkig toch nog ten minste twee positieve aspecten te onderscheiden.</p>
      <p sl="cs">In de eerste plaats is er de opening van de delegatie van de Europese Commissie in Minsk die, voorzover ik weet, ook goedgekeurd is door de president van Wit-Rusland. Ik ben van mening dat door het openen van een EU-delegatie een basis geschapen wordt voor verdere ontwikkeling en activering van relaties met de Europese Unie met betrekking tot wederzijds bevorderlijke aspecten als energie, transport, doorvoer en zelfs milieubescherming.</p>
      <p sl="cs">De andere positieve factor die ik belangrijk vind is de bijeenkomst van deskundigen in Brussel afgelopen juni, waar vooral gesproken werd over de problemen met de aanvoer van energie, en ook de voorgenomen besprekingen van deskundigen over vervoerscorridors en het milieu. Ik vind deze ontwikkeling bijzonder belangrijk. We mogen niet vergeten dat Wit-Rusland zelf nog steeds worstelt met de zeer ernstige consequenties van de ramp in Tsjernobyl. De trend in de onderlinge relaties is tegenwoordig dat politieke kringen in de Europese Unie een bepaalde kijk op Wit-Rusland hebben gekregen die heel kritisch en eenzijdig is.</p>
      <p sl="cs">Er is niet alleen behoefte aan kritiek, maar ook aan samenwerking. Het is ook tijd voor een positief gebaar van de kant van Wit-Rusland, en ik vind dat het officiële regime van het land op zijn minst een moratorium op de doodstraf zou moeten aankondigen. Dat zou ons in staat kunnen stellen nieuwe onderhandelingen te beginnen over de status van het lidmaatschap van Wit-Rusland van de Raad van Europa. Van de kant van de EU zou ik, bijvoorbeeld, wel graag een versoepeling van het visumsysteem tegemoet willen zien, of steun aan jonge specialisten uit Wit-Rusland op stage, door hen de gelegenheid te bieden de werking van de Europese instellingen uit de eerste hand te leren kennen.</p>
    </intervention>
    <intervention id="4-206" speaker_id="28392" name="Józef Pinior" is_mep="True" mode="spoken">
      <p sl="en">auteur. − Mijnheer de Voorzitter, ik wil vanmiddag graag eerst mijn tevredenheid uitspreken over de positieve signalen in de relaties tussen de EU en Wit-Rusland. De recente ontwikkelingen met betrekking tot de oprichting van een delegatie van de Europese Commissie in Minsk zijn een stap voorwaarts in de richting van een vernieuwde dialoog tussen de Europese Unie en Wit-Rusland.</p>
      <p sl="en">We willen de Commissie aanmoedigen alles uit de opening van de delegatie te halen wat eruit te halen is. Het wordt tijd dat de hele internationale gemeenschap meer steun verleent aan het maatschappelijke middenveld in Wit-Rusland, vooral door financiële ondersteuning van de onafhankelijke media, de non-gouvernementele organisaties en de Wit-Russische studenten die in het buitenland studeren. De beslissing van de Commissie financiële steun te verlenen aan de Europese Universiteit voor de menswetenschappen in Vilnius is heel verstandig. De Commissie en de Raad zouden in overweging moeten nemen ook financiële steun te verlenen voor het al bestaande project om de onafhankelijke Wit-Russische televisiezender Belsat op te zetten.</p>
      <p sl="en">In de tweede plaats roept het Europees Parlement de Commissie en de Raad op om verdere stappen te zetten in de richting van versoepeling en liberalisering van de visumprocedures voor onderdanen van Wit-Rusland. Wij roepen de lidstaten in het Schengengebied op alle beschikbare middelen te gebruiken om het onderdanen van Wit-Rusland makkelijker te maken zich binnen het territorium van iedere lidstaat te bewegen. We denken daarbij vooral aan de visumkosten.</p>
      <p sl="en">Verder roepen we het regime van president Loekasjenko bovenal op meer liberalisering en democratisering toe te staan, alle gewetensgevangenen in het land vrij te laten, de rechtstaat en vrijheid van mediavereniging in te voeren en de doodstraf af te schaffen.</p>
      <p sl="en">Afsluitend wil ik vanmiddag onze solidariteit uitspreken met de Verenigde Democratische Oppositie van Wit-Rusland, de leider van de democratische beweging Alexander Milinkevich en met alle burgers van Wit-Rusland in hun strijd voor een open samenleving.</p>
    </intervention>
    <intervention id="4-207" speaker_id="23788" name="Adam Bielan" is_mep="True" mode="spoken">
      <p sl="pl">auteur. ?− Dank u, mijnheer de Voorzitter. De daden gepleegd onder de dictatuur van de heer Loekasjenko tegen het volk van Wit-Rusland zijn algemeen bekend. Alleen al dit jaar zijn er drie vreedzame demonstraties ruw uit elkaar geslagen. De autoriteiten vervolgen activisten van de oppositie op systematische wijze. Er zijn beperkingen gesteld aan het reizen in het buitenland van geestelijken en godsdienstonderwijzers. Er zijn ook enkele tamelijk merkwaardige maatregelen ingevoerd. Iedereen die rechten of journalistiek wil studeren, moet bijvoorbeeld goedgekeurd worden door het heersende bewind. Tegen deze achtergrond lijkt het opleggen van strengere sancties tegen Wit-Rusland helaas het enig mogelijke antwoord op de recente gebeurtenissen. We mogen echter niet vergeten dat het ons morele recht en onze morele plicht is een maatschappelijk middenveld in Wit-Rusland op te zetten en te steunen.</p>
      <p sl="pl">Een van de directe maatregelen die genomen kunnen worden is steun aan de oppositie bij het weer op gang brengen van informatieverstrekking. Een goed voorbeeld hiervan is het initiatief van de Poolse televisie om vanaf 10 december 2007 uitzendingen te verzorgen voor Wit-Rusland via het eerste onafhankelijke kanaal, Belsat. Helaas heeft men daar nog geen financiële steun van de Europese Unie voor ontvangen, zo hoorde ik vandaag van mevrouw Romaszewska, de producer die verantwoordelijk is voor dit project. Er is zelfs nog geen begrotingslijn van waaruit mensenrechten en democratie in Wit-Rusland zouden kunnen worden bekostigd.</p>
      <p sl="pl">Dames en heren, ik wil u eraan herinneren dat de hoge kosten van Schengen-visa een ander groot probleem is voor de mensen in Wit-Rusland. Als de toegang tot de Europese Unie beperkt wordt voor leden van het regime van de heer Loekasjenko, dan moeten wij de toegang tot de Unie gemakkelijker maken voor mensen die niet aan dat regime verbonden zijn.</p>
    </intervention>
    <intervention id="4-208" speaker_id="5570" name="José Ribeiro e Castro" is_mep="True" mode="spoken">
      <p sl="en">auteur. − Mijnheer de Voorzitter, in januari dit jaar zijn tien jonge actievoerders van het Wit-Russische Volksfront Jeugd en het Malady Front (‘Jeugdfront’) gearresteerd nadat ze een ontmoeting hadden gehad met een delegatie van de Democrat Youth Community of Europe (DEMYC) in Minsk, en daarna werden ze van hun universiteit gestuurd.</p>
      <p sl="en">Dit is de laatste echte dictatuur van Europa. In Wit-Rusland bestaan nog steeds de doodstraf, politieke gevangenen, twijfelachtige arrestaties, mediacensuur, geweld en beperkingen aan de toegang tot Internet. Europeanen zouden hun vrijheid niet als iets vanzelfsprekends moeten zien en jonge Europeanen zouden het voorbeeld van DEMYC moeten volgen en solidair met hun buren moeten zijn door op te komen voor democratie en mensenrechten.</p>
      <p sl="en">Wit-Rusland kan geen partner van de EU zijn terwijl deze onduldbare intimidatie en gerichte arrestaties doorgaan. Als ik de officiële internetbiografie van president Loekasjenko lees, zie ik dat hij zichzelf beschouwt als ‘bijzonder vanwege zijn diepgaand inzicht in gebeurtenissen, harde werk, plichtsbesef, realisme, eerlijkheid en trouw aan principes’. Waarom kan de heer Loekasjenko dan niet een heel eenvoudige waarheid begrijpen, namelijk dat tirannen in Sovjet-stijl tot het verleden behoren?</p>
      <p sl="en">Wat betreft de studenten, onderdrukt en beroofd van hun grondrecht onderwijs, dring ik er bij ons Parlement op aan met mij dit lied te parafraseren: “Hé, Loekasjenko, laat de kinderen met rust!”</p>
    </intervention>
    <intervention id="4-209" speaker_id="1933" name="Elisabeth Schroedter" is_mep="True" mode="spoken">
      <p sl="de">auteur. − Mijnheer de Voorzitter, lid van de Commissie, dames en heren, Wit-Rusland is en blijft het probleemkind in ons nabuurschapsbeleid. Dictator Loekasjenko blijft ervoor zorgen dat het land zich stelselmatig van zijn buren vervreemdt en isoleert. Hij vertrapt de mensenrechten en houdt de doodstraf in stand. Dat is niet alleen ons een zorg; er is ook massale oppositie onder de eigen bevolking van Wit-Rusland. Steeds meer jonge mensen verlaten Wit-Rusland. Het is voor dat land een dramatische situatie.</p>
      <p sl="de">Het is daarom de taak van de Europese Unie om Wit-Rusland te helpen terug te keren op het pad van de democratie. Ik zie dat niet gebeuren samen met dictator Loekasjenko en zijn presidentiële apparaat, maar alleen samen met de oppositie, het maatschappelijk middenveld en de jongelui die in de toekomst de elite van het land zouden kunnen vormen.</p>
      <p sl="de">Ik doe dus een beroep op de lidstaten hun visumbeleid voor deze mensen te wijzigen en hen een kans te geven op uitwisseling met jongeren in de Europese Unie, een kans op democratisch onderwijs en eigenlijk een kans om zelf de democratie te ervaren door een bezoek aan de Europese Unie. Het visumbeleid moet geen onneembaar obstakel worden dat de weg naar de democratie verspert. Dat is uiterst belangrijk.</p>
      <p sl="de">In de onderhandelingen met Loekasjenko moeten we echter geen concessies doen op het gebied van de mensenrechten. In het Parlement bestaat onder alle parlementsfracties overeenstemming over dit punt: we willen de vrijlating van alle politieke gevangenen, een moratorium op de doodstraf, vrijheid voor de media en respect voor alle grondbeginselen van de democratie. Dat is de basisvoorwaarde voor onderhandelingen. Geen concessies. De cruciale factor is hier wat er bij de volgende verkiezingen gaat gebeuren. Ik hoop heel erg voor de mensen in Wit-Rusland dat zij hun eigen lot in handen nemen.</p>
    </intervention>
    <intervention id="4-210" speaker_id="39763" name="Urszula Gacek" is_mep="True" mode="spoken">
      <p sl="pl">namens de PPE-DE-Fractie. – Mijnheer de Voorzitter, Alexander Kazulin, de vroegere presidentskandidaat van Wit-Rusland, heeft twee van de vijf en een half jaar gevangenisstraf uitgezeten die hem zijn opgelegd voor vandalisme. Zijn vrouw Irina vecht onvermoeibaar voor de vrijlating van haar echtgenoot, al is ze ernstig ziek. President Loekasjenko stelde voor dat haar echtgenoot vrijgelaten zou kunnen worden, zodat hij zijn vrouw naar Duitsland zou kunnen vergezellen, waar ze een medische behandeling zou kunnen krijgen. De president reageerde verbaasd toen zijn aanbod werd afgeslagen. Voor mevrouw Kazulin zou een aanvaarding van het aanbod gelijk hebben gestaan aan een laffe vlucht uit haar vaderland.</p>
      <p sl="pl">Ik vind dat president Loekasjenko, als hij echt zijn imago wil verbeteren, de heer Kazulin onmiddellijk en onvoorwaardelijk zou moeten vrijlaten. Laten we hopen dat de heer en mevrouw Kazulin binnenkort in staat zullen zijn in vrijheid en goede gezondheid in hun land te wonen.</p>
    </intervention>
    <intervention id="4-211" speaker_id="39022" name="Ewa Tomaszewska" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, Wit-Rusland is een buurland van de Europese Unie. Het deelt met ons een moeilijke geschiedenis van communistische overheersing, maar heeft nog steeds geen democratische regering en geen respect voor mensenrechten. Het bewind van president Loekasjenko onderdrukt meedogenloos alle pogingen een maatschappelijke middenklasse te vestigen. Ik herinner dit Huis eraan dat de heer Loekasjenko democratische procedures heeft geschonden om zijn regeringstermijn te kunnen verlengen. Journalisten en leiders van onafhankelijke jeugdorganisaties en vakbonden worden geïntimideerd. Leden van de politieke oppositie zijn gearresteerd. Ik noem het geval Kazulin, waar mevrouw Gacek zojuist naar verwees, en de onderdrukking van nationale minderheden, zoals de Poolse minderheid. Sinds kort maakt het bewind zich zorgen over financiële onafhankelijkheid van kleine ondernemers en heeft het repressieve maatregelen tegen hen genomen. Dit is helaas de stand van zaken in Wit-Rusland.</p>
      <p sl="pl">Het is de morele plicht van de Europese Unie financiële steun en informatie te verschaffen aan hen die de mensenrechten en democratische vrijheden in Wit-Rusland verdedigen door middel van de onafhankelijke media, bijvoorbeeld door televisie-uitzendingen naar Wit-Rusland.</p>
      <p sl="pl">De oprichting van een delegatie van de Europese Unie in Minsk zou een goede manier zijn om toezicht te houden op de situatie. Tien jaar na de Chernobyl-ramp deed ik mee aan een legale demonstratie in Minsk. Ik zag speciale politie-eenheden (OMON) die uit Moskou waren gehaald om op te treden tegen mensen die geëvacueerd waren uit het risicogebied. Ik zag plassen bloed in de straten van Minsk. Wij mogen niet toestaan dat dat weer gebeurt.</p>
    </intervention>
    <intervention id="4-212" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, ik heb een ‘pleegneef’ uit Wit-Rusland. Hij is nu volwassen en een geweldige aanwinst voor onze uitgebreide familie, maar ik herinner me hoe hij eraantoe was die zomer toen hij voor de eerste keer bij mijn zuster kwam logeren. Door deze ervaring kan ik persoonlijk de moeilijkheden begrijpen van iemand, vooral iemand die gehandicapt is, die in een instelling in zo’n onstabiele omgeving is grootgebracht.</p>
      <p sl="en">Wit-Rusland heeft ondersteuning nodig – niet alleen om de economische en politieke instabiliteit te verminderen, maar ondersteuning voor de mensen. De mensen in Wit-Rusland zijn vooral geïsoleerd – in de gaten gehouden door een regime dat steeds maar de democratische waarden en vrijheden bedreigt waar mensen recht op hebben.</p>
      <p sl="en">Vóór de kerstdagen heb ik twee vertegenwoordigers uit Wit-Rusland ontmoet die mij informatie gaven over het voortdurende probleem van de verdediging van de vrijheid van godsdienst. Godsdienstige activiteiten zijn alleen toegestaan als ze bij de overheid geregistreerd worden en mensen kunnen beboet worden of gevangengenomen voor de uitoefening van niet-geregistreerde godsdienstige activiteiten, terwijl het heel moeilijk gemaakt wordt die registratie te verkrijgen.</p>
    </intervention>
    <intervention id="4-213" speaker_id="28269" name="Jerzy Buzek" is_mep="True" mode="spoken">
      <p sl="pl">Mijnheer de Voorzitter, ik steun de verklaringen van de vorige sprekers, maar wil ook graag een ander heel belangrijk probleem aanstippen, namelijk dat we het beleid met betrekking tot Wit-Rusland niet los kunnen zien van het beleid van de Europese Unie ten aanzien van heel Oost-Europa. Wij hebben de Russische regering nogal eens haar vele ondemocratische activiteiten vergeven. Dat moeten we niet vergeten. Ik weet dat de gebeurtenissen in Wit-Rusland niet te vergelijken zijn met wat er op het moment in Rusland gebeurt, maar ze waren en zijn zeker te vergelijken met wat er in Tsjetsjenië is gebeurd. Het kan niet zo zijn dat we voor Wit-Rusland een andere weg bewandelen dan voor Rusland.</p>
      <p sl="pl">Het uitvoeren van ons oostelijk beleid met het oog op de uitbreiding van de Europese Unie is een ander heel belangrijk onderwerp. Het lot van Oekraïne is op dit moment nog onzeker; als het land de kant van de democratie opgaat, zal dat een verrijking zijn voor heel Europa. Als wij bereid zijn de deur open te houden voor de inwoners van de Oekraïne, zal er een signaal uitgaan naar de inwoners van Wit-Rusland dat er een alternatief is, namelijk het aangaan van nauwere banden en betrekkingen met de Europese Unie. In de toekomst kan dat ook leiden tot lidmaatschap van de Unie, al kan dat nog vele jaren duren.</p>
    </intervention>
    <intervention id="4-214" speaker_id="1838" name="Voorzitter" is_mep="True" mode="spoken">
      <p sl="nl">Dames en heren, er is een probleem.</p>
      <p sl="nl">We hadden twee minuten uitgetrokken voor de ‘catch-the-eye’-procedure, dat wil zeggen twee sprekers. Ik heb al acht of negen verzoeken en ik zie nog meer opgestoken handen, dus dat worden er minstens tien.</p>
      <p sl="nl">Ik kan dus het woord geven aan de eerste twee – dat is gemakkelijk genoeg – of ik kan u vragen slechts een halve minuut te spreken en dan proberen we iedereen aan bod te laten komen.</p>
      <a text="(De tweede oplossing werd gekozen)"/>
    </intervention>
    <intervention id="4-215" speaker_id="23782" name="Jacek Protasiewicz" is_mep="True" mode="spoken">
      <p sl="pl">Mijnheer de Voorzitter, uit dit debat is duidelijk geworden dat het Parlement het probleem van Wit-Rusland erkent en zeer belangrijk vindt. Ik wil graag iedereen bedanken die verwezen heeft naar de situatie op het gebied van mensenrechten in Wit-Rusland. Verder wil ik er graag op wijzen dat er in de komende herfst parlementsverkiezingen gehouden worden in Wit-Rusland. We moeten alles doen wat in onze macht ligt als leden van dit Huis, maar ook als vertegenwoordigers van de grote Europese politieke families, om de Wit-Russische oppositie te steunen in haar rechtvaardige maar oneerlijke strijd voor een democratisch Wit-Rusland.</p>
    </intervention>
    <intervention id="4-216" speaker_id="28173" name="Zita Pleštinská" is_mep="True" mode="spoken">
      <p sl="sk">Het is al een tijdje geleden sinds Bernd Posselt en ik, ondanks het verbod daarop om veiligheidsredenen, in dit Huis – in tegenwoordigheid van het lid van de Commissie Ferrero-Waldner – een kaars brandden om onze solidariteit te tonen met het volk van Wit-Rusland. Hoe gaat het vandaag de dag in Wit-Rusland? Alexander Loekasjenko, de laatste dictator van Europa, is populair in Wit-Rusland ondanks de streng gereguleerde economie en de intimidatie van politieke tegenstanders. De regering voert de druk op en zet activistische oppositieleden gevangen. De regering heeft de macht over de Wit-Russische media, zodat veel inwoners van het land niet weten dat het bewind van Loekasjenko voor de Europese Unie onaanvaardbaar is.</p>
      <p sl="sk">Het is niet voldoende voor het Europees Parlement om de Sacharov-prijs voor de vrijheid van denken aan Alexander Milinkevich toe te kennen. Met deze prijs verplicht het Europees Parlement zich ertoe om tot in detail de situatie in Wit-Rusland in de gaten te houden.</p>
    </intervention>
    <intervention id="4-217" speaker_id="28280" name="Filip Kaczmarek" is_mep="True" mode="spoken">
      <p sl="pl">Mijnheer de Voorzitter, ik wil graag een specifiek geval noemen. Het gaat over Frank Wieczorek, een jong en actief lid van de oppositie, die onlangs van de universiteit verwijderd is. De officiële reden die daarvoor gegeven werd was dat hij colleges niet bijgewoond had. De oorzaak van zijn afwezigheid was echter dat hij was gearresteerd. Verwijdering van de universiteit betekent dat iemands opleiding tot een abrupt einde komt. Het betekent ook een grote kans om voor het leger opgeroepen te worden. Ik stel me voor dat alleen mensen die zelf ervaring hebben met het leven onder een dictatuur, zullen kunnen begrijpen hoe het vervullen van de dienstplicht onder dat regime voor een lid van de oppositie eruit kan zien. Het zou wel eens heel gevaarlijk kunnen zijn voor deze jongeman. Ik vind dat we alles moeten doen wat we kunnen om te helpen bij het verbeteren van de situatie in Wit-Rusland.</p>
    </intervention>
    <intervention id="4-218" speaker_id="28352" name="Zuzana Roithová" is_mep="True" mode="spoken">
      <p sl="cs">als arts heb ik persoonlijk een bezoek gebracht aan het epicentrum van het gebied dat door straling getroffen is. Artsen en wetenschappers worden geïntimideerd en zelfs gevangengezet als ze verslag doen van de waarheid over de gezondheidstoestand van de locale bevolking. De röntgenmeters van de bewoners warden in beslag genomen en ze aten radioactief voedsel.</p>
      <p sl="cs">Ik heb maar dertig seconden, dus ik vat samen: Loekasjenko is een moordenaar en dat moet hardop gezegd worden. Als de Europese Unie het niet doet, wie dan wel?</p>
    </intervention>
    <intervention id="4-219" speaker_id="1838" name="Voorzitter" is_mep="True" mode="spoken">
      <p sl="nl">Dank u, de boodschap is overgekomen.</p>
    </intervention>
    <intervention id="4-220" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, een kenmerk van dictaturen is dat zij zich van niemand iets aantrekken. We kunnen zeggen wat we willen, maar zij doen waar ze zelf zin in hebben. Het enige middel om een dictatuur te bestrijden is democratie. Ik zou willen zeggen tegen het lid van de Commissie dat ik, als ik in haar plaats stond, alles zou doen om te helpen bij de opleiding van de denkende democratische elite. Als we er niet in slagen dat in Wit-Rusland te doen, zouden we het in andere landen kunnen doen. Iemand moet de weg wijzen en ik ben geneigd op die elites te vertrouwen.</p>
    </intervention>
    <intervention id="4-221" speaker_id="24087" name="Marcin Libicki" is_mep="True" mode="spoken">
      <p sl="pl">Mijnheer de Voorzitter, voor Wit-Rusland, een land dat in het aardrijkskundige hart van Europa ligt, is het een schande vandaag het onderwerp van debat te zijn in de Raad van Europa vanwege de schending van de mensenrechten. Het is een schande voor Wit-Rusland dat het het enige Europese land is dat is uitgesloten van de Raad van Europa vanwege het niet respecteren van welke fundamentele mensenrechten dan ook.</p>
      <p sl="pl">Daarom vind ik dat de heer Bielan helemaal gelijk had toen hij zei dat het belangrijk is het maatschappelijk middenveld in Wit-Rusland te versterken door steun voor de op die samenleving gerichte radio- en televisie-uitzendingen vanuit Polen.</p>
    </intervention>
    <intervention id="4-222" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik wil graag de aandacht vestigen op de voortdurende onderdrukking van jonge Wit-Russische democraten. Half januari zijn verscheidene personen voor twee weken gevangengezet en daarna van de universiteit verwijderd. Ik heb ook wat namen: Zmitser Zhaleznichenka, Anton Kalinouski en Franak Viachorka.</p>
      <p sl="en">Ik nodig de universiteiten in de Europese Unie uit deze dappere jonge mensen alternatieve studiemogelijkheden te bieden, de verstrekking van visa te vergemakkelijken en de universiteitsbazen die ermee ingestemd hebben deze studenten als werktuigen te gebruiken ter wille van de Loekasjenko-onderdrukking, op de zwarte lijst van de EU te zetten.</p>
    </intervention>
    <intervention id="4-223" speaker_id="1429" name="Christopher Beazley" is_mep="True" mode="spoken">
      <p sl="en">Mijnheer de Voorzitter, ik heb begrepen dat de Vrije Universiteit van Minsk tegenwoordig gehuisvest is in Vilnius in Litouwen. Ik vraag me af of de heer Figeľ, lid van de Commissie, zou willen overwegen een brief te schrijven aan de ministers van onderwijs en cultuur van de 26 andere EU-lidstaten met het voorstel 27 Vrije Universiteiten van Minsk op te richten. Als het over het Verenigd Koninkrijk gaat, dan zijn er natuurlijk belangrijke universiteiten als Oxford en Cambridge, maar ik zou Bristol willen aanraden.</p>
    </intervention>
    <intervention id="4-224" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, twintig jaar geleden heb ik toespraken gehouden aan de ondergrondse universiteiten van Tsjecho-Slowakije en Polen. Het doet mij veel genoegen vandaag te horen hoe groot de steun is van onze collega’s uit de Baltische landen, Slowakije, Tsjechië en Polen voor de oppositie in Wit-Rusland. Ik wil hen graag oprecht bedanken. U doet iets belangrijks voor de EU – meer dan diegenen die besprekingen houden waardoor een corrupt regime dat vernietigd moet worden alleen maar versterkt en gesteund wordt. Ik ben het eens met de heer Buzek: Rusland heeft hier een verantwoordelijkheid. Dit is een postkoloniale en prekoloniale situatie die we niet langer zouden moeten accepteren.</p>
    </intervention>
    <intervention id="4-225" speaker_id="1838" name="Voorzitter" is_mep="True" mode="spoken">
      <p sl="nl">Daarmee wordt onze nieuwe snelle ‘catch-the-eye’-procedure beëindigd.</p>
      <p sl="nl">U hebt bewezen dat het mogelijk is veel dingen in korte tijd te zeggen; daar dank ik u voor.</p>
      <p sl="nl">Nu gaan we verder met de reactie van de Commissie.</p>
    </intervention>
    <intervention id="4-226" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mijnheer de Voorzitter, de situatie in Wit-Rusland heeft zich de laatste tijd snel ontwikkeld. Na half januari zijn vijf van de zes politieke gevangenen die als zodanig waren genoemd, vrijgelaten. Een van deze politieke gevangenen, de vroegere presidentskandidaat Aleksandr Kozulin, zit nog steeds gevangen en heeft een slechte gezondheid.</p>
      <p sl="en">De Commissie heeft van haar kant, via mijn collega in de Commissie mevrouw Ferrero-Waldner, haar voldoening over de vrijlating van de gevangenen tot uiting gebracht. Om deze vrijlating was al lang geleden door alle EU-instellingen, inclusief het Europees Parlement, gevraagd.</p>
      <p sl="en">We zijn er echter even duidelijk over geweest dat we willen dat alle politieke gevangenen vrijgelaten worden en dat er een einde komt aan het stelselmatig lastig vallen van het maatschappelijk middenveld in Wit-Rusland, voordat we onze relatie met Wit-Rusland een nieuwe dimensie kunnen geven.</p>
      <p sl="en">Met andere woorden, onze boodschap aan Wit-Rusland blijft gelijk: een volledig partnerschap met Wit-Rusland is pas mogelijk als het land overtuigende stappen zet in de richting van democratisering en van respect voor mensenrechten en de rechtstaat.</p>
      <p sl="en">Dat is de strekking van de Europese boodschap aan Wit-Rusland van meer dan een jaar geleden, waarin de ‘12 eisen voor democratisering’ zijn opgenomen die in de resolutie worden genoemd. Nogmaals, de vrijlating van alle politieke gevangenen zou in dit verband een belangrijke stap zijn.</p>
      <p sl="en">We zullen verder de geplande parlementsverkiezingen in september 2008 nauwlettend volgen. Als de Wit-Russische autoriteiten vrije en eerlijke verkiezingen organiseren, zullen we dat beschouwen als een beslissende stap van hun kant. We hopen dat de OVSE in staat zal zijn een volledige observatiemissie naar deze verkiezing af te vaardigen en dat het Europees Parlement ook in staat zal zijn er vertegenwoordigers heen te sturen.</p>
      <p sl="en">Een andere belangrijke eis in uw resolutie is dat Wit-Rusland een moratorium op de doodstraf instelt. De Europese Unie heeft deze boodschap doorgegeven aan de Wit-Russische autoriteiten.</p>
      <p sl="en">Om nu terug te komen op de recente ontwikkelingen in Wit-Rusland: er is een ander onderwerp dat ons na aan het hart ligt en waarmee veel vooruitgang is geboekt de laatste maanden. Dat is de opening van de delegatie van de Europese Commissie in Minsk, waartoe we het verzoek al meer dan twee jaar geleden hebben gedaan en die nu nadert. We hopen dat we de oprichtingsovereenkomst snel kunnen tekenen, zodat onze delegatie zonder vertraging geopend kan worden.</p>
      <p sl="en">Door deze delegatie zullen we onze banden met het maatschappelijk middenveld in Wit-Rusland kunnen versterken en ook contacten kunnen leggen met de middelste bestuurslaag, die open zou kunnen staan voor democratische veranderingen.</p>
      <p sl="en">Zoals in uw resolutie onderstreept wordt, hebben we een aantal technische bijeenkomsten gehad met deskundigen uit Wit-Rusland over zaken die voor beide partijen interessant zijn, zoals energie, transport en het milieu. Ik wil echter herhalen dat de reikwijdte van deze bijeenkomsten beperkt blijft zolang de politieke situatie in Wit-Rusland niet verandert.</p>
      <p sl="en">Wat betreft de steun van de Commissie aan het maatschappelijke middenveld in Wit-Rusland, de Commissie blijft zich daar meer dan ooit voor inzetten en het bijstandsplan voor 2008 richt zich vooral op de versteviging van het maatschappelijk middenveld en de onafhankelijke media in Wit-Rusland. De Commissie heeft bovendien duidelijk gemaakt dat de steun aan de Europese Universiteit voor menswetenschappen in ballingschap, gevestigd in Vilnius, zo lang als nodig is zal blijven bestaan. Ik zal ook de boodschap met betrekking tot de Vrije Universiteit doorgeven aan mijn college Figeľ. Ik vind dit een heel interessant en goed idee.</p>
      <p sl="en">Een paar andere opmerkingen voor de heer Pinior en mevrouw Schroedter. Het openen van onderhandelingen over visumvereenvoudiging en overname is een van de elementen die overwogen zullen worden in het geval van een werkelijke doorbraak in de relatie. Volgens het EU-beleid kan visumversoepeling alleen overwogen worden in de context van het overnamebeleid van de Europese Commissie als onderdeel van een reëel partnerschap in het kader van de externe betrekkingen.</p>
      <p sl="en">Dit is aan Wit-Rusland uitgelegd in de mondelinge verklaring van de Commissie verzonden op 8 mei. De bereidheid van de Europese Unie om deze onderhandelingen te beginnen met buurlanden die een actieplan hebben vastgesteld, is ook opnieuw bevestigd via de mededeling van de Commissie over dit onderwerp van december 2006. In het geval van Wit-Rusland wordt niet aan deze voorwaarden voldaan.</p>
      <p sl="en">Wat betreft het door de heer Bielan aangesneden onderwerp, opdrachten worden ten behoeve van transparante en eerlijke concurrentie pas na strenge aanbestedingsprocedures door de Commissie verleend. Dat betekent dat de Commissie geen radio- en tv-stations steunt, maar alleen specifieke programma’s. In het regionale informatie- en communicatieprogramma van ENPI wordt voor een bedrag van EUR 7 miljoen steun voor media-activiteiten afgesproken voor zeven landen gedurende drie jaar. De aanbestedingsprocedure loopt en media in zowel de Europese Unie als de partnerlanden kunnen inschrijven voor opdrachten.</p>
    </intervention>
    <intervention id="4-227" speaker_id="1838" name="Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats aan het eind van de debatten.</p>
      <p sl="nl">Schriftelijke verklaringen (Artikel 142)</p>
    </intervention>
    <intervention id="4-228" speaker_id="23717" name="Genowefa Grabowska" is_mep="True" mode="written">
      <p sl="pl">Als medeauteur van de resolutie van het Europees Parlement over Wit-Rusland wil ik graag aandacht vragen voor de staat van de democratie, het respect voor mensenrechten en de situatie van de inwoners van Wit-Rusland in het algemeen. Wit-Rusland is niet alleen een naaste buur van de Unie en betrokken bij het Europees nabuurschapsbeleid, maar ook een naaste buur van mijn land, Polen. Wij delen een grens.</p>
      <p sl="pl">Dat is waarschijnlijk de beste verklaring voor het feit dat in mijn werk hier in het Europees Parlement de vervulling van de werkelijke hoop en verwachtingen van gewone mensen in dat land zo belangrijk voor mij is. Je kunt immers niet onverschillig blijven tegenover datgene wat je vlak over de grens ziet gebeuren: beperkingen aan en overheidsdruk op NGO’s, intimidatie, en vervolging en gevangenneming van mensen die actief zijn voor de democratische oppositie, zoals leiders van de jeugdbewegingen die bekend staan onder de naam Wit-Russisch Volksfront en Jong Front.</p>
      <p sl="pl">Daarom moet er snel een echte dialoog gestart worden tussen de regering van Wit-Rusland en de Europese Unie. Het is niet alleen het recht van de Unie maar ook haar plicht om van de regering van Wit-Rusland de vrijlating van alle politieke gevangenen te eisen, garanties voor de vrijheid van de media, onafhankelijkheid van de rechterlijke macht, en ook respect voor democratische waarden en voor de grondrechten van het volk van Wit-Rusland. Er moet prioriteit gegeven worden aan de afschaffing van de doodstraf.</p>
      <p sl="pl">Van zijn kant heeft het Europees Parlement stappen gezet om het voor Wit-Russische onderdanen gemakkelijker te maken EU-gebied binnen te komen en daar een tijd te verblijven. De verlaging of zelfs de volledige afschaffing van visumkosten wordt op het moment in overweging genomen. Dat is de enige manier om te voorkomen dat Wit-Rusland en zijn onderdanen nog meer geïsoleerd worden.</p>
    </intervention>
  </section>
  <section id="creitem22" title="9.3. Noord-Kivu (Democratische Republiek Congo) (stemming)">
    <intervention id="4-230" speaker_id="1838" name="Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties inzake Noord-Kivu (Democratische Republiek Congo) .</p>
    </intervention>
    <intervention id="4-231" speaker_id="4508" name="Erik Meijer" is_mep="True" mode="spoken">
      <p sl="nl">auteur . Mijnheer de Voorzitter, terecht is er in dit Parlement veel aandacht voor wat er gebeurt in de voormalige Belgische kolonie Congo en in het bijzonder voor de voortdurende gevechten, verdrijvingen, verkrachtingen en massamoorden in het oosten van dat enorme land. Die gruwelen hebben voor een deel te maken met conflicten in de aangrenzende staten Rwanda, Burundi en Uganda. Internationaal erkende staatsgrenzen zijn van weinig betekenis voor groepen mensen die als gevolg van verdrijving of gebrek aan bestaansbronnen steeds een nieuw woongebied moeten zoeken. In dit gebied is alles in beweging en het gaat erom dat die beweging zo weinig mogelijk geweld en andere gruwelen oproept. Krijgsheren die aanzien, macht en rijkdom verwerven door het in stand houden van conflicten, vergroten de reeds bestaande problemen en maken ze nog moeilijker oplosbaar.</p>
      <p sl="nl">Zeer recent, op 17 januari, hebben wij hier de toestand in Congo besproken en een resolutie aangenomen, waarin de wens staat dat alle gruwelen ophouden. Ik vrees dat we over dit onderwerp nog vele resoluties kunnen aannemen zonder dat een oplossing naderbij komt. Wie de verwachting had dat de verkiezingen van vorig jaar de problemen in Congo zouden kunnen oplossen, is bedrogen uitgekomen. De zittende president, Kabila, heeft gewonnen maar hij vertegenwoordigt andere standpunten dan de beweging waaruit hij is voortgekomen en de uitkomsten van zowel de presidentsverkiezingen als de parlementsverkiezingen waren voor de oppositie omstreden.</p>
      <p sl="nl">De vraag is of zo'n groot land met slechte verkeersverbindingen en een zeer grote verscheidenheid aan volkeren wel in staat is om te functioneren op een wijze die gesteund wordt door alle bevolkingsgroepen en alle uiteenlopende politieke krachten. Nu dit niet lijkt te lukken wordt Congo een gebied waar levensbedreigende ziekten vrij spel hebben, roofbouw op natuur en landschap plaatsvindt en de mensen volkomen rechteloos blijven. De vraag is of de wapenstilstand van 23 januari voor Noord- en Zuid-Kivu, die uitgaat van ontwapening van de strijdende groepen en terugkeer van vluchtelingen naar hun woonplaatsen, uitvoerbaar is en of het optreden van de Verenigde Naties ter plekke daartoe kan bijdragen. Dat lukt niet door partij te kiezen in conflicten maar mogelijk wel door de strijdende partijen ertoe te overtuigen bijvoorbeeld af te zien van seksueel geweld en artsen toe te laten.</p>
    </intervention>
    <intervention id="4-232" speaker_id="28282" name="Alain Hutchinson" is_mep="True" mode="spoken">
      <p sl="fr">auteur . – Mijnheer de Voorzitter, het is niet mijn bedoeling de situatie in de Democratische Republiek Congo als geheel te bespreken, maar vooral het noordoostelijke deel en de regio Kivu, waar al jaren een vuile oorlog woedt die de laatste maanden zelfs nog in intensiteit is toegenomen.</p>
      <p sl="fr">Men zou kunnen zeggen dat alle oorlogen vuil zijn, maar deze is nog veel vuiler. Deze oorlog heeft honderdduizenden slachtoffers, doden en vluchtelingen opgeleverd en blijft dat doen, maar honderden en duizenden vrouwen, kleine meisjes en grootmoeders hebben ook geleden onder wat nu ‘seksueel geweld’ genoemd wordt. Het is echter meer dan dat; het is het gebruik van verkrachting als een echt oorlogswapen, dat wordt gebruikt temidden van een bepaalde mate van onverschilligheid van de publieke opinie en de internationale gemeenschap, meer specifiek de Europese publieke opinie.</p>
      <p sl="fr">Deze gemene oorlog woedt al twee jaar tussen rivaliserende facties, namelijk het opstandelingenleger geleid door Laurent Nkunda, een dissidente Congolese generaal, de vroegere plegers van de genocide in Rwanda, die geïmporteerd zijn na het eind van de campagne in 1994, en, helaas ook, bepaalde elementen van het onlangs ontmantelde Congolese leger. Genoeg is genoeg. Gelukkig is er onlangs een vredesconferentie gehouden, die bijgewoond werd door alle betrokken facties en tot een staakt-het-vuren heeft geleid. Helaas, mijnheer de Voorzitter, is dit staakt-het-vuren zeer breekbaar en loopt de spanning alweer op.</p>
      <p sl="fr">Daarom stellen we voor de volgende twee prioriteiten te stellen. Onze eerste zorg is bescherming van de burgers, dus we willen middelen beschikbaar stellen voor de MONUC-missie ter plaatse om hen te verdedigen. Overeenkomstig hoofdstuk VII van het VN-Handvest kan MONUC wapens gebruiken voor deze missie, want de slachtpartijen moeten gewoon ophouden. De tweede prioriteit is steun aan de vredesinspanningen daar, want de oplossing voor het probleem in het gebied van de Grote Meren is een politieke oplossing, waarbij alle partijen betrokken zijn, inclusief Rwanda, dat zijn toezeggingen moet waarmaken om zijn onderdanen die in Kivu opereren, te repatriëren.</p>
    </intervention>
    <intervention id="4-233" speaker_id="23788" name="Adam Bielan" is_mep="True" mode="spoken">
      <p sl="pl">auteur – Mijnheer de Voorzitter, sinds het eind van de Tweede Wereldoorlog is geen enkele conflict zo wreed en barbaars geweest als dat in de Congo. Het gewapende conflict in de provincie Noord-Kivu duurt reeds tien jaar, met wisselende intensiteit. Het heeft meer dan vijf miljoen slachtoffers gekost. Elke dag vallen er als gevolg van de gevechten ongeveer 1500 slachtoffers.</p>
      <p sl="pl">Massamoorden, verkrachting van jonge meisjes en moeders en gedwongen recrutering van burgers en kinderen door de gewapende troepen zijn aan de orde van de dag. Ook vele andere ernstige schendingen van de mensenrechten zijn de afgelopen maanden in het oosten van de Democratische Republiek Congo voorgevallen. Die schendingen worden gepleegd door de opstandelingentroepen die loyaal zijn aan Laurent Nkunda, door de strijders van de democratische troepen die proberen Rwanda te bevrijden, en door het Congolese leger zelf. In het oostelijk deel van Congo zijn onmiddellijk medische hulp en voedselvoorraden nodig, omdat de meeste humanitaire organisaties hun activiteiten hebben moeten opschorten als gevolg van de recente gebeurtenissen.</p>
      <p sl="pl">Ik roep de Raad en de Europese Commissie daarom op crisisfinanciering beschikbaar te stellen met het oog op de ongewoon ernstige humanitaire situatie in deze streek.</p>
    </intervention>
    <intervention id="4-234" speaker_id="2229" name="Bernd Posselt" is_mep="True" mode="spoken">
      <p sl="de">auteur . − Mijnheer de Voorzitter, iedereen die het gebied van de Grote Meren in Oost-Afrika wel eens vanuit de lucht heeft gezien, zou kunnen denken dat het een paradijs is. In werkelijkheid is het vaak eerder de hel op aarde. Enerzijds is het een streek met fantastisch natuurschoon en een overvloed aan natuurlijke rijkdommen, anderzijds wordt er afschuwelijk geleden. Dit lijden ontstaat door natuurrampen, oorlog, verdrijving, hongersnood, ziekte, bloedbaden, massaverkrachtingen en conflicten tussen etnische groepen – erger dan bijna overal elders. Alleen al in Noord-Kivu zijn er 800 000 intern ontheemden.</p>
      <p sl="de">Het is belangrijk ons te realiseren dat dit probleem van verdrijving aan beide kanten van de grens speelt. In Afrika ziet men een verschijnsel dat in deze vorm nergens anders voorkomt, namelijk dat mensen niet alleen van een bepaalde kant van de grens naar de andere kant verplaatst worden, maar dat ieder land mensen van zijn kant van de grens verbant naar het andere land, zodat er vluchtelingen en intern ontheemden zijn aan beide kanten. Als gevolg daarvan zijn de landen volledig instabiel. Daarom moeten we humanitaire bijstand verlenen en moeten we er in zeer groten getale aanwezig zijn om de mensen te helpen.</p>
      <p sl="de">In wezen is dit echter alleen maar symptoombestrijding. Tenzij we een redelijk levensvatbare staat en rechtstaatstructuren kunnen opbouwen, houdt de ramp nooit op, hoe veel hulp we ook verlenen. Daarom is het zo belangrijk voor ons om een belangrijke rol te spelen, ook politiek. Het op 23 januari uitgeroepen staakt-het-vuren is enorm broos en bestaat eigenlijk alleen maar op papier. Het is daarom dringend nodig dat we alle partijen dwingen om om de tafel te gaan zitten en met elkaar te praten, maar dat betekent ook dat wij onze steen moeten bijdragen.</p>
      <p sl="de">Het is te betreuren dat Europeanen vaak van deze rampen profiteren. Daarom is de oproep aan ons om certificaten van oorsprong voor bijvoorbeeld natuurlijke hulpbronnen serieuzer te nemen, gerechtvaardigd, want het zijn vaak Europeanen die het lijden van de mensen misbruiken om er zelf beter van te worden. We hebben hier ook een verantwoordelijkheid en we zouden ons niet tevreden moeten stellen met het houden van mooie toespraken en het aandragen van noodoplossingen.</p>
    </intervention>
    <intervention id="4-235" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur . – Mijnheer de Voorzitter, we beleven vandaag een nieuwe aflevering van die tragische vervolgserie die zich afspeelt in de Democratische Republiek Congo.</p>
      <p sl="es">In dit geval is de plaats van handeling Noord-Kivu, maar het gaat om dezelfde gebeurtenissen en slachtoffers als waarover verslag is gedaan in een spoedeisende resolutie in de vergaderperiode van januari.</p>
      <p sl="es">Sinds 1998 zijn er bijna vijf en een half miljoen mensen omgekomen in de oorlog, en er sterven elke maand nog eens vijfenveertigduizend mensen als direct of indirect gevolg van de oorlog. Het komt erop neer dat er elke dag vijftienhonderd mensen sterven: met andere woorden, sinds we maandag zijn begonnen aan deze vergaderperiode, zijn er al zesduizend mensen gestorven in de Democratische Republiek Congo.</p>
      <p sl="es">Bovendien is er de laatste maanden, in het bijzonder in het oosten van het land, een toename van moordpartijen, verkrachting van kleine meisjes en vrouwen en gedwongen rekrutering van meisjes en jongens. Zowel de rebellentroepen van Laurent Nkunda als de soldaten die vechten in de Democratische Strijdkrachten voor de Bevrijding van Rwanda zijn voor dit alles verantwoordelijk.</p>
      <p sl="es">Wij moeten ook niet vergeten dat het MONUC-mandaat is gebaseerd op Hoofdstuk VII van het Handvest van de Verenigde Naties, welke het recht geeft alle noodzakelijke middelen aan te wenden om pogingen tot geweld die het leven of de integriteit van burgers in gevaar brengen of een bedreiging vormen voor het politieke proces, tegen te gaan.</p>
      <p sl="es">Tot op heden is echter gebleken dat de aanwezigheid van de MONUC volstrekt onvoldoende is om een einde te maken aan deze barbaarse daden. Wij moeten daarom weer een beroep doen op de Veiligheidsraad om te reageren en alle beschikbare middelen aan te wenden om deze afslachtingen in te beperken.</p>
      <p sl="es">Bovendien blijven, hoewel we ingenomen moeten zijn met de Conferentie van Goma die de weg naar politieke onderhandeling vrijmaakt, de overeenkomsten, met name de overeenkomsten inzake demobilisatie, tweeslachtig en is de toepassing ervan onduidelijk.</p>
      <p sl="es">Ten slotte ligt hier nog een kans, zoals Bernd Posselt al heeft gezegd, om nogmaals te eisen dat controlemechanismen weer worden geactiveerd en ten uitvoer gebracht, zoals het Kimberleyproces voor oorsprongscertificaten van natuurlijke rijkdommen, voor diamanten ingevoerd door de EU.</p>
    </intervention>
    <intervention id="4-236" speaker_id="28301" name="Tadeusz Zwiefka" is_mep="True" mode="spoken">
      <p sl="pl">namens de PPE-DE-Fractie. – Mijnheer de Voorzitter, Joseph Conrad verwees naar Congo als het hart der duisternis. Vanaf het begin van het bestaan van Congo, dat wil zeggen vanaf 1960, is het land het toneel geweest van afschuwelijke pogroms, moorden en burgeroorlogen. Als gevolg daarvan is Congo nooit in staat geweest op eigen benen te staan, ondanks dat het land is gezegend met overvloedige natuurlijke rijkdommen. Het conflict in het gebied is het wreedste en meest barbaarse dat heeft plaats gevonden sinds het einde van de Tweede Wereldoorlog. Helaas blijft het conflict bestaan en eist het elke maand het leven van bijna 50 000 mensen. De helft van de slachtoffers zijn kinderen jonger dan vijf jaar. De doortocht van de legers gaat gepaard met allerlei soorten misdaden tegen de burgerbevolking: verkrachtingen, plundering en moord. Daarom verwelkomen wij het resultaat van de vredesconferentie van Goma en verwachten er veel van. Het kan het einde betekenen van een gewapend conflict in de regio Kivu, maar of dat zo is, hangt ook deels van ons af.</p>
      <p sl="pl">Maar misschien blijkt het onmogelijk dit conflict op te lossen zonder de steun van de internationale gemeenschap en de buurlanden. Het is belangrijk dat de internationale steun niet beperkt blijft tot politieke verklaringen, maar dat deze zich eerst en vooral richt op het verschaffen van passende financiële, organisatorische en technische hulp.</p>
    </intervention>
    <intervention id="4-237" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, volgens de hulpinstanties is de situatie in Noord-Kivu in sommige opzichten nog slechter dan in Darfur. Noord-Kivu staat echter niet in het middelpunt van de belangstelling, en niemand in de internationale gemeenschap slaat acht op wat daar gebeurt. Sinds het officiële vredesakkoord van 2002, heeft de regering van Kabila getracht de regionale militie te integreren in een nationaal leger, tot dusver met weinig succes. De burgerbevolking is nog kwetsbaar voor de effecten van de gewapende conflicten. Artsen zonder Grenzen/Médecins Sans Frontières (MSF) benadrukt de problemen waarmee hulpverleners worden geconfronteerd als ze de burgerbevolking willen bereiken als gevolg van de voortgaande gevechten, en zegt dat ondervoeding een andere belangrijke bedreiging is voor de bevolking in Noord-Kivu.</p>
      <p sl="de">Wij dringen er daarom bij de Raad en de Commissie op aan onmiddellijk hulp te verschaffen en zonder uitstel uitgebreide medische hulpprogramma’s op te zetten voor de burgerbevolking in het oostelijk deel van de Democratische Republiek Congo. Wij verzoeken de Raad en de Commissie ook dringend zeker te stellen dat de recente versterking van de VN-missie leidt tot substantiële verbeteringen in de veiligheid van de bevolking.</p>
    </intervention>
    <intervention id="4-238" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie. – Mijnheer de Voorzitter, ondanks de overeenkomst die is bereikt in Goma inzake de verbetering van veiligheid en ontwikkeling in Congo, worden de mensenrechten nog steeds geschonden in de provincie Kivu. Alleen al sinds het einde van 2006 werden driehonderdduizend mensen gedwongen hun huis te verlaten als gevolg van toenemend geweld. Het geweld treft in het bijzonder vrouwen en kinderen. Zij worden het slachtoffer van verkrachting of worden gedwongen zich aan te sluiten bij gewapende groepen. Tot op heden zijn zes miljoen mensen ontheemd, en zijn vijf miljoen mensen gestorven als gevolg van conflict en oorlog die door economische belangengroepen worden gevoed en gesteund door regeringen die erop gebrand zijn voordeel te halen uit de rijkdommen die daar aanwezig zijn.</p>
      <p sl="pl">Daarom is er meer nodig dan debatten en resoluties in het Europees Parlement en humanitaire hulp aan de inwoners van Congo. De roofzuchtige exploitatie van natuurlijke rijkdommen moet gestopt worden, evenals de speculatieve activiteiten van internationale bedrijven die zich verrijken ten koste van het leven en de gezondheid van de inwoners van het gebied.</p>
    </intervention>
    <intervention id="4-239" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, we weten dat onze woorden hier waarschijnlijk weinig zoden aan de dijk zullen zetten. We kunnen alleen maar hopen dat alle partijen zich blijvend zullen houden aan de afspraken die op de Goma-conferentie zijn gemaakt en dat er nu eindelijk een einde komt aan de waanzin die Noord-Kivu al veel te lang in zijn greep houdt. Volgens de VN zijn sinds het begin van de gevechten zo'n 800.000 mensen hun huizen ontvlucht. Duizenden en duizenden vrouwen en meisjes werden het slachtoffer van gruwelijke verkrachtingen, kinderen worden gedwongen mee te vechten.</p>
      <p sl="nl">Daarbij mogen we niet vergeten dat het zeker niet alleen de militieleden van Nkunda zijn die verantwoordelijk zijn voor de massale wreedheden. Nee, alle partijen, ook de regeringssoldaten hebben op systematische wijze misdaden tegen de mensheid begaan. In Noord-Kivu zijn er niet te veel good guys . Op termijn moeten zo veel mogelijk schuldigen daarom berecht worden. Zij moeten zich verantwoorden voor hun gruweldaden. Dit is niet alleen een verantwoordelijkheid voor het internationaal strafgerechtshof, het is in de eerste plaats een verantwoordelijkheid van de Congolese leiders en van Joseph Kabila.</p>
    </intervention>
    <intervention id="4-240" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, zoals Bernd Posselt heeft gesteld, zijn grote gebieden van Congo een hel op aarde. Dit is verslechterd door bepaalde eenheden die niet allemaal Congolees zijn. Ik wil de aandacht vestigen op een situatie die ik zelf heb gezien, namelijk het grote aantal kinderen in het gebied dat wees is geworden als gevolg van het conflict. Volgens mij zouden de financiële middelen naar missionarissen moeten gaan om hen in staat te stellen voor deze kinderen te zorgen, met name voor de jongens, zodat ze niet bij de legers worden ingelijfd. Als de jongens eenmaal zijn ingelijfd, kunnen ze weinig anders meer dan schieten en verkrachten. Staat u mij toe om te herhalen, mevrouw de commissaris, dat financiering nodig is voor zorg en onderwijs voor deze ongelukkige mensen.</p>
    </intervention>
    <intervention id="4-241" speaker_id="28352" name="Zuzana Roithová" is_mep="True" mode="spoken">
      <p sl="cs">Mevrouw de commissaris, ik doe een beroep op de Commissie hier in Straatsburg om nu financiële middelen vrij te maken die gereserveerd zijn voor crisissituaties en om onmiddellijk te beginnen met wederopbouwprojecten, in het bijzonder met een breed opgezet programma van algemene medische steun voor de burgers in Noord- Kivu.</p>
      <p sl="cs">De recente aardbeving heeft wat al een humanitaire ramp was nog erger gemaakt. Wij allen hier vragen de Commissie en de Raad ook om onmiddellijk een Afrika-brede coalitie te initiëren voor het vinden van een politieke oplossing voor het conflict.</p>
    </intervention>
    <intervention id="4-242" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie blijft zeer bezorgd omtrent de afschrikwekkende humanitaire situatie in de Kivu-provincies, en in het bijzonder in Noord-Kivu, waar het aantal intern verplaatste mensen – op het moment meer dan 800 000 alleen in Noord-Kivu – zoveel als verdubbeld is in de loop van 2007, waardoor de kwetsbaarheid van de bevolking die al zucht onder ontberingen, alarmerend wordt vergroot.</p>
      <p sl="en">Tegelijkertijd zijn we ons bewust van, en veroordelen we de ernstige schendingen van de rechten van de mens – met inbegrip van rekrutering van kindsoldaten en algemeen verbreid seksueel geweld – die plaats vinden in het gebied.</p>
      <p sl="en">Toch is het, in dit verband, belangrijk niet te vergeten dat de huidige kritieke situatie in Noord-Kivu, terwijl deze is verslechterd door de gevechten die plaats hebben gevonden in de tweede helft van 2007, een gevolg is van jaren van oorlog in de regio. De grondoorzaken van het Kivu conflict kunnen helemaal tot de Rwandese genocide worden teruggevoerd in het begin van de jaren negentig van de vorige eeuw, terwijl we ook in gedachte moeten houden dat er verschillende locale componenten zijn – zoals onvoldoende politieke vertegenwoordiging van etnische minderheden, plundering van natuurlijke rijkdommen en kwesties van grondbezitstructuur – die significant bijdragen aan de instabiliteit en onveiligheid in het oosten van de Democratische Republiek Congo.</p>
      <p sl="en">Daarom ziet de Commissie de recente Vredesconferentie van Goma en het daaropvolgend staakt-het-vuren als positieve stappen naar de oplossing van het voortdurende conflict in de oostelijke Democratische Republiek Congo. De Conferentie heeft de geloofwaardigheid van president Kabila hersteld na de nederlaag van het leger tegen de troepen van generaal Nkunda aan het einde van 2007, en heeft een inter-provinciaal dialoogproces op gang gebracht – iets waarvan de Commissie altijd voorstander is geweest.</p>
      <p sl="en">Bovendien heeft de Conferentie van Goma, conform de toezeggingen die zijn gedaan door de Democratische Republiek Congo en Rwanda in hun Gezamenlijk Communiqué van Nairobi in November 2007, ook opnieuw de noodzaak benadrukt om het probleem van de ex-FAR als prioriteit aan te pakken. Tegelijkertijd werd duidelijk gemaakt dat het noodzakelijk is om de fundamentele oorzaken van het conflict aan te pakken, terwijl het gezag van de staat in het oosten wordt hersteld.</p>
      <p sl="en">Dat gezegd hebbende, moet niet vergeten worden dat er niets definitief is opgelost in Goma of Nairobi. Het vinden van een permanente oplossing voor de fundamentele oorzaken van de Kivu crisis, en derhalve een duurzaam herstel van vrede in de regio, zal tijd vergen. In feite betekenen het Gezamenlijk Communiqué van Nairobi en de Conferentie van Goma, terwijl ze elkaar aanvullen, een bemoedigend begin – maar alleen een begin – van een moeilijk en langdurig proces.</p>
      <p sl="en">De grootste uitdaging die nu voor ons ligt, is een effectieve tenuitvoerlegging van de toezeggingen van Nairobi en Goma. Men moet zeker stellen dat alle betreffende belanghebbenden bij hun toezeggingen blijven. De EU zal dit proces van nabij blijven volgen en er actief aan deelnemen.</p>
      <p sl="en">In dit verband, is internationale actie bij de ondersteuning van de Congolezen zeer nodig. De Commissie is, samen met de lidstaten, bereid om een belangrijke rol te blijven spelen in de Kivu-provincies. Wij zijn van oudsher een van de belangrijkste donoren in het oosten, door middel van onze humanitaire hulp en onze rehabilitatie- en capaciteitsopbouw-programma’s. Wij zijn bereid om onze steun voor het gebied verder te vergroten, vooral door Europese initiatieven, evenals in nauwe samenwerking met de Verenigde Naties.</p>
    </intervention>
    <intervention id="4-243" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem23" title="10. Stemmingen">
    <intervention id="4-245" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem24" title="10.1. Oost-Timor (stemming)"/>
  <section id="creitem25" title="10.2. Wit-Rusland (stemming)">
    <intervention id="4-249" speaker_id="5570" name="José Ribeiro e Castro" is_mep="True" mode="spoken">
      <p sl="fr">auteur . – Mijnheer de Voorzitter, dit is alleen om de namen van de organisaties genoemd in paragraaf 3 te corrigeren. U hebt de namen op de stemmingslijsten, en daarom hoeven deze niet herhaald te worden.</p>
    </intervention>
    <intervention id="4-251" speaker_id="39763" name="Urszula Gacek" is_mep="True" mode="spoken">
      <p sl="en">Mijnheer de Voorzitter, ik kom namens mijn fractie met een mondeling amendement op het voorgestelde amendement. Terwijl vrijheid van meningsuiting is vastgelegd in het non-paper van de Commissie, is het Internet helaas niet speciaal opgenomen of uitgesloten. Daarom vragen wij, teneinde feitelijk correct te zijn en alle vrijheden van meningsuiting in te sluiten, niet alleen op het Internet, of de zin ’op het Internet’ kan worden verwijderd uit het amendement.</p>
    </intervention>
  </section>
  <section id="creitem26" title="10.3. Noord-Kivu (Democratische Republiek Congo) (stemming)"/>
  <section id="creitem27" title="11. Besluiten inzake bepaalde documenten: zie notulen"/>
  <section id="creitem28" title="12. In het register ingeschreven schriftelijke verklaringen (artikel 116): zie notulen"/>
  <section id="creitem29" title="13. Verzending van de tijdens deze vergadering aangenomen teksten: zie notulen"/>
  <section id="creitem30" title="14. Rooster van de volgende vergaderingen: zie notulen"/>
  <section id="creitem31" title="15. Onderbreking van de zitting">
    <intervention id="4-259" speaker_id="1838" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken en wens iedereen goede reis en wel thuis.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
