<?xml version='1.0' encoding='utf-8'?>
<text id="20070424.NL" lang="nl" date="2007-04-24" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Besluit inzake het verzoek om urgentverklaring">
    <intervention id="2-008" speaker_id="28213" name="Marie-Hélène AUBERT" is_mep="True" mode="spoken" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">rapporteur voor advies van de Commissie landbouw en plattelandsontwikkeling . – Mijnheer de Voorzitter, geachte collega’s, even snel: ik wil alle fracties ertoe oproepen om dit verzoek om urgentverklaring, waarvoor geen enkele noodzaak bestaat, te verwerpen. Enerzijds hebben wij het hier over een ontwerpverordening die pas op 1 januari 2009 in werking zal treden, en anderzijds doet de Commissie landbouw en plattelandsontwikkeling haar werk uitstekend. Zij heeft deze kwestie tijdens haar laatste vergadering behandeld, en zal de kwestie op 7 en 8 mei aanstaande opnieuw bespreken teneinde vorderingen te kunnen maken in de besprekingen die wij met de Raad voeren. Er resten ons nog twee plenaire vergaderingen hier in Straatsburg voordat het Duitse voorzitterschap ten einde loopt, en wij hebben de zaken goed in de hand. Wij gaan door met onze besprekingen. Er is dus geen enkele noodzaak om dit verzoek om urgentverklaring van de Raad in te willigen.</p>
    </intervention>
  </section>
  <section id="creitem4" title="4. Kwijtingen voor het begrotingsjaar 2005 (debat)">
    <intervention id="2-011" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0095/2007) van Salvador Garriga Polledo, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling III, Commissie (SEC(2006)0916 – C6-0263/2006 – 2006/2070(DEC)) (SEC(2006)0915 – C6-0262/2006 – 2006/2070(DEC)),</p>
      <p sl="nl">het verslag (A6-0094/2007) van Bart Staes, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling I, Europees Parlement (C6-0465/2006 – 2006/2071(DEC)),</p>
      <p sl="nl">het verslag (A6-0108/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling II, Raad (C6-0466/2006 – 2006/2072(DEC)),</p>
      <p sl="nl">het verslag (A6-0109/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling IV, Hof van Justitie (C6-0467/2006 – 2006/2073(DEC)),</p>
      <p sl="nl">het verslag (A6-0107/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling V, Rekenkamer (C6-0468/2006 – 2006/2074(DEC)),</p>
      <p sl="nl">het verslag (A6-0110/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling VI, Europees Economisch en Sociaal Comité (C6-0469/2006 – 2006/2075(DEC)),</p>
      <p sl="nl">het verslag (A6-0106/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling VII, Comité van de Regio's (C6-0470/2006 – 2006/2076(DEC)),</p>
      <p sl="nl">het verslag (A6-0104/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling VIII A, Europese ombudsman (C6-0471/2006 – 2006/2063(DEC)),</p>
      <p sl="nl">het verslag (A6-0111/2007) van Daniel Caspary, namens de Commissie begrotingscontrole, over het verlenen van kwijting voor de uitvoering van de algemene begroting van de Europese Unie voor het begrotingsjaar 2005, Afdeling VIII B, Europese Toezichthouder voor gegevensbescherming (C6-0472/2006 – 2006/2170(DEC)),</p>
      <p sl="nl">het verslag (A6-0115/2007) van Mogens N. J. Camre, namens de Commissie begrotingscontrole, over het verlenen van kwijting voor de uitvoering van de begroting van het 6e, 7e, 8e en 9e Europees Ontwikkelingsfonds (EOF) voor het begrotingsjaar 2005 (COM(2006)0429 – C6-0264/2006 – 2006/2169(DEC)),</p>
      <p sl="nl">het verslag (A6-0097/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Centrum voor de ontwikkeling van de beroepsopleiding voor het begrotingsjaar 2005 (C6-0386/2006 – 2006/2153(DEC)),</p>
      <p sl="nl">het verslag (A6-0098/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2005 (C6-0387/2006 – 2006/2154(DEC)),</p>
      <p sl="nl">het verslag (A6-0116/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Bureau voor de wederopbouw voor het begrotingsjaar 2005 (C6-0388/2006 – 2006/2155(DEC)),</p>
      <p sl="nl">het verslag (A6-0118/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Waarnemingscentrum voor racisme en vreemdelingenhaat voor het begrotingsjaar 2005 (C6-0389/2006 – 2006/2156(DEC)),</p>
      <p sl="nl">het verslag (A6-0100/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Waarnemingscentrum voor drugs en drugsverslaving voor het begrotingsjaar 2005 (C6-0390/2006 – 2006/2157(DEC)),</p>
      <p sl="nl">het verslag (A6-0103/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Milieuagentschap voor het begrotingsjaar 2005 (C6-0391/2006 – 2006/2158(DEC)),</p>
      <p sl="nl">het verslag (A6-0105/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2005 (C6-0392/2006 – 2006/2159(DEC)),</p>
      <p sl="nl">het verslag (A6-0101/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Vertaalbureau voor de organen van de Europese Unie voor het begrotingsjaar 2005 (C6-0393/2006 – 2006/2160(DEC)),</p>
      <p sl="nl">het verslag (A6-0099/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Geneesmiddelenbureau voor het begrotingsjaar 2005 (C6-0394/2006 – 2006/2161(DEC)),</p>
      <p sl="nl">het verslag (A6-0120/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van Eurojust voor het begrotingsjaar 2005 (C6-0395/2006 – 2006/2162(DEC)),</p>
      <p sl="nl">het verslag (A6-0113/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van de Europese Stichting voor opleiding voor het begrotingsjaar 2005 (C6-0396/2006 – 2006/2163(DEC)),</p>
      <p sl="nl">het verslag (A6-0114/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Agentschap voor maritieme veiligheid voor het begrotingsjaar 2005 (C6–0397/2006 – 2006/2164(DEC)),</p>
      <p sl="nl">het verslag (A6-0121/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Agentschap voor de veiligheid van de luchtvaart voor het begrotingsjaar 2005 (C6-0398/2006 – 2006/2165(DEC)),</p>
      <p sl="nl">het verslag (A6-0112/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europese Autoriteit voor voedselveiligheid voor het begrotingsjaar 2005 (C6-0399/2006 – 2006/2166(DEC)),</p>
      <p sl="nl">het verslag (A6-0119/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2005 (C6-0400/2006 – 2006/2167(DEC)), en</p>
      <p sl="nl">het verslag (A6-0102/2007) van Edit Herczog, namens de Commissie begrotingscontrole, over het verlenen van kwijting voor de uitvoering van de begroting van het Europees Agentschap voor netwerk- en informatiebeveiliging voor het begrotingsjaar 2005 (C6-0401/2006 – 2006/2168(DEC)).</p>
    </intervention>
    <intervention id="2-012" speaker_id="1665" name="Salvador GARRIGA POLLEDO" is_mep="True" mode="spoken" role="rapporteur" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Geachte afgevaardigden, commissaris Kallas, we zijn eindelijk toe aan de afronding van de begrotingsprocedure voor het jaar 2005, die verder heeft bestaan uit de opstelling, goedkeuring, uitvoering en ten slotte de kwijting.</p>
      <p sl="es">Begrotingstechnisch kunnen we stellen dat 2005 geen slecht jaar is geweest. Het was een lastig begrotingsjaar, in de zin dat de omstandigheden bepaald niet eenvoudig waren voor de Europese Commissie en het college van commissarissen, aangezien dit de eerste volledige begroting van de uitgebreide Unie was en bovendien de eerste begroting die geheel is uitgevoerd door dit nieuwe college van commissarissen.</p>
      <p sl="es">Ik stel derhalve voorop dat de Europese Commissie geen slecht werk heeft verricht. Om die reden is het voorstel van uw rapporteur kwijting te verlenen voor de communautaire begroting voor het jaar 2005, en dat is wat aan u zal worden voorgelegd in stemming.</p>
      <p sl="es">Dat wil uiteraard niet zeggen dat er geen stevige, goed onderbouwde kritiek is, zowel wat betreft bepaalde directoraten-generaal als meer structurele kritiek, en met betrekking tot sommige punten van de financiële controle die de Commissie de komende jaren zou moeten verbeteren en waarvoor mogelijk heel moeilijk een oplossing kan worden gevonden.</p>
      <p sl="es">Tevens wil ik opmerken dat de Commissie vrij goed heeft gereageerd op het verslag van de Rekenkamer en dat zij diverse lijnen van haar nieuwe actieplan naar voren heeft geschoven. Dat plan moet het, naar ik hoop, mogelijk maken de komende jaren positieve controle uit te oefenen.</p>
      <p sl="es">Ik heb mijn resolutie in wezen gebaseerd op de kwestie van de nationale verklaringen. De nationale beheersverklaringen zijn van groot belang voor dit Parlement. Ze zijn in 2003 in het leven geroepen als door de lidstaten af te geven garantie dat zij beschikken over doelmatige controlesystemen voor de communautaire uitgaven.</p>
      <p sl="es">Daarnaast dienen ze te worden ondertekend door iemand van enig gezag op nationaal niveau. Hoewel het Verdrag bepaalt dat de Europese Commissie verantwoordelijk is voor het begrotingsbeheer, mogen we niet vergeten dat 80 procent van de communautaire uitgaven wordt beheerd in de lidstaten.</p>
      <p sl="es">Daarom achtten wij het noodzakelijk een nieuw initiatief over de nationale verklaringen voor te stellen. Wij steunen de onzes inziens moedige initiatieven van sommige lidstaten – en ik noem met name Nederland en het Verenigd Koninkrijk – die binnen de Raad ideeën hebben geopperd over de nationale beheersverklaringen waaraan door andere lidstaten mogelijk geen gevolg kan worden gegeven vanwege hun andere territoriale indeling. Het is echter een stap in de goede richting. Wat wij nu voorstellen in dit verslag is om de vorm van toekomstige verklaringen open te laten, zodat de realiteit van de politieke systemen van alle lidstaten erin tot uiting kan komen.</p>
      <p sl="es">Het belangrijkste voor ons als Europees Parlement is evenwel dat we willen dat deze nationale verklaringen doorgaan, want alleen zo kunnen we de lidstaten echt medeverantwoordelijkheid geven voor de controle op de communautaire middelen. Dat is de werkelijke basis voor deze verklaring van decharge.</p>
      <p sl="es">Er is nog een heel belangrijk punt wat de nationale verklaringen betreft, namelijk dat de betrouwbaarheidsverklaring, althans zoals wij afgevaardigden die zien, een doodlopende weg is. Dat is al twaalf jaar bekend onder diegenen onder ons in dit Huis die deze verklaringen nauwlettend hebben gevolgd.</p>
      <p sl="es">Op dit moment is het onmogelijk na te gaan of de onderliggende verrichtingen in de lidstaten wettig zijn, met name ten aanzien van de structuurfondsen.</p>
      <p sl="es">Er moet derhalve iets worden gedaan om de kwaliteit van de controle en de medeverantwoordelijkheid van de lidstaten te verbeteren. Daarom vragen wij de Raad om een nationale beheersverklaring die alle meebeheerde fondsen dekt en is gebaseerd op verklaringen van diverse nationale instellingen die verantwoordelijk zijn voor het uitgavenbeheer.</p>
      <p sl="es">Ten slotte, mijnheer de Voorzitter, hoewel mijn verslag over meer zaken gaat, ben ik van mening dat een positieve betrouwbaarheidsverklaring mogelijk is de komende jaren. Dat is nodig voor de communautaire instellingen en vooral heel erg nodig voor de publieke opinie, want die wil betrouwbaarheid, transparantie en controle tot op de laatste euro van de openbare middelen die worden beheerd door zowel de Commissie als de lidstaten.</p>
    </intervention>
    <intervention id="2-013" speaker_id="4751" name="Bart STAES" is_mep="True" mode="spoken" role="rapporteur" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, mijn verslag gaat over de kwijting van de Parlementsbegroting. Ik wil vier punten behandelen.</p>
      <p sl="nl">Vooreerst de vaststelling dat we al jaren zeggen in verschillende kwijtingsresoluties dat de kwijting van het Parlement niet alleen het management van de secretaris-generaal of van de administratie betreft, maar ook het beleid en de besluiten van de bestuurlijke organen van ons Huis, de besluiten van de Voorzitter, het Bureau en ook de Conferentie van voorzitters. Bovendien verlenen we geen kwijting aan de secretaris-generaal, maar aan de Voorzitter van het Europees Parlement. In die zin vind ik de paragraaf heel erg belangrijk volgens welke de Voorzitter van het Europees Parlement tijdens de kwijtingsprocedure eigenlijk beschikbaar zou moeten zijn voor de Commissie begrotingscontrole om in een openbaar en formeel debat over de kwijting te praten. Ik verkies daarbij mijn formulering boven het amendement van mevrouw Grässle en de EVP-Fractie. Ik denk trouwens dat het amendement van mevrouw Grässle ingaat tegen wat we vorig jaar goedkeurden met het verslag-Ferber.</p>
      <p sl="nl">Tweede opmerking: het gebouwenbeleid. Het gebouwenbeleid is belangrijk. Het gaat om veel geld en ik vraag de aandacht voor het dispuut dat er bestaat tussen het Europees Parlement en de Belgische regering. De Belgische regering heeft jaren geleden reeds beloofd, net zoals andere regeringen dat gedaan hebben in landen waar het Parlement beschikt over gebouwen, om te zorgen voor de terugbetaling van de kosten van de grond en het bouwrijp maken van de grond. Nu bestaat er in Brussel een dispuut over dit punt en het gaat over een som van om en nabij de 15 miljoen EUR. Dat is heel veel geld. De Belgische regering komt ter zake haar beloftes niet na en daarom vraag ik in deze resolutie heel uitdrukkelijk dat de Belgische regering dat wel zal doen. Dit betekent een concrete steun in de rug van onze onderhandelaars, de Voorzitter van het Europees Parlement en de voor het gebouwenbeleid verantwoordelijke ondervoorzitter. Ik vraag in de resolutie ook heel speciaal aandacht voor de impact die het Europees Parlement heeft op de wijk waarin wij in Brussel verblijven. De bewoners ondervinden daar heel veel hinder op het gebied van verkeer, werk- en leefomstandigheden en ik denk dat het overleg tussen het Parlement en de wijkbewoners van uitzonderlijk groot belang is. Ik denk dat wij goede buren moeten zijn en overleg is dus belangrijk. Ik wens dan ook dat daarover verslag wordt uitgebracht voor de begrotingskwijting volgend jaar.</p>
      <p sl="nl">Het derde punt, een heel heikel punt, is het vrijwillig pensioenfonds. Het vrijwillig pensioenfonds beschikt vandaag over een actuarieel tekort van 28,8 miljoen EUR. Dat is heel veel geld. Ik geeft toe dat het tekort aan het dalen is: vorig jaar was dat nog 43,7 miljoen EUR. In dat vrijwillig pensioenfonds zit op dit ogenblik de totale som van 202 miljoen EUR en die som is belegd op de beurs. Nu weten we allemaal dat de beurs een gevaarlijk iets kan zijn en dat de resultaten op een beurs niet altijd even positief zijn. Een beurs kan wispelturig zijn. Het kan dus dat er met dat geld heel veel verliezen worden geleden. Vandaar ook de vraag om te beleggen in beleggingen met een gering risico en ook uit te voeren wat we eigenlijk in heel wat resoluties reeds zelf hebben beslist, namelijk het stimuleren van ethisch beleggen. Het Parlement heeft in de begroting 2005 dit vrijwillig pensioenfonds gespijsd met 11,4 miljoen EUR. Ook dat is veel geld en het lijkt me dan ook normaal dat de lijst van eindbegunstigden openbaar wordt gemaakt.</p>
      <p sl="nl">Collega's, van de landbouwwereld, waar heel veel geld van de Europese begroting naartoe gaat, vragen we dat de lijst van eindbegunstigden wordt bekendgemaakt. Iedereen is daarvoor! Dat gebeurt ook! Je kan dat lezen op een website. Waarom gaan we dan op de remmen staan als het gaat over de eigen parlementsleden. Dit kan toch niet langer?</p>
      <p sl="nl">Ik zie in de stemlijst dat de EVP-ED-Fractie vier schrappingsamendementen heeft ingediend en ik zie ook dat de Socialistische Fractie om een aantal gesplitste stemmingen heeft gevraagd. Dat is hun democratisch recht. Ik vermoed dat het de bedoeling is om al deze paragrafen weg te stemmen. Welnu, voor de transparantie – en ik kondig dat nu al aan – heb ik daarvoor om hoofdelijke stemming gevraagd, dan kunnen de collega's die daartegen stemmen zich ook verantwoorden tegenover hun kiezers. Ik denk in elk geval dat het niet kan dat op het eind van de rit het Europees Parlement zal moeten opdraaien voor de totale som. Dit kan niet, dit is niet goed omgaan met gelden en openbare middelen.</p>
      <p sl="nl">Tenslotte vraag ik aandacht voor een Kyoto-plus-plan. De Europese Unie en het Europees Parlement zijn wat betreft de strijd tegen klimaatverandering absolute voortrekkers. We hebben daarover goede en belangrijke resoluties goedgekeurd. Welnu, wat we vragen aan de burger, aan de consument, aan de huishoudens, aan de industrie, aan de transportwereld, moeten we ook onszelf opleggen; in mijn resolutie, in mijn verslag, doe ik dan ook een hele reeks concrete voorstellen om de milieu-impact van ons Huis, van ons Europees Parlement te gaan beperken op een veel ambitieuzere manier dan tot op heden het geval was.</p>
      <p sl="nl">Ik wil ook aankondigen – en daarmee besluit ik – dat ik de twee amendementen die de heer Fjellner met anderen heeft ingediend, volledig steun.</p>
    </intervention>
    <intervention id="2-014" speaker_id="28219" name="Daniel CASPARY" is_mep="True" mode="spoken" role="rapporteur" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Mijnheer de Voorzitter, geachte dames en heren, ik ben verantwoordelijk voor de verslagen over het verlenen van kwijting voor de uitvoering van de begroting van instellingen zoals de Raad, het Hof van Justitie, de Rekenkamer, het Comité van de Regio’s, het Europees Economisch en Sociaal comité, de Europese Ombudsman en de Europese Toezichthouder voor gegevensbescherming. Bij de laatste twee instellingen zie ik geen aanleiding tot verdere vragen.</p>
      <p sl="de">Graag wil ik bij de Raad beginnen. Sinds 1970 is er sprake van een zogeheten herenakkoord over enkele begrotingszaken. Echter, sindsdien heeft de Europese Gemeenschap een enorme ontwikkeling doorgemaakt. Er is een aantal niet geheel onbelangrijke zaken gebeurd waardoor dit herenakkoord niet langer in de huidige tijd past. Zo wordt het Europees Parlement nu rechtstreeks gekozen door middel van vrije en geheime verkiezingen. Het is mijn stellige overtuiging dat dit herenakkoord dringend moet worden aangepast aan de huidige situatie. Daarom stel ik voor dat de Begrotingscommissie en de Commissie begrotingscontrole de komende maanden in een gezamenlijke vergadering bijeenkomen om dit belangrijke onderwerp te bespreken en, door middel van een gemeenschappelijk standpunt, van de Raad eisen dat hij de zo dringend noodzakelijke veranderingen doorvoert.</p>
      <p sl="de">Nog een ander punt wat betreft de Raad: Tot mijn vreugde krijgt het gemeenschappelijk buitenlands en veiligheidsbeleid steeds meer gewicht, en terecht. Maar het is onaanvaardbaar dat de Raad zich niet aan de overeenkomst houdt en een duidelijk onderscheid maakt tussen de operationele uitgaven die in de begroting van de Commissie dienen te worden opgenomen en de zuiver administratieve uitgaven. Ik verzoek de Raad met klem zich voortaan aan deze regeling te houden.</p>
      <p sl="de">Bij het Hof van Justitie en de Rekenkamer zien wij nog steeds ruimte voor verbetering. Er is bijvoorbeeld nog steeds geen duidelijkheid over de zakelijke en financiële belangen van de rechters en ook van de leden van de Rekenkamer. Deze kwestie hebben wij in het Europees Parlement al diverse malen aangesneden. Daarom stellen we in onze resolutie een uiterste datum, 30 september van dit jaar, vóór welke de beide instellingen dienen te verklaren op welke wijze zij zullen voldoen aan het verzoek van het Europees Parlement om deze zakelijke en financiële belangen bekend te maken, want we wachten nu al veel te lang op dergelijke verklaringen.</p>
      <p sl="de">Al voor de meest recente uitbreidingsronde was binnen de Rekenkamer de vraag gerezen of het aantal leden al dan niet gelijk moest blijven. Er liggen reeds verschillende modellen voor een hervorming van de Rekenkamer ter tafel. Zo heeft de voormalige voorzitter van de Rekenkamer, prof. dr. Bernhard Friedmann, een zinvol voorstel gedaan voor een rouleersysteem naar het voorbeeld van de Algemene Raad van de Europese Centrale Bank. Ook de instelling van een auditeur-generaal in plaats van het huidige college zou zinvol kunnen zijn. De Rekenkamer zou zich daarom niet moeten beroepen op zijn huidige positie volgens de Verdragen om zich aan hervormingen te onttrekken, want er moeten hoe dan ook binnen kortere of langere tijd hervormingen worden doorgevoerd. Het zou dan ook goed zijn als de Rekenkamer uit zichzelf met een zinvol, praktisch en doordacht voorstel zou komen.</p>
      <p sl="de">Bij het Europees Economisch en Sociaal Comité en het Comité van de Regio’s staat de toekomst van de gemeenschappelijke diensten ter discussie. Er klopt namelijk iets niet aan de organisatie van deze diensten, gezien het feit dat met name het Comité van de Regio’s de indruk heeft benadeeld te worden. Daarom dienen beide comités op basis van passende referentiewaarden een neutrale gezamenlijke analyse uit te voeren van de kosten, baten en besparingen, waarbij indien nodig de hulp van de Rekenkamer of andere adviesorganen kan worden ingeroepen. Doel van de discussie moet zijn dat de gemeenschappelijke diensten voortaan behoeftegericht, goed gecoördineerd en tegen redelijke kosten gaan werken.</p>
      <p sl="de">De kwijting van dit jaar was vooral gericht op de kwestie van de omgang met aanpassingscoëfficiënten, niet alleen in het Comité van de Regio’s, maar ook in andere instellingen. In de kwijtingsprocedure kan geen oordeel worden geveld over de rechtmatigheid van deze betalingen; dat is aan de rechtbanken. De vraag is of de administratieve leiding van het Comité van de Regio’s wel op een passende wijze heeft gereageerd en welke beginselen op de zaak zijn toegepast. Ik ben de overtuiging toegedaan dat er nog steeds behoefte is aan actie van de kant van het Comité van de Regio’s. In gevallen waarbij fraude is vastgesteld, dienen disciplinaire maatregelen te worden genomen. Het Europees Parlement zal deze zaak blijven volgen en in verband daarmee zullen wij ook het Statuut van de ambtenaren moeten bekijken op de vraag of interpretatie van de regels en overgangsregels alleen een zaak van de administratie mag zijn. Ik ben van mening dat de wetgevende organen van de Unie beduidend minder speelruimte moeten toestaan dan in het verleden het geval was.</p>
      <p sl="de">Al met al komt uit de kwijting voor de begroting duidelijk naar voren hoe groot het belang is van nauwkeurige begrotingscontrole door het Europees Parlement. Ik dank alle instellingen voor de samenwerking en voor het ter beschikking stellen van de aangevraagde gegevens. Ik adviseer kwijting voor de begroting van de instellingen te verlenen, waarbij de zojuist vermelde punten aandacht verdienen.</p>
    </intervention>
    <intervention id="2-015" speaker_id="4439" name="Mogens CAMRE" is_mep="True" mode="spoken" role="rapporteur" nationality="Denmark" birth_date="29-03-1936" birth_place="Randers" p_group="Union for Europe of the Nations Group - Vice" m_state="DK">
      <p sl="da">Mijnheer de Voorzitter, de jaarlijkse vaststelling van de rekeningen omvat alle rekeningen en deelrekeningen van de instellingen van de Europese Unie. De verslagen van de Rekenkamer worden zeer uitvoerig doorgenomen. De Commissie heeft er actief aan meegewerkt om toelichting te geven, en het secretariaat van de Commissie begrotingscontrole heeft zeer veel werk verricht om het de leden van dit Huis mogelijk te maken de inhoud van de rekeningen te boordelen.</p>
      <p sl="da">Ook dit jaar is er weer reden om te betreuren dat de Rekenkamer geen betrouwbaarheidsverklaring heeft kunnen afgeven. Er verspreidt zich een brede opinie dat de omstandigheden waaronder de EU werkt het voor de Rekenkamer bijna onmogelijk maken om zo’n betrouwbaarheidsverklaring af te geven. Dat hangt in hoge mate samen met de omstandigheid dat omstreeks 80 procent van de middelen van de EU wordt teruggestuurd naar de lidstaten en dat die middelen in die lidstaten worden beheerd, zodat de mogelijkheid om een totaaloverzicht te krijgen sterk wisselt vanwege de vele vormen en verschillende kwaliteiten van de nationale administraties.</p>
      <p sl="da">Willen we de huidige problemen rond een correct beheer van de middelen van de EU vermijden, dan is het waarschijnlijk niet genoeg om alleen maar meer controle te eisen. We moeten ons afvragen of de huidige steunwetgeving op het gebied van de landbouw en van de structuurfondsen volledig moet worden omgegooid. De voormalige Nederlandse commissaris Bolkestein heeft er onlangs op gewezen dat 85 procent van de uitgaven van de EU met profijt zou kunnen worden wegbezuinigd. Het is immers echt zinloos dat de 15 oude lidstaten elkaar geld geven. Dat is net zoiets als sociale uitkeringen van de middenklasse aan de middenklasse in een afzonderlijk land. De oude lidstaten zouden de noodzakelijke hulp voor hun ontwikkeling veel beter zelf kunnen organiseren. Een land heeft een excuus om niets te doen, wanneer andere landen krachtens de Europese wetgeving aan iets moeten meebetalen waaraan het land zelf niet wil meebetalen of wat het zelf zou kunnen betalen. De landen die geen hervormingen doorvoeren krijgen hulp van de landen die dat wel hebben gedaan, en hoeven dus zelf niets te doen. Zoals de voormalige Zweedse minister-president Göran Persson zei: “Het kan niet juist zijn dat wij, die bereid zijn om onze burgers hoge belastingen op te leggen, moeten betalen voor landen die hun eigen burgers niet willen belasten.” In mijn land int men bijvoorbeeld 200 procent belasting op personenauto’s, om onder andere veel geld te sturen naar landen waar ik veel meer nieuwe auto’s zie dan in Kopenhagen – auto’s waarvoor geen cent belasting is betaald. Dat is natuurlijk absurd.</p>
      <p sl="da">De meeste leden van mijn fractie zullen voor het verlenen van kwijting stemmen. Zelf heb ik enig voorbehoud, omdat ik vind dat het beheer van de uitgaven door de Commissie en door een aantal commissies niet aan de normale standaard voldoet. Ik wil het secretariaat van de Commissie begrotingscontrole van harte bedanken voor de grote hoeveelheid werk en ik wil tevens mijn collega’s bedanken voor de vele essentiële opmerkingen in dit debat en voor de goede samenwerking waarvan steeds sprake is in deze commissie.</p>
    </intervention>
    <intervention id="2-016" speaker_id="28155" name="Edit HERCZOG" is_mep="True" mode="spoken" role="rapporteur" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter, sta mij toe om een toelichting te geven op mijn advies met betrekking tot de kwijting van de zestien agentschappen van de EU voor het begrotingsjaar 2005.</p>
      <p sl="en">De agentschappen spelen een belangrijke rol voor het imago van de instellingen in de EU, omdat hun doelstellingen en uitgaven op alle burgers van de EU zijn gericht. Daarom vormt die 1 procent van de totale communautaire begroting een zinvolle besteding.</p>
      <p sl="en">Ik ben verheugd over de conclusies van de Europese Rekenkamer dat de jaarrekening van alle zestien agentschappen op een paar specifieke punten na een betrouwbaar, rechtmatig en correct beeld van alle wezenlijke accountantsaspecten geeft. De positieve betrouwbaarheidsverklaring voor alle agentschappen is een grote prestatie en ik wil hen dan ook feliciteren met het werk dat zij verzet hebben om dit doel te bereiken.</p>
      <p sl="en">Ik heb speciale aandacht besteed aan het algemene functioneren van de agentschappen en ik wil het grootste gedeelte van mijn spreektijd dan ook aan dat onderwerp wijden. Wat het begrotingsjaar 2005 betreft, kunnen wij concluderen dat het beheer van de agentschappen in grote lijnen goed is geweest. Er zijn echter ook nog gebieden waarop verbetering nodig is. Zo was er een aantal problemen op specifieke onderdelen van de financiële administratie. Een ander problematisch punt bij sommige agentschappen was dat de aanbestedingsregels niet in acht werden genomen. Ook waren de IT-systemen niet altijd goed op de behoeften afgestemd. Daarnaast dient vermeld te worden dat zich een aantal problemen heeft voorgedaan door tekortkomingen in het HR-beheer, met name bij de wervingsprocedures.</p>
      <p sl="en">Als laatste, maar zeker niet onbelangrijkste punt moet opgemerkt worden dat er zich bij de nieuwe agentschappen een aantal typische opstartproblemen heeft voorgedaan, maar dat mag geen verrassing worden genoemd. Sta mij toe om de negen voorstellen aan u voor te leggen die ik in mijn verslag nader heb toegelicht en waardoor de efficiëntie van de agentschappen in het belang van de Unie aanzienlijk verbeterd kan worden.</p>
      <p sl="en">Het almaar toenemende aantal agentschappen is niet altijd een weerspiegeling van de concrete behoeften die er bij de Unie en haar burgers bestaan. Daarom dient de oprichting van nieuwe agentschappen altijd vergezeld te gaan van en onderbouwd te worden door een kosten-batenanalyse. De Rekenkamer dient een oordeel over die kosten-batenanalyse af te geven voordat het Parlement zijn besluit neemt. Het Europees Parlement dient de Commissie te verzoeken elke vijf jaar een verslag over te leggen over de toegevoegde waarde van elk bestaand agentschap. In geval van een negatief oordeel over de toegevoegde waarde van een agentschap moeten de noodzakelijke stappen ondernomen worden om het mandaat van dat agentschap te herzien of het agentschap op te heffen.</p>
      <p sl="en">Ik raad het Parlement dringend aan om, met het oog op een beter inzicht in het gebruik van EU-fondsen door agentschappen, de Rekenkamer te verzoeken een aanvullend hoofdstuk in haar jaarverslag op te nemen dat is gewijd aan alle agentschappen waarvoor in de jaarrekening van de Commissie kwijting is vereist. Het Parlement dient er eveneens bij de Commissie op aan te dringen om de administratieve en technische steun aan de agentschappen uit te breiden. Wij dienen de Commissie ook op te roepen om een voorstel te doen voor harmonisering van de indeling van de jaarverslagen van de agentschappen en prestatie-indicatoren te ontwikkelen waarmee de doelmatigheid van de agentschappen kan worden vergeleken.</p>
      <p sl="en">In mijn verslag verwelkom ik de aanzienlijke verbeteringen die tot stand zijn gebracht bij de coördinatie tussen de EU-agentschappen. Wij dringen er bij alle agentschappen op aan om in toenemende mate SMART-doelstellingen te hanteren. Deze zouden moeten leiden tot een realistische planning en resultaatgericht werken. Ik blijf eraan vasthouden dat de bijdragen die agentschappen leveren in hun werkprogramma’s in operationele en meetbare termen dienen te worden uitgedrukt en dat daarbij de nodige aandacht moet worden besteed aan de Commissienormen voor interne controle.</p>
      <p sl="en">Sta mij toe om nu een specifieke opmerking te maken over de kwijtingsprocedure voor alle agentschappen. Ik wil daarbij benadrukken dat alle EU-agentschappen weliswaar een kwijtingsprocedure moeten doorlopen, maar dat die procedure twee varianten kent. Voor de zestien agentschappen die vandaag aan de orde zijn, dient een individuele kwijting te worden verleend, terwijl de kwijting van de andere agentschappen plaatsvindt in het kader van de begroting van de Commissie. Er ontkomt dus geen enkel agentschap aan de controle van de Rekenkamer. Er is echter sprake van een groot gebrek aan transparantie in het beheer van de agentschappen waaraan uitsluitend kwijting wordt verleend in de jaarrekening van de Commissie. Met het oog op de handhaving van de medeverantwoordelijkheid van de Commissie en het vergroten van de transparantie en helderheid van de kwijtingsprocedures voor alle agentschappen roep ik de Europese Rekenkamer op om een nieuw hoofdstuk in haar jaarverslag op te nemen dat alle EU-agentschappen bestrijkt.</p>
      <p sl="en">De mij nog resterende spreektijd zal ik uitsluitend besteden aan het Europees Bureau voor de wederopbouw. Voor de bereikte resultaten en de aanzienlijke verbeteringen die doorgevoerd zijn om de aanbevelingen van de Europese Rekenkamer en het Parlement ten uitvoer te leggen, verdient dit Bureau alle lof. Ik wil de directeur en zijn medewerkers graag feliciteren met de verrichte werkzaamheden. Gezien de grote waarde van het Bureau dient het Parlement de Commissie te vragen om het mandaat ervan – dat in 2008 afloopt – te wijzigen. Het Bureau dient onder het nieuwe mandaat de verantwoordelijkheid te krijgen voor het uitvoeren van bepaalde externe EU-acties, met name met het oog op het beheren van post-crisissituaties.</p>
      <p sl="en">Tot slot wil ik de schaduwrapporteurs, al mijn collega’s en het secretariaat bedanken voor hun werkzaamheden. Ik stel voor dat het Parlement aan alle zestien agentschappen kwijting verleent.</p>
    </intervention>
    <intervention id="2-017" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Mijnheer de Voorzitter, de kwaliteit en de evenwichtigheid van het verslag dat vandaag aan de orde is, stemt tot tevredenheid. Daarom gaat mijn dank uit in de richting van de Commissie begrotingscontrole, de vroegere voorzitter ervan, de heer Fazakas, de huidige voorzitter, de heer Bösch, en uiteraard de rapporteur, de heer Garriga Polledo.</p>
      <p sl="en">In het verslag van de heer Garriga Polledo wordt voorgesteld dat het Parlement de Commissie kwijting verleent voor de uitvoering van de begroting en in te stemmen met de goedkeuring van de jaarrekening. De Commissie is verheugd over dit voorstel. Sta mij toe om toe te lichten waarom ik van mening ben dat dit voorstel terecht is.</p>
      <p sl="en">Om te beginnen kan ik meedelen dat uw aanbevelingen overgenomen zullen worden. Eigenlijk hebben wij al veel dingen in praktijk gebracht, zoals uit de navolgende voorbeelden moge blijken:</p>
      <p sl="en">Wij zijn al bezig met de tenuitvoerlegging van het herziene Financieel Reglement, hetgeen onder andere de handhaving van de overeengekomen bepalingen met zich meebrengt op basis waarvan de lidstaten verplicht zijn om “jaarlijks op het passende nationale niveau een overzicht op te stellen van de beschikbare controles en verklaringen”.</p>
      <p sl="en">Wij zullen ook over de vorderingen blijven rapporteren met betrekking tot ons actieplan voor een geïntegreerd internecontrolekader, waar u in paragraaf 56 om verzoekt. Ik zal het betreffende voortgangsverslag zelfs volgende week al aan de Commissie begrotingscontrole voorleggen.</p>
      <p sl="en">Wij hebben de jaarrekening al verbeterd en kunnen en zullen nog meer verbeteringen doorvoeren. Wat de jaarrekening 2006 betreft, hebben wij al betere informatie verstrekt over terugvorderingen en financiële correcties. Dat betekent dat u op de betrouwbaarheid van onze jaarrekeningen kunt vertrouwen.</p>
      <p sl="en">Wij trachten ook om het Europees Transparantie-initiatief in praktijk te brengen. Dankzij de steun van het Parlement wordt op dit vlak elke dag vooruitgang geboekt.</p>
      <p sl="en">In het verslag van dit jaar ondersteunt het Parlement “de Commissie volledig bij de strikte toepassing van de wetgeving waar het de opschorting van de betalingen betreft”. Toen ik op 1 maart mijn opwachting maakte in de Commissie begrotingscontrole voor een discussie over het ontwerpverslag van de heer Garriga Polledo, heb ik gezegd dat ik mijn collega’s in de Commissie zou voorstellen om een zeer grondige analyse te maken van de kwesties die dit jaar tot voorbehouden leiden in de declaraties van de directeuren-generaal. Afhankelijk van de omvang van de problemen en het geconstateerde risico zullen vervolgens betalingen opgeschort worden of financiële correcties worden toegepast. Wij hebben op 1 maart gedurende meer dan twee uur een serieuze discussie gevoerd waaruit nogmaals de grote vastberadenheid van het college is gebleken om de noodzakelijke maatregelen te nemen.</p>
      <p sl="en">Vandaag wil ik graag een aantal concrete besluiten nader toelichten. In de eerste plaats is er met betrekking tot het geïntegreerd beheers- en controlesysteem (GBCS) en de landbouwsubsidies in Griekenland een zeer duidelijk actieplan met dat land overeengekomen om voor een adequate toepassing van het GBCS te zorgen. In het actieplan zijn ondubbelzinnige deadlines vastgelegd voor de maatregelen die genomen moeten worden. Zoals commissaris Fischer Boel ook duidelijk heeft aangegeven in de kwijtingshoorzitting in de Commissie begrotingscontrole van afgelopen november, zal de Commissie de betalingen aan Griekenland voor rechtstreekse steun opschorten indien het actieplan en de deadlines niet in acht worden genomen door de Griekse autoriteiten. De termijn voor het eerste belangrijke verslag van de Griekse autoriteiten loopt op 15 mei af.</p>
      <p sl="en">Ik wil er ook op wijzen dat de Commissie standaard EU-landbouwgelden terugvordert die niet op de juiste manier door de lidstaten zijn uitgegeven. De betreffende bedragen worden op de communautaire begroting teruggestort in het kader van de procedure voor de goedkeuring van de rekeningen.</p>
      <p sl="en">Op grond van het meest recente besluit van vorige week wordt in totaal 285,3 miljoen EUR van veertien lidstaten teruggevorderd. Dat gebeurt voornamelijk vanwege tekortschietende controles en het niet respecteren van betalingstermijnen door die lidstaten.</p>
      <p sl="en">In de tweede plaats heeft de Commissie wat de structurele maatregelen betreft op 4 april 2007 in vijf van de negen Engelse regio’s de betalingen aan EFRO-programma’s opgeschort. In een zesde Engelse regio is de betaling aan één programma opgeschort. Indien er geen of onvoldoende actie wordt ondernomen, zal de Commissie een programmaspecifieke forfaitaire correctie toepassen van 5 tot 10 of 25 procent van de uitbetaalde bedragen. Die correctie is bedoeld om de inbreuk op de regels aan te pakken en de hoogte ervan is afhankelijk van de mate en financiële implicaties van de resterende tekortkomingen.</p>
      <p sl="en">Opschortingen van betalingen en voorbehouden leiden vaak tot de noodzakelijke verbeteringen. In 2005 heeft het DG Regionaal beleid bijvoorbeeld een voorbehoud gemaakt met betrekking tot de doeltreffendheid van de controlesystemen in Spanje. In 2006 heeft het DG de betreffende kwestie nogmaals onderzocht en geconstateerd dat er voldoende vooruitgang was geboekt zodat een nieuw voorbehoud niet noodzakelijk was.</p>
      <p sl="en">Zo heeft de Commissie met betrekking tot het Europees Sociaal Fonds begin 2006 ook een voorbehoud gemaakt ten opzichte van de controlesystemen die in het Verenigd Koninkrijk worden gehanteerd. Het Verenigd Koninkrijk heeft dientengevolge verbeteringen doorgevoerd zodat het voorbehoud opgeheven kon worden.</p>
      <p sl="en">Uit deze voorbeelden blijkt dat de Commissie betalingen kan opschorten en dat in de praktijk ook doet. De basis voor dergelijke besluiten dient echter wel goed gefundeerd te zijn en moet uitgebreid toegelicht worden. Wij hebben daarom dit jaar veel werk verzet om de kwaliteit van de jaarlijkse activiteitenverslagen van de directoraten-generaal van de Commissie te verbeteren.</p>
      <p sl="en">De Rekenkamer was nogal kritisch over de controlemechanismen van de Commissie op onderzoeksgebied. Dat betreft het directe beheer door de Commissie en daarom hebben wij aan deze kwestie de hoogste prioriteit gegeven. Voor het hele onderzoekscala van de DG’s voor audits met betrekking tot het zesde kaderprogramma wordt er thans een ex post-auditstrategie gehanteerd. Dit is een uitgebreide strategie en zij wordt vergezeld van een aanzienlijke stijging van het percentage van de onderzoeksbegroting waarop ex post-audits uitgevoerd zullen worden. In 2007 zullen er met betrekking tot dat zesde kaderprogramma 300 audits worden uitgevoerd ten opzichte van 45 audits in 2006.</p>
      <p sl="en">Gezien de prioriteit die aan deze kwestie wordt gegeven, heeft de Commissie een aanzienlijk groter aantal medewerkers met audittaken belast en is zij ook bezig met de werving van nieuwe medewerkers die in het kader van die audits nodig zijn.</p>
      <p sl="en">Daarnaast wordt serieus overwogen om geleidelijk een systeem van vaste betalingen in te voeren voor specifieke gebieden van het kaderprogramma.</p>
      <p sl="en">Sta mij toe om even kort in te gaan op de agentschappen. De Commissie heeft geconstateerd dat het Parlement in toenemende mate twijfels heeft over de regelgevende agentschappen. Wij bieden al veel steun aan de agentschappen en naar mijn idee moeten de verwachtingen en verantwoordelijkheden duidelijk in kaart worden gebracht, met name voorafgaand aan de oprichting van nieuwe agentschappen.</p>
      <p sl="en">Wij zullen dan ook alles in het werk stellen om op zo kort mogelijke termijn vooruitgang te boeken met betrekking tot het voorgestelde interinstitutioneel akkoord. De Raad heeft zich inmiddels bereid getoond om de discussie hieromtrent voort te zetten. Indien dat akkoord er komt, zal het ongetwijfeld een concrete bijdrage leveren om de aanbevelingen van het Parlement in de praktijk te kunnen brengen. Ik denk daarbij aan een systematische en periodieke evaluatie en kosten-batenanalyses van de agentschappen, en de harmonisatie van hun jaarlijkse rapportages.</p>
      <p sl="en">De Commissie blijft ten opzichte van de begrotingsautoriteit een verantwoordingsplicht houden voor het uitvoeren van de begroting. Wij doen dit door u zo open en eerlijk mogelijk te informeren over onze sterke én zwakke punten. Wij zijn u in beide gevallen dankbaar als u ons daar op een constructieve wijze op attent maakt.</p>
    </intervention>
    <intervention id="2-018" speaker_id="1910" name="Ralf WALTER" is_mep="True" mode="spoken" nationality="Germany" birth_date="15-03-1958" birth_place="Andernach" p_group="Socialist Group in the European Parliament" m_state="DE">
      <p sl="de">rapporteur voor advies van de Commissie ontwikkelingssamenwerking . – Mijnheer de Voorzitter, geachte dames en heren, allereerst mijn hartelijke dank voor de samenwerking tussen de Commissie ontwikkelingssamenwerking en de Commissie, de Rekenkamer en de beide rapporteurs, de heer Camre en de heer Garriga Polledo. Het is goed om te zien dat het Parlement onze waarnemingen volledig betrekt in zijn besluitvorming.</p>
      <p sl="de">Het is de taak van de Commissie ontwikkelingssamenwerking om erop toe te zien dat de middelen die wij uitgeven om de kwetsbaarste mensen in de hele wereld de helpende hand te reiken en hen te helpen een zelfstandig bestaan op te bouwen, op een juiste en passende wijze worden gebruikt. De mate waarin de Europese bevolking deze samenwerking aanvaardt, is er zeer sterk van afhankelijk dat niet de indruk ontstaat dat deze of gene potentaat met deze gelden zijn kranen verguldt, maar dat, integendeel, het geld ook echt aankomt bij de mensen die het werkelijk nodig hebben. Daarom hebben we dit aspect ook diepgaand onderzocht.</p>
      <p sl="de">Evenals op vele andere terreinen heeft de Rekenkamer vastgesteld dat er ook in dit verband ernstige fouten zijn gemaakt bij de besteding van de middelen. We hebben deze fouten stuk voor stuk bekeken en hebben uiteraard moeten vaststellen dat er fouten gemaakt zijn in de procedure voor het besteden van middelen. Er was echter geen sprake van fouten die nadelen voor de Europese Unie met zich meebrengen, maar het ging om procedurele fouten. Deze dienen te worden verbeterd om ondubbelzinnig te kunnen zeggen dat te middelen op deugdelijke wijze zijn gebruikt.</p>
      <p sl="de">Gezegd moet echter ook dat de kwijtingsprocedure ook een politiek karakter heeft. We onderzoeken of de Commissie daadwerkelijk heeft gedaan wat ons voor ogen stond toen we de begroting opstelden. Daarom hebben wij onderzocht of de milieuwetgeving werkelijk prioriteit heeft gekregen, of de crisispreventie werkelijk is versterkt en of er daadwerkelijk 20 procent van de middelen is uitgegeven voor basisonderwijs en basisgezondheidszorg in de ontwikkelingslanden, iets waarover ernstig van mening werd verschild. Het moet gezegd dat de cijfers stijgen, maar ze komen nog niet in de buurt van de 20 procent die wij samen waren overeengekomen. De verklaring dat dit te wijten zou zijn aan het feit dat er zoveel donoren en instellingen moeten worden gecoördineerd, is slechts in zeer beperkte mate een geruststelling te noemen.</p>
      <p sl="de">Eén ding moet ik heel duidelijk zeggen: De Europese Unie is – samen met haar lidstaten – veruit de grootste donor ter wereld. Dat mogen we best eens zelfbewust constateren. Tegelijkertijd echter is het onaanvaardbaar dat iemand ons hier in het Parlement komt vertellen dat men zich op andere onderwerpen heeft geconcentreerd, en we hopen dat de prioriteiten die het Parlement en de Raad als prioriteiten hebben vastgesteld tijdens de besluitvorming over de begroting uiteindelijk ook als zodanig zullen worden behandeld.</p>
      <p sl="de">Onze samenwerking met de ambtenaren van de Commissie is bijzonder goed verlopen. Er zijn vaste toezeggingen gedaan dat wij in de loop van het jaar de gegevens en indicatoren zullen ontvangen die wij nodig hebben en dat er bewijzen zullen worden geleverd van duidelijke vorderingen. Als iemand die altijd sterk betrokken is bij de begrotingsprocedure kan ik u één ding duidelijk zeggen: ik zal ook bij de opstelling van de volgende begroting scherp letten op de beloofde verbeteringen in de tenuitvoerlegging van de begroting – niet alleen wat betreft het doelgerichte gebruik van de middelen, maar ook wat betreft het behalen van de politieke doelstellingen – en wij zullen onze opstelling als Parlement bij de vaststelling van de Begroting laten afhangen van het feit of u daadwerkelijk uw verplichtingen nakomt of niet.</p>
    </intervention>
    <intervention id="2-019" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">rapporteur voor advies van de Commissie milieubeheer, volksgezondheid en voedselveiligheid . – Mijnheer de Voorzitter, geachte dames en heren, het begrotingsdeel dat ter beschikking staat aan de beleidsterreinen waarbij de Commissie milieubeheer, volksgezondheid en voedselveiligheid sterk betrokken is, is niet bijzonder groot. In 2005 – het begrotingsjaar waarvan wij nu moeten beoordelen of er naar behoren is omgegaan met het geld van de Europese belastingbetaler – bedroeg dat aandeel minder dan een half procent van de totale begroting van 116 miljard EUR.</p>
      <p sl="de">Om maar met de deur in huis te vallen: niets verhinderde het verlenen van kwijting aan de directeuren van de vier agentschappen – EMEA, EEA, EFSA en ECDC – voor de uitvoering van hun respectievelijke begrotingen.</p>
      <p sl="de">De eerste maanden van de werkzaamheden van het Europees Centrum voor ziektebestrijding en -preventie, in 2005, zijn succesvol verlopen. Verantwoordelijk voor de uitvoering van de begroting was het DG Gezondheid.</p>
      <p sl="de">In het derde jaar van haar werkzaamheden, 2005, bevond de Europese Autoriteit voor voedselveiligheid, ofwel de EFSA, zich midden in haar verhuizing naar Parma, wat moeilijkheden met zich meebracht met de aanwerving van hoogopgeleid personeel en er zonder twijfel toe heeft geleid dat niet alle ter beschikking staande middelen konden worden besteed. Meer dan 4 miljoen EUR zijn teruggevloeid naar de algemene begroting. Hoe dit geld, dat van de EFSA is, dit jaar opnieuw ter beschikking gesteld wordt of dient te worden, is geen onderwerp van discussie binnen deze kwijtingsprocedure. Niettemin zullen we hierover met de Commissie van gedachten moeten wisselen.</p>
      <p sl="de">Het Europees Geneesmiddelenbureau, EMEA, heeft tot ons aller tevredenheid gefunctioneerd. Het heeft niet alle middelen benut, wat klaarblijkelijk deels te maken had met technische moeilijkheden bij de omschakeling naar een nieuw IT-systeem.</p>
      <p sl="de">Het Europees Milieuagentschap, EEA, heeft, zoals gebruikelijk, voortreffelijk werk geleverd. Het heeft alle middelen volgens de voorschriften aangewend en had zeker nog meer kunnen gebruiken.</p>
      <p sl="de">De Commissie milieubeheer, volksgezondheid en voedselveiligheid heeft geen fundamentele kritiek op de uitvoering van de begroting van deze vier agentschappen. Toch hebben we bij deze kwijtingsprocedure de kans aangegrepen om van de twee ‘oude’ agentschappen – EMEA en EEA – te vragen wat in de basisverordening van de ‘nieuwe’ agentschappen reeds is vastgesteld, namelijk de regelmatige controle en beoordeling van hun werk door onafhankelijke deskundigen. Wij willen dat bij alle vormen van administratieve activiteit in Europa – en daartoe behoren de agentschappen – de meerwaarde voor Europa gewaarborgd is.</p>
      <p sl="de">Nu over het deel van de terreinen milieu, volksgezondheid en voedselveiligheid waarvoor de Commissie verantwoordelijk is. Op alle terreinen was het benuttingspercentage van de vastleggingskredieten buitengewoon tevredenstellend. Wel lieten de betalingspercentages zeer te wensen over, met nog geen 80 procent op de terreinen gezondheidszorg, voedselveiligheid en milieu. Uiteraard zijn er verklarende factoren. Enerzijds was de oprichting van het uitvoerende agentschap voor de gezondheidszorg nog niet voltooid en werd tegelijkertijd veel personeel in beslag genomen door de voorbereidingen van het nieuwe programma voor gezondheid en consumentenbescherming, terwijl anderzijds moeilijkheden bij de vastleggingen in het jaar 2004 tot betalingsproblemen leidden in het jaar 2005 op het milieuterrein.</p>
      <p sl="de">Al zijn de verklaringen van de diensten van de Commissie nog zo begrijpelijk, de Commissie moet leren om te anticiperen op problemen teneinde onmiddellijk tegenmaatregelen te kunnen nemen. De Commissie heeft tenslotte geen gebrek aan ervaring in de omgang met administratieve problemen.</p>
    </intervention>
    <intervention id="2-020" speaker_id="28238" name="Michael CRAMER" is_mep="True" mode="spoken" nationality="Germany" birth_date="16-06-1949" birth_place="Gevelsberg" p_group="Group of the Greens/European Free Alliance" m_state="DE">
      <p sl="de">rapporteur voor advies van de Commissie vervoer en toerisme . – Mijnheer de Voorzitter, geachte dames en heren, de Commissie vervoer en toerisme stelt vast dat er in de begroting 2005 voor het vervoersbeleid nauwelijks 1 miljard EUR voor vastleggingskredieten en eveneens amper 1 miljard EUR voor betalingskredieten beschikbaar was. Het grootste deel daarvan komt ten goede aan de trans-Europese vervoersnetwerken, namelijk 670 miljoen EUR aan vastleggingskredieten en 750 miljoen EUR aan betalingskredieten, en de commissie is bijzonder ingenomen met het feit dat in deze cijfers ook betalingskredieten zijn opgenomen voor veiligheid van vervoer en vastleggingskredieten voor het programma Marco Polo, en ook voor de vervoersagentschappen zijn 70 miljoen EUR aan vastleggingskredieten en 60 miljoen EUR aan betalingskredieten uitgetrokken.</p>
      <p sl="de">De commissie is echter bezorgd over het bovengemiddelde foutenpercentage in de contracten voor onderzoek op vervoersgebied. Voorts stelt zij met bezorgdheid vast dat slechts 51 procent van de beschikbare middelen voor veiligheid van vervoer is uitgetrokken, ofschoon dit een belangrijk programma is, gezien onze wens het aantal verkeersongevallen te halveren.</p>
      <p sl="de">Wat betreft de trans-Europese vervoersnetwerken is het van belang dat wij ons concentreren op zaken die doelmatig vervoer bewerkstelligen en dat we niet eerst met grote projecten beginnen om vervolgens vast te stellen dat de helft van de benodigde financiële middelen ontbreekt. In veel lidstaten zijn projecten gestaakt omdat de benodigde middelen ontbraken. Wij dienen absolute prioriteit te verlenen aan de modernisering van de bestaande infrastructuur en pas dan aan nieuwe bouwprojecten te denken. Onze geringe middelen moeten we zo doeltreffend mogelijk gebruiken.</p>
      <p sl="de">En we mogen niet alleen aan de Noord-Zuid-projecten denken, maar Europa moeten aaneengroeien. Daarom moeten ook Oost-West-spoorprojecten worden gemoderniseerd, want veel van die lijnen bevinden zich nog op een technisch niveau uit de vorige eeuw, uit het tijdperk van de stoomlocomotief.</p>
      <p sl="de">Van belang is natuurlijk ook de klimaatverandering. De vervoerssector is met 30 procent een van de grootste CO2-producenten. Daarom moeten wij bij onze onderzoeksvoornemens uitgaan van een duurzaam klimaatbeleid. Dat is tot nog toe onvoldoende het geval, en daarin dient verandering te komen.</p>
      <p sl="de">Wij hebben de agentschappen kwijting verleend, maar voor het noodzakelijke werk waarmee zij worden belast, moeten zij ook de noodzakelijke middelen krijgen.</p>
    </intervention>
    <intervention id="2-021" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">rapporteur voor advies van de Commissie cultuur en onderwijs . – Mijnheer de Voorzitter, geachte dames en heren, als rapporteur voor advies van de Commissie cultuur en onderwijs wil ik allereerst vaststellen dat wij er niet van overtuigd zijn dat wij voldoende middelen uittrekken voor cultuur en onderwijs. De Commissie cultuur en onderwijs had veel meer ambities en zij betreurt het dat het Parlement, de Commissie en de Raad gezamenlijk niet meer geld ter beschikking hebben gesteld. Wij willen Europa immers een ziel geven, we willen alle studenten de mogelijkheid geven om in Europa te studeren en, met dit in gedachten, dienen we, ook in het kader van de Lissabon-strategie, in de komende paar jaar veranderingen te bewerkstelligen op deze terreinen.</p>
      <p sl="de">Heel in het algemeen wil ik opmerken dat het vooral bij de grote cultuur- en jeugdprogramma’s van doorslaggevend belang is enerzijds een heel zorgvuldig – dus verantwoordelijk en doorzichtig – uitgavenbeleid te voeren en anderzijds ons te onthouden van overregulering aan de hand van de bestaande regels en geen verkeerde bureaucratische wegen in te slaan. Ik ben me ervan bewust dat we, na de corruptiezaken en schandalen die we achter ons hebben, erg voorzichtig moeten zijn. Toch moeten we ons doel goed in het oog houden. Met name bij kleine projecten van slechts 20 000 EUR zouden aanvragers niet verplicht moeten zijn om hele riemen papier in te leveren om hun aanvraag geaccepteerd te krijgen.</p>
      <p sl="de">Een tweede opmerking: met 99 nationale cultuuragentschappen ontstaat er snel een wildgroei. Op dit terrein zou men kunnen zorgen voor beter beheer.</p>
      <p sl="de">En een derde punt: ik ben van mening dat het niet juist is om deze dependance van ons Parlement in Straatsburg te blijven financieren via onze begroting. Als Frankrijk niet bereid is om deze tweede vestiging op te geven en op die wijze geld te besparen, dan dient in de toekomst de Raad de verantwoordelijkheid op zich te nemen voor de financiering ervan.</p>
    </intervention>
    <intervention id="2-022" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">rapporteur voor advies van de Commissie burgerlijke vrijheden, justitie en binnenlandse zaken . – Ik spreek als rapporteur van de Commissie burgerlijke vrijheden, justitie en binnenlandse zaken over de begroting 2005.</p>
      <p sl="es">Het gaat om nogal wat agentschappen. Mevrouw Haug heeft er al enkele genoemd en in het algemeen sluit ik me bij haar opmerkingen aan.</p>
      <p sl="es">Ik wil echter eerst ingaan op de uitvoering van de algemene begroting van de Commissie burgerlijke vrijheden, en daarin kan ik vrij kort zijn.</p>
      <p sl="es">We constateren dat voortgang is gemaakt met de uitvoering van de vastleggingskredieten maar de uitvoering van de betalingen heeft een flinke impuls nodig. We zitten voor 2005 op een niveau van 79,8 procent, tegen 80,3 procent voor 2004. Dat is een van de laagste niveaus voor de commissie.</p>
      <p sl="es">Mevrouw Haug heeft al andere voorbeelden gegeven die kennelijk op hetzelfde neerkomen. Het behoeft denk ik geen betoog dat er verbetering moet komen in deze situatie. Bovendien weten we dat het geld voor het volgende jaar in gevaar komt als we het niet weten te gebruiken.</p>
      <p sl="es">Wat betreft de uitvoering van de begroting voor Eurojust (het Europees orgaan voor de justitiële samenwerking), zien we dat de Rekenkamer redelijke garanties heeft dat de jaarrekening van dit begrotingsjaar betrouwbaar is en dat alle bijbehorende verrichtingen wettig – zoals verwacht mag worden – en regelmatig zijn geweest.</p>
      <p sl="es">Dat neemt niet weg dat sommige situaties voor verbetering vatbaar zijn. Ook hier moeten we Eurojust verzoeken op deze weg door te gaan en zijn financiële beheer te verbeteren.</p>
      <p sl="es">Wat de uitvoering van de begroting van het Europees Waarnemingscentrum voor racisme en vreemdelingenhaat betreft, is de commissie eveneens van oordeel dat de onderliggende verrichtingen wettig zijn geweest. We constateren echter dat het Waarnemingscentrum verzocht moet worden zijn aanbestedingsprocedures duidelijker en vooral transparanter te maken.</p>
      <p sl="es">Als laatste ga ik in op de uitvoering van de begroting van het Waarnemingscentrum voor drugs en drugsverslaving. In dit geval wil de Commissie burgerlijke vrijheden, evenals de Rekenkamer, wijzen op twee ernstige tekortkomingen.</p>
      <p sl="es">Er zijn diverse onaanvaardbare onregelmatigheden in de aanwervings- en aanbestedingsprocedures aangetroffen en we moeten de eis stellen dat daarin aanmerkelijke verbetering komt. Zonder te willen ontkennen dat sommige maatregelen al effect sorteren, moeten we vaststellen dat er nog veel te doen is voordat alles – zogezegd – aanvaardbaar en correct is.</p>
      <p sl="es">De neteligste kwestie – we hebben de Commissie al om uitleg gevraagd – is wellicht dat we, evenals de Rekenkamer, moeten vaststellen dat er sprake is van slecht beheer in het geval waarin een functionaris voor langere tijd naar Brussel wordt gezonden zonder duidelijke taakomschrijving; wat met name duister blijft is de uiteindelijke toewijzing aan de Commissie. Hier is veel geld van de Europese belastingbetaler waarvan de besteding zal moeten worden uitgelegd.</p>
      <p sl="es">De Commissie burgerlijke vrijheden verzoekt daarom dit geval grondig uit te zoeken en gepaste maatregelen te nemen om herhaling te voorkomen.</p>
      <p sl="es">Al met al komt de aanbeveling van de Commissie burgerlijke vrijheden overeen met die van de Commissie begrotingscontrole, namelijk om kwijting te verlenen.</p>
    </intervention>
    <intervention id="2-023" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">rapporteur voor advies van de Commissie rechten van de vrouw en gendergelijkheid . – Mijnheer de Voorzitter, geachte dames en heren, voor de Commissie rechten van de vrouw en gendergelijkheid is het niet gemakkelijk deze evaluatie uit te voeren. We hebben al diverse keren benadrukt dat genderspecifieke gegevens noodzakelijk zijn om de uitgaven te kunnen beoordelen. Helaas zijn deze gegevens nog steeds niet voorgelegd, dus kunnen wij genderbudgettering en gendermainstreaming slechts beperkt in onze evaluatie opnemen. Wij dringen erop aan deze gegevens voor te leggen in de volgende kwijtingsverslagen voor de begroting.</p>
      <p sl="de">Met name bij de programma’s met betrekking tot de structuurfondsen en dergelijke zijn precieze gegevens noodzakelijk om te kunnen zien hoeveel middelen er uiteindelijk worden uitgetrokken voor de bevordering van gendergelijkheid. Gebleken is dat de betalingen in het programma Daphne niet zijn uitgevoerd. Dat is een groot probleem. We weten dat er op enorme schaal geweld wordt gebruikt tegen vrouwen, kinderen en jongeren. We weten dat de voorgestelde projecten erg goed waren, maar toch is er geen financiële steun toegekend. Daar moet iets aan gebeuren.</p>
      <p sl="de">In het concrete geval dat ik in gedachten heb, werd een aantal trans-Europese projecten afgewezen. Wij zijn bezig met de voorbereidingen van een Europees Jaar tegen geweld. De Raad van Europa is een campagne gestart. De behoefte op dat terrein is enorm, en de Commissie mag niet stil blijven zitten.</p>
    </intervention>
    <intervention id="2-024" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">namens de PPE-DE-Fractie . – Mijnheer de Voorzitter, geachte collega’s, wat de kwijting aan de agentschappen betreft, zou ik om te beginnen een aantal zaken willen vaststellen. De eerste is dat het aantal agentschappen voortdurend toeneemt, en dat deze toename verontrustend is, omdat zij niet in een algemeen oriëntatiekader lijkt te passen. Deze situatie levert verschillende problemen op, zoals het probleem van de financiële controle van deze agentschappen en dat van de geconstateerde zwakke punten in hun organisatie, die niet altijd worden opgelost.</p>
      <p sl="fr">Wat het eerste aspect betreft, lijkt het mij van essentieel belang dat er duidelijke regels worden opgesteld voor de kwijtingsprocedure. Voor 16 van de 35 agentschappen wordt er momenteel namelijk individuele kwijting door het Parlement verleend. Om de huidige tegenstrijdigheden in de toepassing van artikel 185 van het Financieel Reglement te voorkomen – aangezien aan veel agentschappen nog altijd een globale kwijting wordt verleend uit hoofde van de algemene begroting van de Europese Commissie –, zou het juist zijn om in de toekomst alle agentschappen, ongeacht hun status, aan een individuele kwijting door het Europees Parlement te onderwerpen.</p>
      <p sl="fr">Het tweede aspect dat ik ter sprake wil brengen, betreft het efficiënt functioneren van de agentschappen. Er is weliswaar vooruitgang op dit gebied geconstateerd, maar deze is nog altijd onvoldoende. Wat met voorrang moet gebeuren, is dat de boekhoudsystemen worden versterkt, dat een juiste toepassing van de aanbestedingsprocedures en van de regels met betrekking tot interne controle wordt gewaarborgd en, tot slot, dat de wervingsprocedures transparanter worden gemaakt. Tegelijkertijd moet de Commissie zich ervoor blijven inspannen om de zichtbaarheid van de agentschappen te vergroten door een doeltreffende communicatiestrategie op te stellen, om synergieën tot stand te brengen en, tot slot, om de agentschappen meer administratieve en technische steun te bieden, die is afgestemd op hun behoeften.</p>
      <p sl="fr">Bovendien steun ik het voorstel om de publicatie van een kosten-batenanalyse verplicht te stellen voordat een nieuw agentschap wordt opgericht, evenals het voorstel waarin wordt verzocht om elke vijf jaar een studie over te leggen naar de toegevoegde waarde die ieder agentschap op zijn eigen werkterrein oplevert. Deze twee voorstellen zijn van essentieel belang om ervoor te zorgen dat de activiteiten die de agentschappen ontplooien, aansluiten op de specifieke behoeften van de diverse sectoren.</p>
      <p sl="fr">Ook al heeft de Rekenkamer voor drie agentschappen een voorbehoud gemaakt, ik wil tot slot benadrukken dat ik blij ben dat de agentschappen in hun geheel vooruitgang hebben geboekt in vergelijking met het begrotingsjaar 2004, en ik verzoek hun zich in deze richting te blijven inspannen.</p>
    </intervention>
    <intervention id="2-025" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">namens de PSE-Fractie . Mijnheer de Voorzitter, in de Sociaal-democratische Fractie adviseren wij om kwijting te verlenen. We adviseren om de begrotingen voor 2005 goed te keuren, maar dat doen wij niet zonder aanmerkingen te maken en ook niet zonder eisen te stellen. We hebben twee fundamentele eisen. Ten eerste vinden wij natuurlijk dat de controle nog verder moet worden aangescherpt. We vinden niet dat er voldoende controle is op wat er met het geld van de belastingbetalers gebeurt. Ten tweede vinden we ook dat er behoefte is aan meer openheid en aan meer transparantie.</p>
      <p sl="da">Wat ons eerste punt betreft, moet worden gezegd dat er bepaalde vorderingen zijn gemaakt. Daar zijn wij erkentelijk voor. Er is ook lof van onze kant voor het feit dat er een nieuw boekhoudsysteem bij de Commissie is geïmplementeerd. Dat was geen gemakkelijk proces, maar het is boven verwachting verlopen. Ik waardeer het ook dat het geïntegreerde financiële controlesysteem, speciaal op het punt van de landbouwmiddelen, voor een groot deel van de begroting is geïmplementeerd, en dat is natuurlijk heel positief. We zijn echter ook kritisch, en wel op de gebieden waar de Rekenkamer zoals bekend helaas een aantal zeer duidelijke punten van kritiek had. Het gaat speciaal om het interne beleid, het gaat helaas ook om een deel van de landbouwmiddelen. Op die punten zijn we gewoon genoodzaakt de teugels aan te halen. Dat moet gebeuren door de Commissie, maar vooral ook in de lidstaten. Het is een feit dat omstreeks 80 procent van de EU-middelen, zoals de geachte afgevaardigden weten, wordt beheerd via gedeeld beheer, dat wil zeggen dat het geld in feite in de lidstaten wordt gebruikt. Het is duidelijk dat we er natuurlijk volkomen afhankelijk van zijn – dat wil zeggen, de Commissie en wij als Parlement zijn ervan afhankelijk – dat de lidstaten die verantwoordelijkheid serieus nemen, en wij hebben helaas niet het gevoel dat ze dat doen. Er moet duidelijk worden aangegeven waar de politieke verantwoordelijkheid ligt, en dat is iets wat we moeten uitzoeken met betrekking tot het volgend jaar.</p>
      <p sl="da">Verder is het natuurlijk duidelijk dat het hele debat over openheid nu al een aantal jaren wordt gevoerd. Daar zijn we blij om. We zijn ook blij met de maatregelen van de Commissie, die duidelijk heel positief zijn. Wij vinden dat elke burger van Europa op internet moet kunnen zien hoe het geld van de EU verdeeld is over landbouwmiddelen, structuurmiddelen enzovoort. Dat proces is bezig, maar het moet natuurlijk tot het laatste moment worden gevolgd. Bovendien moet er meer openheid komen over de vele werkgroepen. We moeten de namen krijgen van degenen die daarin zitten.</p>
    </intervention>
    <intervention id="2-026" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">namens de ALDE-Fractie . – Voorzitter, op de eerste plaats mijn complimenten aan de rapporteurs en ik kan hun mededelen dat de ALDE-Fractie hun oordeel deelt. Ook wij steunen de kwijting zoals die is aanbevolen.</p>
      <p sl="nl">2006, het jaar waarover wij praten, is het eerste volledige begrotingsjaar waarvoor deze Commissie volkomen verantwoordelijk was. Wederom is er een negatief oordeel van de Rekenkamer. Voor de twaalfde keer in een rij, en iedereen weet natuurlijk dat dat zo niet door kan gaan. Ik ben blij dat de Rekenkamer heeft aangekondigd dat er een zogenaamd peer review zal komen, dat ze hun eigen werkzaamheden, hun eigen methode eens een keer onder de loep zullen laten nemen door anderen. Dat is te verwelkomen, maar hoe wij het het ook wenden of keren, de Commissie blijft altijd verantwoordelijk en kan die verantwoordelijkheid niet afschuiven op de lidstaten.</p>
      <p sl="nl">We hebben vorig jaar de financiële perspectieven ondertekend en voor de eerste keer staat daarin een bepaling dat de lidstaten nationale verklaringen op een geschikt politiek niveau moeten afleggen om te zeggen dat ze de begroting goed hebben uitgevoerd. Mijn grote vraag is: wat heeft de Commissie precies gedaan met dat artikel in de financiële perspectieven? Heeft zij een brief doen uitgaan aan de lidstaten om hen daarop te wijzen? Wat is de strategie van de Commissie in dezen?</p>
      <p sl="nl">Ik zou de Commissie er ook op willen wijzen dat volgend jaar het cruciale jaar is voor de Commissie. Het is dan 2008 en tien jaar geleden, in 1998, weigerde het Parlement om kwijting te verlenen. Ik zal bepaald niet zeggen dat dat nog een keer zal gebeuren, dat hangt van de ontwikkelingen af, maar er moet duidelijk vooruitgang zijn. Het kán niet zo zijn dat dit Parlement over een jaar aan de vooravond van de volgende Europese verkiezingen dat weer heel gemakkelijk zal accepteren om de Commissie kwijting te verlenen, wanneer duidelijk niet de indruk bestaat dat de Commissie al het mogelijke heeft gedaan om de situatie te verbeteren. Een van de sleutels daartoe is het nakomen van de financiële perspectieven.</p>
    </intervention>
    <intervention id="2-027" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">namens de UEN-Fractie. – Mijnheer de Voorzitter, vandaag neemt het Parlement een beslissing over het verlenen van kwijting voor de uitvoering van de begroting voor 2005.</p>
      <p sl="pl">Aangezien de Rekenkamer ten aanzien van geen van de Europese instellingen een belangrijk voorbehoud heeft gemaakt, ben ik van mening dat we iedere instelling kwijting kunnen verlenen. Toch betekent dit niet dat de financiële jaarverslagen die ieder jaar aan het Parlement worden overgelegd, volledig foutloos zijn.</p>
      <p sl="pl">Ten eerste stelt de Rekenkamer dat het financiële jaarverslag van de Europese Gemeenschappen over het algemeen een betrouwbaar beeld geeft van de financiële situatie eind december 2005 en dat zij geen ernstige onregelmatigheden heeft aangetroffen. Toch heeft de Rekenkamer veel fouten geconstateerd, zowel in de bedragen die staan vermeld in de centrale boekhoudingen als in de jaarverslagen die de lidstaten hebben aangeleverd. Het is in het bijzonder verontrustend dat bepaalde onregelmatigheden ieder jaar weer opduiken, ondanks kritische opmerkingen van zowel de Rekenkamer als het Europees Parlement.</p>
      <p sl="pl">Ten tweede sluit ik me aan bij de stemmen die opgaan in de Rekenkamer en het Europees Parlement, en die een grotere transparantie eisen bij het beheer en de besteding van Europese middelen. Ik wil vooral de Commissie ondersteunen in haar streven de bedragen van de rechtstreekse betalingen aan de grootste agrarische producenten in bepaalde lidstaten openbaar te maken. Tevens verwacht ik dat de procedure voor het plaatsen van opdrachten en het ontvangen van subsidies vereenvoudigd wordt. Dit zal de transparantie van de activiteiten van de Commissie ten goede komen en tegelijk het risico op corruptie terugdringen.</p>
    </intervention>
    <intervention id="2-028" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">namens de Verts/ALE-Fractie . – Voorzitter, ook onze fractie is bereid om de Commissie kwijting te verlenen, eigenlijk een beetje onder dezelfde voorwaarden als die zo-even werden geschetst door de heer Jørgensen. De heer Mulder heeft daarnet gezegd dat het de twaalfde keer op een rij is dat de Rekenkamer er niet in slaagt om een positieve betrouwbaarheidsverklaring af te geven en dat kan inderdaad zo niet langer. De heer Kallas had tijdens de hoorzitting in onze commissie, toen hij aangesteld moest worden, gezegd dat het tijdens zijn mandaatsperiode zou zijn, althans dat dat zijn doel was, om tot een positieve betrouwbaarheidsverklaring te komen. Ik weet dat de commissaris op dit ogenblik een beetje in de clinch ligt met de Rekenkamer; er komt een peer review van de methodes die zij gebruiken en toch hoop ik dat die positieve betrouwbaarheidsverklaring er ooit komt, zeker tijdens deze mandaatsperiode. Er zijn inderdaad blijvende problemen, ook op het gebied van de landbouw. In die zin ben ik blij met de verklaring van de commissaris met betrekking tot hetgeen hij gezegd heeft over het geïntegreerd beheers- en controlesysteem. We weten allemaal dat Griekenland hier zwaar tekortschiet. Tot twee keer toe is dat al vermeld in het jaarverslag van de Rekenkamer. Er is nu een concreet actieplan, de commissaris heeft klaar en duidelijk gezegd dat hij bereid is om tot opschorting van betalingen over te gaan, als Griekenland niet voldoet aan de voorwaarden, het actieplan niet correct uitvoert. In die zin liggen er twee amendementen voor: een van de EVP-Fractie en een van onze fractie. Ik hoop dan ook dat minstens een van die twee amendementen het zal halen en dat dat een belangrijke steun in de rug is van de commissaris zodra hij moet beslissen om tot opschorting van betalingen over te gaan.</p>
      <p sl="nl">De nationale beheersverklaringen: ik stel vast dat de Raad er niet is. Het is toch eigenlijk schandalig dat in een debat over de kwijting, die we ook aan de Raad zelf moeten verlenen, op een ogenblik dat we weten dat 80% van alle financiële middelen door de lidstaten zelf beheerd worden, de Raad er niet is en ik betreur dat ten zeerste.</p>
      <p sl="nl">Ik steun de heer Mulder ook in zijn vraag aan de Commissie: wat heeft de Commissie gedaan om ervoor te zorgen dat de lidstaten inderdaad nationale beheersverklaringen afleggen? In ons debat met de Duitse staatssecretaris werd gezegd dat een en ander te wijten is aan onze federale structuur. Ik kan me niet inbeelden dat dat klopt. Ik kan mij best voorstellen dat een federale staat als België bijvoorbeeld, zegt, oké, drie van onze gewesten liggen daar met een verklaring, twee daarvan voldoen niet, een wel. Waarom zou het zo niet kunnen? Ik dring dan ook echt aan op positieve beheersverklaringen, ook van de lidstaten.</p>
    </intervention>
    <intervention id="2-030" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">namens de GUE/NGL-Fractie . Mevrouw de Voorzitter, mijnheer de commissaris, de Rekenkamer heeft in de afgelopen tien jaar geen positieve uitspraak gedaan over de boekhouding van de Europese Unie. Een van de voornaamste redenen hiervoor is waarschijnlijk dat de Commissie het geld toewijst, maar dat de lidstaten het gebruik van het geld controleren. Het orgaan dat verantwoordelijk is voor de verdeling van het geld controleert dus niet zelf het gebruik ervan. Sommige lidstaten zijn minder streng dan andere bij het houden van toezicht op de financiële middelen die zij van de Europese Unie ontvangen. Onze fractie staat achter het standpunt in het verslag dat de Rekenkamer in de toekomst vaker de landen bij naam moet noemen die zich schuldig maken aan gebrekkige controle. Er is geen goede reden om Griekenland of andere zwakke toezichthouders te beschermen.</p>
      <p sl="fi">Het is altijd het standpunt van het Parlement geweest dat de lidstaten een verklaring moeten afgeven over de nationale administratie met betrekking tot de middelen die zij van de Europese Unie ontvangen. Sommige lidstaten hebben dit gedaan, Nederland bijvoorbeeld, keurig met de handtekening van de minister. De meeste lidstaten zijn tegen het afgeven van een verklaring. Anderzijds moet gezegd worden dat het geval van Martha Andreasen er nog niet toe heeft geleid dat de hoofdboekhouder in de Commissie de rechtmatigheid van de boekhoudingen met haar handtekening bevestigt. Het Parlement eist zeer terecht dat zij hiervoor de wettige bevoegdheid krijgt.</p>
      <p sl="fi">Onze fractie is dit jaar voorstander van het verlenen van kwijting.</p>
    </intervention>
    <intervention id="2-031" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">namens de IND/DEM-Fractie. – Mevrouw de Voorzitter, een kernpunt in het democratische proces is dat men eist dat er verantwoording wordt afgelegd. De prestaties van dit Parlement op dit punt zijn tot nu toe schrikbarend. Hoewel er keer op keer verslagen verschijnen waarin wordt gewezen op frauduleuze praktijken, ongeregeldheden, incompetentie en geknoei, verleent het Parlement jaar na jaar kwijting met bijna Noord-Koreaanse meerderheden.</p>
      <p sl="sv">Vorig jaar werd er een uitzondering gemaakt. Het Parlement had teveel huur betaald voor het gebouw waarin we ons nu bevinden. Het was onmogelijk om dat probleem onder de mat te vegen. In plaats daarvan ontstond toen de pathetische situatie dat de leiders van de grote fracties optraden als professionele klaagvrouwen. Ze verzekerden dat hun nee tegen de kwijting eigenlijk alleen voor de schijn was. Zo vervult de meerderheid van het Parlement haar democratische taak.</p>
      <p sl="sv">Vorig jaar was ik rapporteur en ik vond het onmogelijk om kwijting voor het Comité van de Regio’s voor te stellen. Op het secretariaat van het Comité leek een corrupte cultuur te heersen. Hoewel er drie verschillende onderzoeken naar het Comité van de Regio’s gaande waren, verleende het Parlement in alle gevallen kwijting. Nu heeft OLAF zijn verslag ingediend. De kwestie is ter rechterlijke toetsing naar de nationale overheden gegaan. Er zijn daarom nog zwaardere redenen om dit jaar geen kwijting aan het Comité van de Regio’s te verlenen. Bovendien heeft de rapporteur, mevrouw Herczog, aangetoond dat noch aan het Europees Agentschap voor maritieme veiligheid noch aan de Europese Autoriteit voor voedselveiligheid kwijting moet worden verleend. Laten we dat dan ook niet doen.</p>
    </intervention>
    <intervention id="2-032" speaker_id="28507" name="Ashley MOTE" is_mep="True" mode="spoken" nationality="United Kingdom" birth_date="25-01-1936" birth_place="London" p_group="Non" m_state="GB">
      <p sl="en">namens de ITS-Fractie. – Mevrouw de Voorzitter, naar mijn idee zou de Raad van ministers dringend prioriteit moeten geven aan de benoeming van een team van echt onafhankelijke, internationaal gerespecteerde accountants om een uitgebreid onderzoek en een volledige analyse uit te voeren van de audit van deze instelling, van haar financiën, haar boekhoudsystemen en interne controlemaatregelen en van al haar operationele instellingen. Veel van die laatste instellingen begeven zich op de commerciële markt, maar ontsnappen desalniettemin telkens weer aan een grondige wettelijke controle van hun financieel en bedrijfsmatig beheer.</p>
      <p sl="en">Neem als voorbeeld eens de jaarrekening over 2005: een team van onafhankelijke forensische accountants heeft geconcludeerd dat betalingen ter waarde van 27 miljard EUR gewoon niet nauwkeurig in de jaarrekening geregistreerd zijn. Een dergelijk onvoorstelbaar en niet te verantwoorden uitgavenpatroon heeft tot even onvoorstelbare en onaanvaardbare gevolgen geleid. Wij weten nu bijvoorbeeld dat de EU in de loop der jaren circa 600 miljard EUR verlies heeft geleden en dat is veel meer dan de dan het bedrag van 75 miljard GBP dat het Verenigd Koninkrijk sinds zijn toetreding netto heeft bijgedragen.</p>
      <p sl="en">De president van de Rekenkamer heeft toegegeven dat er nog steeds ernstige problemen zijn: die problemen zijn op elke pagina van elk jaarverslag in hoofdletters terug te vinden, maar in de praktijk wordt er eigenlijk niets aan gedaan. De betrouwbaarheidsverklaring dient betrekking te hebben “op alle rekeningen en op alle onderliggende verrichtingen tot op het niveau van de belastingplichtigen”, maar hun belangen worden elk jaar weer opnieuw genegeerd. De discrepanties tussen de boekhoudbalans in het ene jaar en het daaropvolgende jaar zijn stelselmatig, gangbaar en onaanvaardbaar. Zo bedroeg het verschil in 2002 bijvoorbeeld 200 miljoen EUR. Vorig jaar was dat verschil 179 miljoen EUR en dat is in vier jaar tijd niet echt een opzienbarende verbetering. Het gaat daarbij niet alleen om zo maar wat fouten: zij worden door de accountants als ernstige financiële nalatigheden gekwalificeerd.</p>
    </intervention>
    <intervention id="2-033" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mevrouw de Voorzitter, een degelijke kwijtingsprocedure is niet alleen bedoeld om terug te kijken, maar ook om te overwegen welke conclusies eruit kunnen worden getrokken. Ik weet zeker dat de commissaris heel goed luistert naar wat er wordt gezegd over de agentschappen en dat hij ook weet dat degenen die een zekere mate van controle willen uitoefenen steeds ontevredener worden over hetgeen er gaande is op vele terreinen waar een hoop verwarring heerst en de zaken uit de hand beginnen te lopen. Ik weet zeker, commissaris Kallas, dat u ook heel goed weet welke kant het opgaat met de triloogonderhandelingen. Het is bijzonder verontrustend als zelfs leden van de Begrotingscommissie die zich al jaren met dit soort zaken bezighouden steeds opnieuw benadrukken dat zij zelf door de bomen het bos niet meer zien en dat er geen duidelijke scheidslijnen bestaan tussen de operationele en administratieve begroting, zodat er flink mee gesjoemeld wordt, vooral door de administratieve uitgaven in de programma’s te verstoppen.</p>
      <p sl="de">Dat, mijnheer de commissaris, staat haaks op uw voorgenomen activiteiten ter bevordering van de transparantie, en ik wil u aanmoedigen om op uw eigen terrein te doen waar u op landbouwgebied al mee was begonnen, namelijk het gebruik van middelen tot de laatste euro openbaar te maken. Iedere moderne onderneming is daartoe in staat. Die hebben altijd kostencentra en duidelijke bestemmingen. Zij weten zelfs wat er op dienstreizen met het geld is gebeurd. Dat dit bij ons niet het geval is, acht ik buitengewoon betreurenswaardig en schadelijk. Ik weet zeker, mijnheer de commissaris, dat er over de hele linie op personeel moet worden bezuinigd, aangezien het overduidelijk is dat er met minder personeel juist efficiënter wordt gewerkt dan wanneer het omgekeerde het geval is, zoals nu.</p>
    </intervention>
    <intervention id="2-034" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Voorzitter, ik zal mij beperken tot opmerkingen over het Europees Parlement. Ik wil in eerste instantie rapporteur Staes bedanken voor een zeer gedegen verslag. Wij steunen zijn voorstel om kwijting te verlenen en wij steunen ook het grootste deel van zijn opmerkingen en van de kanttekeningen, die hij daarbij plaatst. Uiteraard zullen wij als fractie een aantal accenten zetten waarbij ik met name aandacht wil vragen voor ons amendement 3 dat meer dan de huidige tekst oproept tot constructieve samenwerking en politieke dialoog met de Voorzitter van dit Huis waaraan kwijting wordt verleend, maar die in de begroting waar wij nu over spreken nog niet in functie was.</p>
      <p sl="nl">Daarnaast aandacht voor de amendementen van collega Fjellner, ook door mij medeondertekend, over wat nu daadwerkelijk die kosten zijn van het behoud van drie vergaderplaatsen in een situatie met 27 lidstaten. De huidige cijfers dateren nog uit de tijd van 15 lidstaten.</p>
      <p sl="nl">Op een wat persoonlijke titel wil ik zeggen dat ik als oud-assistent natuurlijk met een kritische blik gekeken heb naar de opmerkingen over de secretariaatsvergoeding en de situatie van parlementaire medewerkers, waar in individuele gevallen verbetering nog hard nodig is.</p>
      <p sl="nl">Tenslotte het eeuwigdurende verhaal over het vrijwillige pensioenfonds. Volgens mij, volgens mijn delegatie, is het daarbij van het grootste belang dat elke indruk wordt vermeden dat publieke middelen – de algemene onkostenvergoeding – worden ingezet voor privaat inkomen, namelijk ter financiering van de bijdrage aan het vrijwillige pensioenfonds.</p>
      <p sl="nl">Tot slot geef ik de twintig seconden die mij nog resteren, aan de volgende spreker.</p>
    </intervention>
    <intervention id="2-035" speaker_id="28169" name="Edith MASTENBROEK" is_mep="True" mode="spoken" nationality="Netherlands" birth_date="23-03-1975" birth_place="Den Haag" p_group="Socialist Group in the European Parliament" m_state="NL">
      <p sl="nl">Mijnheer de Voorzitter, allereerst dank aan de heer Staes voor zijn geweldige verslag en voor de twintig seconden spreektijd van de vorige spreker. Zouden we soms uit dezelfde lidstaat komen? Het lijkt haast wel, want dezelfde punten die u benadrukt, zou ik hier ook nogmaals willen benadrukken.</p>
      <p sl="nl">Allereerst het verslag van de heer Staes. Nogmaals hartelijk dank, het is een prima verslag geworden. Voor het eerst sinds ik gekozen ben, bent u erin geslaagd om een discharge af te leveren die niet in de week ervoor tot grote controverse heeft geleid. Ik wil een aantal punten noemen. Het is jammer genoeg in deze procedure eerder een regel dan een uitzondering dat we keer op keer weer om dezelfde dingen moeten vragen. Dan gaat het niet alleen om zaken als bijvoorbeeld een elektronische handtekening of het minimaliseren van de papierstromen in dit Huis, maar ook om zoiets belangrijks als de vraag aan wie wij eigenlijk kwijting verlenen. Wij ondersteunen hierin de formulering van de heer Staes.</p>
      <p sl="nl">Ik zou op persoonlijke titel ook aandacht willen vragen voor de amendementen van de heer Fjellner. Ik denk dat het van het grootste belang is dat we precies weten waar we het geld van het Parlement aan uitgeven en ik denk dat het dus inderdaad ook van het grootste belang is voor het debat om te weten wat het precies kost om onze werktijd over drie plaatsen te verdelen. Dan het assistentenstatuut: ik vind zeker nu we het ledenstatuut met elkaar hebben geregeld, dat een onderwerp waarvan ik hoop dat we hier volgend jaar niet opnieuw om hoeven te vragen. Er is een werkgroep binnen het Bureau bezig met dit belangrijke onderwerp. Ik denk dat het van het grootste belang is dat dat assistentenstatuut er zo snel mogelijk komt en dat we een fatsoenlijk inzicht krijgen in de arbeidspositie van die assistenten, hun sociale zekerheid en hun belastingregime.</p>
    </intervention>
    <intervention id="2-036" speaker_id="1394" name="Bill NEWTON DUNN" is_mep="True" mode="spoken" nationality="United Kingdom" p_group="Renew Europe Group" m_state="GB">
      <p sl="en">Mevrouw de Voorzitter, het doet mij genoegen dat u in de Voorzitterstoel zit en dat u deze vergadering zo efficiënt leidt.</p>
      <p sl="en">Allereerst wil ik op de heer Mote reageren die helaas niet de moeite heeft genomen om de rest van het debat bij te wonen. Hij wil het corruptie- en verspillingsprobleem in Europa oplossen door nóg een laag bureaucratie toe te voegen in de vorm van een team accountants uit de particuliere sector. Dat lijkt mij een volslagen absurde oplossing die alleen maar tot nog meer kosten zal leiden.</p>
      <p sl="en">Onze fractie zal de amendementen 1 en 3 steunen waarin om een opheldering gevraagd wordt over de kosten die het gevolg zijn van het feit dat wij onze werkzaamheden op drie verschillende locaties uitvoeren. Deze absurde situatie is zowel voor de burgers als voor ons onbegrijpelijk. Wij willen graag opheldering hierover. Wij zijn echter zeer verbaasd dat de PPE-DE-Fractie vier amendementen heeft ingediend – de nummers 79, 80, 81 en 83 – waardoor andere nuttige delen van dit verslag geschrapt worden. Mevrouw De Lange, die zojuist het woord heeft gevoerd namens de PPE-DE-Fractie, heeft mij in verwarring gebracht. Zij zei dat wij moeten voorkomen dat bij de burgers de indruk ontstaat dat geld op een verkeerde manier wordt besteed, namelijk aan het vrijwillige pensioenfonds. Dat ben ik met haar eens. In amendement 83 stelt de PPE-DE-Fractie echter voor om een audit van de toelagen van de afgevaardigden en de wijze waarop deze besteed worden, te schrappen. Dat snijdt absoluut geen hout. Ik dring er dan ook bij haar op aan om haar collega’s ervan te overtuigen om de amendementen waardoor nuttige delen van dit verslag worden geschrapt, in te trekken en het verslag te ondersteunen.</p>
    </intervention>
    <intervention id="2-037" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, ik wil de rapporteurs feliciteren met hun scherpzinnige en bijzonder nauwkeurige werk. Ook wil ik de Rekenkamer bedanken. Dankzij haar verslagen worden wij uitgebreid in kennis gesteld van de uitvoering van de Europese begroting. Maar ik heb toch de indruk dat het taalgebruik in deze rapporten en verslagen weinig toegankelijk is voor de doorsnee burger en dat we de leesbaarheid van onze documenten moeten verbeteren. We schrijven ze immers niet alleen voor onszelf, maar ook voor het betrokken publiek.</p>
      <p sl="pl">Bij de controle van de uitvoering van de begroting wordt de meeste aandacht besteed aan de betrouwbaarheid van de rekeningen. Dat is belangrijk, maar het komt voor dat de boekhouding volledig klopt en de middelen in werkelijkheid verspild worden. Ik zou willen dat we in de toekomst meer aandacht besteden aan een inhoudelijke beoordeling van de uitgaven en niet alleen aan hun formele correctheid.</p>
    </intervention>
    <intervention id="2-038" speaker_id="28264" name="Paul van BUITENEN" is_mep="True" mode="spoken" nationality="Netherlands" birth_date="28-05-1957" birth_place="Breda" p_group="Group of the Greens/European Free Alliance" m_state="NL">
      <p sl="nl">Voorzitter, vanaf 2000 hebben twee interne accountants van het Comité van de regio's achtereenvolgens ernstige fraude geconstateerd. De antifraudedienst heeft dit ook in meerdere rapporten bevestigd. Al die jaren heeft het Comité van de regio's de problemen gebagatelliseerd, beloofde het beterschap en wij, Parlement, hebben steeds kwijting verleend.</p>
      <p sl="nl">Vorig jaar nog zou er een hearing komen met de twee door het Comité van de regio's weggestuurde accountants. Echter door intensief lobbywerk van datzelfde Comité is de hearing op het laatste moment van de agenda van de Commissie begrotingscontrole geschrapt. Weer verlenen wij gewoon kwijting aan het Comité van de regio's. Een paar maanden geleden kwam het voorlopig laatste OLAF-rapport in deze saga uit. OLAF beveelt niet alleen tuchtrechtelijke maatregelen aan, maar zelfs strafrechtelijke vervolging. Na herhaalde weigering door het Comité van de regio's mocht de Commissie begrotingscontrole dat rapport begin dit jaar eindelijk inzien. Het blijkt om structureel georganiseerde malversaties te gaan, waarbij meerdere niveaus binnen de hiërarchie betrokken zijn. Ook komen er weer nieuwe anonieme meldingen binnen. Ik mag niet uit het OLAF-rapport citeren, want zo zijn de regels, maar na jarenlange fraude zijn er nog steeds geen tuchtmaatregelen en zijn de beide accountants weggestuurd.</p>
      <p sl="nl">Het is ongelooflijk dat we straks weer kwijting verlenen aan het Comité van de regio's.</p>
    </intervention>
    <intervention id="2-039" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Mevrouw de Voorzitter, ik wil onze rapporteurs gelukwensen en bij wijze van aanvulling zowel een paar algemene als specifieke opmerkingen maken die gebaseerd zijn op mijn eigen ervaringen.</p>
      <p sl="cs">Allereerst paragraaf 1, waarin staat dat de agentschappen in het algemeen niet altijd een goed imago hebben. Ik wil op de bres springen voor het in Bilbao gevestigde Europees Agentschap voor de veiligheid en de gezondheid op het werk, dat absoluut een uitzondering vormt op de regel en waarvoor deze tekst niet geldt.</p>
      <p sl="cs">Ik heb als rapporteur met dit Agentschap samengewerkt bij een evaluatie van de kaderrichtlijn betreffende de gezondheid op het werk en momenteel werken wij samen aan het opstellen van nieuwe normen voor de statistieken inzake bedrijfsongevallen. Ik heb het agentschap bovendien twee keer persoonlijk bezocht en kan u verzekeren dat het ons uitstekende gegevens levert.</p>
      <p sl="cs">Wat paragraaf 11 betreft, de oproep om de technische steun aan de agentschappen te verbeteren, moet mij het volgende van het hart. Het gaat niet alleen om de technische steun, het gaat ook om een betere kadrering van de opdrachten die wij als Parlement aan de afzonderlijke agentschappen verstrekken. Wij moeten ons als Parlement op dit gebied proactiever opstellen.</p>
      <p sl="cs">Uiteindelijk hangt dit ook samen met paragraaf 15, dat de samenwerking met andere organisaties betreft. Ik kan u in dit verband meedelen dat het agentschap in Bilbao nauw samenwerkt met de Wereldgezondheidsorganisatie en dat het zeer interessante statistische gegevens publiceert.</p>
      <p sl="cs">Een laatste opmerking: ik ben het roerend eens met paragraaf 25. Ook ik heb met genoegen vastgesteld dat het Agentschap beter is gaan communiceren en dat vooral het midden- en kleinbedrijf meer gebruik is gaan maken van de specialistische kennis die het Agentschap in huis heeft. Dank u.</p>
    </intervention>
    <intervention id="2-040" speaker_id="28509" name="John WHITTAKER" is_mep="True" mode="spoken" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="en">Mevrouw de Voorzitter, wij horen telkens weer hetzelfde verweer van de Commissie: “Het is niet onze schuld! Hoe kunnen wij controle uitoefenen op ons communautaire geld?” Dat wil zeggen: het geld van de belastingbetalers van de lidstaten wordt in de praktijk ook uitgegeven door die lidstaten. Vorig jaar hebben wij zelfs de opmerkelijke gebeurtenis mee mogen maken dat de Commissie de Rekenkamer heeft verweten dat deze te kritisch zou zijn.</p>
      <p sl="en">Wellicht staat de Commissie echter in bepaalde mate toch in haar recht en heeft haar redeneertrant de regeringen van het Verenigd Koninkrijk, Zweden en Nederland ervan overtuigd om in te stemmen met verklaringen over het toekomstige beheer van EU-fondsen – voor wat dat waard is. Belangrijker is dat deze handelwijze van de Commissie de essentiële zwakte van het systeem aan het licht brengt. De agentschappen die EU-geld in bepaalde lidstaten uitgeven, worden niet echt geprikkeld om zorgvuldig om te gaan met het geld dat door belastingbetalers van andere lidstaten ter beschikking is gesteld.</p>
      <p sl="en">Wat kunnen wij hieraan doen? Ik zal in ieder geval de mensen in mijn eigen land blijven vertellen dat verspilling en financiële onregelmatigheden ongelukkige, maar onvermijdelijke consequenties van het systeem zijn – een gebrekkig systeem waarin de discrepantie tussen de belastingbetalers die de financiële middelen beschikbaar stellen en degenen die dat geld uitgeven steeds groter wordt.</p>
    </intervention>
    <intervention id="2-041" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Mevrouw de Voorzitter, als een goed verkenner ben ik altijd op alles voorbereid. Ik wil graag drie opmerkingen maken.</p>
      <p sl="en">In de eerste plaats lijkt het erop dat wij een beetje vergeten waarom we hier eigenlijk zijn. Wij praten namelijk over een verslag dat als onderwerp een goed financieel beheer heeft. Volgens mij zijn er drie redenen waarom deze verslagen nodig zijn. De eerste heeft betrekking op vertrouwen. Wij moeten ervoor zorgen dat de markten ons vertrouwen. De tweede reden heeft te maken met democratie. Wij moeten zorgen dat de mensen ons vertrouwen. Als wij een goed financieel beheer voeren, zullen anderen ons voorbeeld volgen. Ten derde gaat het om transparantie, met andere woorden, om het terugdringen van de sceptische houding. Wij trachten om ons financieel beheer te verbeteren. Mijn eerste punt is dan ook dat er een goede reden is waarom wij dat proberen. In tegenstelling tot de vorige spreker ben ik van mening dat de Commissie goed werk levert.</p>
      <p sl="en">In de tweede plaats – en dit is voor mij een historisch moment omdat ik mij volledig ga aansluiten bij het standpunt van mijn collega aan de linkerzijde van dit Parlement – ben ik het volkomen eens met de heer Seppänen en alle voorgaande sprekers die erop wijzen dat de schuld niet gezocht moet worden bij de manier waarop de Commissie met het geld omgaat, maar in de manier waarop de lidstaten daarmee omgaan. 80 procent van de fondsen wordt immers door de lidstaten beheerd. Er wordt echter absoluut geen financiële verantwoordelijkheid genomen. Sta mij toe om een voorstel te doen. Als wij in het kader van de volgende intergouvernementele conferentie sowieso al een paar institutionele kwesties aan de orde gaan stellen, kunnen wij met betrekking tot de lidstaten toch ook op dezelfde manier te werk gaan als wij bij de Commissie doen. Waarom nemen wij in de nieuwe verdragen geen verplichting voor de lidstaten op om verantwoording af te leggen voor de EU-gelden die zij uitgeven? Wellicht dat dit op de lange termijn ook tot een positieve betrouwbaarheidsverklaring kan leiden.</p>
      <p sl="en">In de derde en laatste plaats ben ik het met iedereen eens die de amendementen van de heer Fjellner steunt: de heer Newton Dunn, mevrouw De Lange, de heer Staes en mevrouw Mastenbroek. Dit verslag moet twee dingen opleveren en wel een milieueffectbeoordeling van de kosten van de drie verschillende zetels van het Europees Parlement én een overzicht van de kosten van die drie zetels.</p>
    </intervention>
    <intervention id="2-042" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Mevrouw de Voorzitter, ik zou alle rapporteurs willen feliciteren met hun uitstekende werk. Die gelukwensen gelden natuurlijk ook voor de voorzitter en de ondervoorzitter van onze commissie, de heren Fazakas en Bösch. Ik zou ook mijn waardering willen uitspreken voor wat de vicevoorzitter van de Commissie, de heer Kallas, hier heeft gezegd over de ex post-audits die uitgevoerd zullen worden voor alle zaken die het rechtstreekse middelenbeheer betreffen. Ik kan nu al laten weten dat wij een waakzaam oog zullen houden op die audits, de gehanteerde methodes en het aantal gevonden fouten en ook op de noodzakelijke vergelijking met de bevindingen van de Rekenkamer.</p>
      <p sl="pt">Ik zou echter de vicevoorzitter vooral willen laten weten dat het Parlement op het vlak van de kwijting het laatste woord heeft en dat we die bevoegdheid zeker volledig zullen benutten wanneer we hier volgend jaar de terugvordering van gelden zullen behandelen.</p>
      <p sl="pt">Ik was de rapporteur van een behoorlijk kritisch verslag over de wijze waarop de Europese Commissie met deze kwestie omgaat. In de Commissie begrotingscontrole heeft de Rekenkamer gezegd dat het onmogelijk was de miljarden aan teruggevorderde gelden te vinden die de Commissie had aangekondigd. Ook ik heb die door de Commissie aangekondigde miljardenterugvorderingen niet kunnen vinden. Daarom dient dit onderwerp volgend jaar heel anders behandeld te worden. Zo niet, dan zullen we deze problematiek op een veel hardere wijze moeten aanpakken.</p>
    </intervention>
    <intervention id="2-043" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, het beheren van communautaire middelen is altijd lastig. Een doeltreffende uitvoering van de begroting vereist duidelijke regels en een duidelijke verdeling van de verantwoordelijkheid. Beide zijn voor verbetering vatbaar. Bovendien worden de communautaire middelen, zoals bekend, hoofdzakelijk door de nationale autoriteiten beheerd.</p>
      <p sl="fi">Er lijkt geen vooruitgang te worden geboekt in het vereenvoudigen van de wetgeving. Terwijl er oude regels worden geschrapt, worden er voortdurend nieuwe opgesteld. Pietluttig microbeheer wordt aantrekkelijk gevonden en niemand durft de besluitvorming aan lagere niveaus over te laten. Dit zorgt voor een voortdurende toename van de behoefte aan controle. De communautaire middelen worden in ieder geval op het niveau van de regelgeving zeer streng gecontroleerd. Anderzijds verbetert de hoeveelheid controle niet noodzakelijkerwijs de kwaliteit of het beheer ervan. Vaak zorgt overdreven veel controle alleen voor een vertraging en verlamming van de activiteiten. Particuliere ondernemingen willen bijvoorbeeld minder dan ooit deelnemen aan EU-projecten in het kader van structuurfondsen, omdat deze zeer bureaucratisch zijn. Het is daarom goed dat onder andere de Rekenkamer is begonnen meer aandacht te besteden aan de kwaliteit van de controle dan aan de kwantiteit ervan.</p>
      <p sl="fi">Controle van de begroting vereist een duidelijker verdeling van de verantwoordelijkheid. De verantwoordelijkheid van een autoriteit moet heel duidelijk zijn. Het systeem mag niet te hiërarchisch zijn. Collectieve verantwoordelijkheid is helemaal geen verantwoordelijkheid. Daarom gaat financiële controle hand in hand met een vereenvoudiging van de regelgeving en verduidelijking van de verantwoordelijkheden van autoriteiten.</p>
    </intervention>
    <intervention id="2-044" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, geachte commissaris, geachte dames en heren, namens de Fractie van de Europese Volkspartij (Christen-democraten) en Europese Democraten wil ik alle rapporteurs graag hartelijk danken voor de verdere vooruitgang die wij kunnen boeken dankzij hun werk. Bij de agentschappen hebben wij wellicht nog meer vorderingen kunnen maken dan op andere terreinen, dus zijn wij veel dank verschuldigd aan mevrouw Herczog voor de uitstekende ideeën die zij heeft ingebracht.</p>
      <p sl="de">Nauwere banden tussen de agentschappen en de Commissie zijn van cruciaal belang. De Commissie dient een blokkerende minderheid te krijgen in de bestuursraden van de agentschappen, en ze dient deze agentschappen te beschouwen en te aanvaarden als partners in de wetgeving en in het beheer van EU-programma’s. Helaas echter is de situatie met betrekking tot de begroting van de Commissie hoegenaamd onveranderd gebleven.</p>
      <p sl="de">Van nu af aan tot aan het einde van de periode zullen wij ons moeten concentreren op hoe wij ten minste voor het rechtstreekse beheer van de middelen een betrouwbaarheidsverklaring zonder voorbehoud kunnen krijgen. De Commissie dient op haar eigen terrein te laten zien dat zij daartoe in staat is en dat zij goed werk doet. Wij willen hier graag samen met de Commissie aan werken en haar steunen, maar zij moet dan wel het voortouw nemen. We blijven u op uw weg steunen, te beginnen bij het aanvaardbare risico tot en met de single audits en alle zaken die daarmee samenhangen.</p>
      <p sl="de">Ook wil ik de Rekenkamer – die voor ons een buitengewoon belangrijk orgaan is – en zijn medewerkers bedanken. Zij hebben goed werk geleverd en wij blijven de komende jaren op hen vertrouwen.</p>
      <p sl="de">We hebben nog achterstallig werk te doen, mijnheer de commissaris, en er is iets waaraan we wellicht prioriteit moeten toekennen: u bent ons namelijk nog informatie over de cijfers en de terugvordering van gelden schuldig, waarover tot nog toe onvoldoende bekend is. We vinden het van groot belang dat u dit Parlement vertelt op welke cijfers we kunnen vertrouwen. Er zijn de afgelopen zes of acht weken minstens vier verschillende cijfers in omloop geweest.</p>
      <p sl="de">Wat betreft de begroting van het Parlement: wij hebben amendementen tot schrapping ingediend met betrekking tot het pensioenfonds, niet omdat wij daartegen zijn en daar inhoudelijk iets over willen zeggen, maar omdat wij niet willen vooruitlopen op het werk van de werkgroep die wij gezamenlijk hebben ingesteld. Waarom zouden wij haar werk nu inperken? Daarom verzoek ik u om deze amendementen te steunen. Zonder daarmee vooruit te lopen op eventuele latere uitkomsten ten aanzien van deze onderwerpen, geven we de werkgroep zo de kans om te doen wat haar goeddunkt.</p>
    </intervention>
    <intervention id="2-045" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">Mevrouw de Voorzitter, mijn hartelijke gelukwensen aan onze rapporteurs, want de belastingbetalers vinden het belangrijk om te zien dat wij in dit Parlement serieus werk maken van het beschermen van hun geld.</p>
      <p sl="de">Ik ben me er terdege van bewust – en ik denk dat mevrouw Gräßle dat ook wilde zeggen – dat het altijd een beetje moeilijk is om de echte prioriteiten eruit te filteren als heel veel mensen hun wensen luidkeels kenbaar maken. Maar het is juist dit technische probleem dat onze commissie als een uitdaging beschouwt. Ik denk dat het probleem heel goed is opgelost, en we zullen de aangesneden onderwerpen blijven volgen. We willen het gat dichten in het GBCS-systeem en ik ben de Commissie dankbaar voor haar steun, waarvan vicevoorzitter Kallas ons opnieuw heeft verzekerd.</p>
      <p sl="de">We willen de kiezers kunnen vertellen dat het gemeenschappelijk landbouwbeleid bewezen solide is, en dat punt zijn we zeer dicht genaderd. Er is vooruitgang geboekt en dat geeft de burger moed.</p>
      <p sl="de">In de tweede plaats willen we graag dat de lidstaten ook pal staan voor de 80 procent van deze begroting van 100 miljard EUR waarvan het beheer aan hen wordt toevertrouwd. In dat verband vind ik het schandalig dat de Raad hier vandaag niet aanwezig is. We zullen de dames en heren – op dit moment zijn ze afkomstig uit Duitsland, een andere keer uit een andere lidstaat, maar ik wil er geen afzonderlijke landen uitpikken – daaraan herinneren als ze straks weer voor hun kiezers verschijnen en zeggen wat voor enorme bende het daar in Brussel is.</p>
      <p sl="de">Als wij over deze zaken discussiëren, zijn de lidstaten afwezig en dat kunnen we tegenover onze belastingbetalers niet maken. En ook de leiding van het Parlement laat het afweten: noch de secretaris-generaal, noch de Voorzitter zijn in de zaal – en dat zeg ik zonder iets af te willen doen aan uw bekwaamheid, mevrouw de Ondervoorzitter. Wat we voor de toekomst wensen, is dat de lidstaten verantwoordelijkheid nemen.</p>
      <p sl="de">Een laatste punt is – en wat dat betreft, commissaris Kallas, heb ik mij enigszins geërgerd aan uw opmerking, die u hopelijk niet zult herhalen – dat de Rekenkamer er is om de Commissie te controleren en te bekritiseren, en niet andersom. Zo gaat dat nu eenmaal in z’n werk in een democratische rechtsorde.</p>
    </intervention>
    <intervention id="2-046" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">We hebben kennisgenomen van uw opmerkingen over de afwezigheid van bepaalde partijen.</p>
    </intervention>
    <intervention id="2-047" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Ik steun Edit Herczog in haar opvattingen over de agentschappen. In vergelijking met vorig jaar is er duidelijk meer fiscale discipline waarneembaar op dat terrein.</p>
      <p sl="lt">Niettemin: de agentschappen schieten als paddenstoelen uit de grond. In 1990 hadden we nog drie agentschappen, nu zijn het er – samen met de uitvoerende agentschappen – 23. Het is duidelijk dat er geen sprake is van een strategisch plan voor de oprichting van agentschappen. In mei vorig jaar nodigde de Commissie ons uit om kennis te maken met de activiteiten van het Uitvoerend Agentschap voor intelligente energie. Voorwaar een fantastisch voorbeeld van hoe agentschappen werken: aan het einde van het jaar kwam de Commissie met een voorstel om dit agentschap te reorganiseren.</p>
      <p sl="lt">Het is overduidelijk dat we meer aandacht moeten besteden aan het probleem in bredere zin: hoeveel agentschappen hebben we eigenlijk nodig, en zijn ze wel echt noodzakelijk?</p>
      <p sl="lt">Op dit moment doet men maar wat. Verschillende commissarissen vervoegen zich bij verschillende commissies van het Parlement die verantwoordelijk zijn voor bepaalde terreinen, en ze gaan naar de Begrotingscommissie. Daarom is het moeilijk om het hele proces van de oprichting van agentschappen en hun noodzaak in kaart te brengen, hoewel het lijkt alsof veel procedurele terreinen zijn gedefinieerd.</p>
      <p sl="lt">Daarom denk ik dat onze Commissie begrotingscontrole, samen met het gehele Parlement, het initiatief dient te steunen en het sluiten van een overeenkomst tussen de instellingen dient te bespoedigen met betrekking tot het functioneren van Europese agentschappen, hun werkwijzen en hun oprichting.</p>
    </intervention>
    <intervention id="2-048" speaker_id="1882" name="José Javier POMÉS RUIZ" is_mep="True" mode="spoken" nationality="Spain" birth_date="12-03-1952" birth_place="Pamplona" p_group="Group of the European People's Party (Christian Democrats) and European Democrats" m_state="ES">
      <p sl="es">Ik zou willen beginnen met een procedurele vraag. Mevrouw de Voorzitter, waar is de Raad?</p>
      <p sl="es">Ik herhaal: waar is de Raad?</p>
      <p sl="es">Wat voorligt, is een begroting die voor 90 procent wordt uitgegeven door de lidstaten. Dus waar is de Raad? Mijnheer Kallas, waar is de Raad? Mijn waarde vriend Herbert Bösch, dames en heren van de Duitse pers die ons volgen, Frankfurter Allgemeine , Die Welt , waar is de Raad? Waarom is de Raad niet aanwezig als we bespreken hoe hij 90 procent van onze begroting uitgeeft?</p>
      <p sl="es">Waarde vrienden Herbert Bösch en Markus Ferber, geachte Duitse collega’s, het voorzitterschap is in Duitse handen, waar is de Raad? Waarom is de Raad er niet om zich te verantwoorden en alle opmerkingen aan te horen die wij hier maken over hoe de lidstaten de begroting uitgeven?</p>
      <p sl="es">Ik hoop dat we in de Commissie begrotingscontrole, onder voorzitterschap van de heer Herbert Bösch, een of ander initiatief nemen om duidelijk te maken – als de pers dat al niet doet – dat het schandalig is dat niemand uit de Raad hier aanwezig is om verantwoording af te leggen, om desgevraagd te kunnen antwoorden op onze opmerkingen. Duidelijker kan ik het niet zeggen.</p>
      <p sl="es">Tot zover deze kwestie, die ernstig genoeg is. Het debat dat we hier elk jaar opnieuw voeren, wint geleidelijk aan belang. In dit verband hebben wij waardering voor de mededeling van de vicevoorzitter van de Commissie, de heer Siim Kallas, dat we al 2,1 miljard EUR hebben teruggevorderd van de lidstaten. Dat is geld dat zij onjuist hebben uitgegeven en dat vorderen wij nu terug. Terwijl ik die mededeling toejuich, zou ik graag willen weten hoe die 2,1 miljard EUR wordt verdeeld. Die vraag hebben wij hem voorgelegd en we zijn ervan overtuigd dat wij hierop een antwoord krijgen in het kader van het Transparantie-initiatief dat onder zijn leiding is genomen en dat dit Huis zal steunen.</p>
      <p sl="es">Wellicht komt de Raad zo tot rede. Wat niet goed wordt uitgegeven, moet terugvloeien in de communautaire schatkist. Daarom juich ik het initiatief van de heer Siim Kallas van harte toe om extra onbuigzaam, eerlijk en standvastig te werk te gaan bij het terugvorderen van slecht bestede middelen.</p>
    </intervention>
    <intervention id="2-049" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Laat hier geen misverstand over bestaan: zoals een aantal sprekers al heeft aangegeven wordt de agenda overduidelijk samen met de Raad vastgesteld. Het staat de Raad vrij hier aanwezig te zijn; hij heeft kennelijk besloten dat niet te doen. Hier zal nota van worden genomen, en het punt is duidelijk aangestipt.</p>
    </intervention>
    <intervention id="2-050" speaker_id="23804" name="Szabolcs FAZAKAS" is_mep="True" mode="spoken" nationality="Hungary" birth_date="26-10-1947" birth_place="Budapest" p_group="Socialist Group in the European Parliament" m_state="HU">
      <p sl="hu">De kwijtingsprocedure 2005 is een van de belangrijke mijlpalen in het hervormingsproces dat drie jaar geleden is gestart door de Commissie begrotingscontrole. Een van de doelstellingen van de hervorming was vereenvoudiging van de procedure. Dit is iets wat niet alleen wordt verwelkomd door alle betrokkenen, maar wat ook onmiddellijk ten uitvoer kan worden gelegd.</p>
      <p sl="hu">Gebleken is dat het veel moeilijker en ingewikkelder is om de doelstelling te verwezenlijken die wij delen met commissaris Kallas, namelijk dat er in 2009 een positieve betrouwbaarheidsverklaring moet liggen. Wil de Europese Rekenkamer een betrouwbaarheidsverklaring zonder voorbehoud afgeven, dan hebben we de verklaringen nodig van de lidstaten, die 80 procent van de middelen beheren. Tot op heden hebben de regeringen van de lidstaten dit vermeden. Vorig jaar hebben we dienaangaande ook een interinstitutionele overeenkomst weten te sluiten, waardoor de noodzaak van een positieve verklaring werd bekrachtigd en de nationale rekenkamers voorbereid zijn op samenwerking met de Europese Rekenkamer. Dit alles hebben we te danken aan de betrokkenheid van de nationale parlementen, wat betekent dat we erin geslaagd zijn om het noodzakelijke politieke fundament te waarborgen.</p>
    </intervention>
    <intervention id="2-051" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik wil de rapporteurs die aan de basis staan van dit speciale debat graag feliciteren. Die felicitaties gaan met name in de richting van Salvador Garriga Polledo voor zijn verslag over het verlenen van kwijting aan de Commissie. Mijn opmerkingen hebben voornamelijk betrekking op zijn verslag.</p>
      <p sl="en">Mijnheer de commissaris, naar mijn idee is in het Parlement en in dit debat het gevoel ontstaan dat er in de Commissie onder leiding van de heer Barros concrete vooruitgang is geboekt bij het op adequate wijze afleggen van verantwoording ten opzichte van de Europese burgers over de besteding van de financiële middelen. Uit het verslag van de Rekenkamer weten wij echter dat de onderliggende transacties weliswaar legitiem en geoorloofd kunnen zijn, maar dat er desondanks nog steeds grote fouten in bepaalde delen van de begroting kunnen zitten, zoals bij bepaalde elementen van de operationele programma’s. Daarom is er voor het twaalfde opeenvolgende jaar geen betrouwbaarheidsverklaring afgegeven. Ik denk dat iedereen hier het erover eens is dat dit onaanvaardbaar is. De vraag is, hoe brengen wij daar verandering in?</p>
      <p sl="en">Op grond van het Verdrag is de Commissie verantwoordelijk voor het beheer van de begroting, maar wij weten dat 80 procent van de middelen door de lidstaten wordt beheerd. Andere collega’s hebben daar al op gewezen. Het is dan ook logisch dat er pas een betrouwbaarheidsverklaring afgegeven zal worden als de lidstaten hun nationale verklaringen overleggen. Het doet mij deugd dat het voorzitterschap van de Raad in ieder geval het laatste gedeelte van dit debat bijwoont, omdat het de verantwoordelijkheid van dat voorzitterschap is om de lidstaten in staat te stellen hun nationale verklaringen over te leggen.</p>
      <p sl="en">Uiteraard hebben wij via het interinstitutioneel akkoord al een stap in de goede richting gezet door de lidstaten te verzoeken om die nationale verklaringen op te stellen. Ik ben het met de rapporteur eens dat er een voorstel van de Commissie moet komen waarin lidstaten aangespoord worden om die verklaring over te leggen. Ons bekruipt echter het gevoel dat de lidstaten zich niet druk maken over het EU-geld dat in hun land wordt uitgegeven aangezien zij zeggen dat het niet hun eigen geld is. Natuurlijk is het wel degelijk hun eigen geld! Het gaat om geld van de belastingbetalers en daar moet adequaat verantwoording over afgelegd worden.</p>
      <p sl="en">Op basis van het uitstekende verslag van de heer Garriga Polledo concludeer ik dan ook dat als er later dit jaar een intergouvernementele conferentie wordt gehouden, er een wettelijk bindende verplichting aan alle lidstaten opgelegd moet worden om nationale beheersverklaringen over te leggen. Het is duidelijk dat de wettelijke basis hiervoor op dit moment onvoldoende is. Sommige lidstaten halen gewoon hun schouders op en zeggen dat het niet hun zaak is. Dit is echter een zaak die iedereen aangaat.</p>
    </intervention>
    <intervention id="2-052" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Hoewel we verheugd zijn over de aanwezigheid van vertegenwoordigers van de Raad, is mij verteld dat die aanwezigheid eigenlijk het volgende debat geldt.</p>
    </intervention>
    <intervention id="2-053" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Mevrouw de Voorzitter, allereerst wil ik alle rapporteurs bedanken vanwege hun voortreffelijke werk. Misschien levert de Duitse minister van Volksgezondheid van de zijde van de Raad nog een bijdrage om de begrotingscontroles een beetje doorzichtiger te maken. In de gezondheidssector zet zij zich daar sterk voor in, en wellicht is dit ook een voorbeeld voor ons.</p>
      <p sl="de">Een Duits spreekwoord zegt: voor je uit rijden gaat, moet eerst je eigen stal schoon zijn. Wat wil ik daarmee zeggen? 80 procent van de middelen worden beheerd door de lidstaten, maar als ik de krantenkoppen uit het verleden, ook uit de afgelopen maanden, bekijk over het gebouwenbeleid van de Commissie en bepaalde structuren die er niet toe bijdroegen dat het verlenen van opdrachten er transparanter op werd, dan wordt duidelijk dat de 20 procent van de middelen die door de Commissie wordt beheerd uiterst nauwkeurig dient te worden gecontroleerd.</p>
      <p sl="de">De Commissie en de lidstaten spelen elkaar de zwartepiet toe, en daar schiet niemand iets mee op. Ieder heeft zijn eigen verantwoordelijkheid en ook in de Commissie moet er flink wat werk worden verzet om dit soort structuren af te breken. Mij staat nog helder voor de geest wat de Commissie ons in 1999 in dit Parlement allemaal beloofde in verband met het aftreden van de Commissie.</p>
      <p sl="de">Wat betreft de transparantie heb ik soms geen idee wat er in dit debat zinnig of onzinnig is. Hopelijk kan iemand me dat nog eens uitleggen.</p>
      <p sl="de">Over het onderwerp GBCS, beste collega Bösch: in mijn land ligt het fraudepercentage – dat eigenlijk niets met fraude te maken heeft, maar dat een foutenpercentage is omdat het gaat om fouten bij het invullen van aanvragen zonder criminele bedoelingen – op 0,9 procent. Als ik zie wat voor administratieve kosten gaan zitten in het terugdringen van 0,9 procent naar 0,5 procent, dan ben ik soms bang dat de kosten van de bureaucratie die we daarmee opwekken een stuk hoger zijn dan hetgeen we in het belang van de belastingbetaler willen besparen. Hier moet een rechtvaardige balans worden gevonden, dan zijn we op de goede weg.</p>
    </intervention>
    <intervention id="2-054" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Mevrouw de Voorzitter, geachte afgevaardigden, ik heb nog slechts een paar korte opmerkingen.</p>
      <p sl="en">In de eerste plaats wil ik u bedanken voor uw opmerkingen. Wat een aantal kleinere kwesties betreft, zoals de detachering van agenten, zullen wij het verzoek om meer gendermainstreaming nader onderzoeken. Op dit moment wordt er al een proefproject uitgevoerd, maar het blijft moeilijk om informatie te verzamelen over beleidsmaatregelen die verband houden met genderkwesties.</p>
      <p sl="en">Ik wil ook graag benadrukken dat de interinstitutionele dialoog over de agentschappen bijzonder waardevol is, mits het Parlement zich daar ook een voorstander van betoont. De Commissie heeft in 2005 een interinstitutioneel akkoord met betrekking tot die agentschappen voorgesteld, maar dat voorstel is in de Raad geblokkeerd. Onder het Duitse voorzitterschap is nu getracht om de belangstelling voor dat akkoord nieuw leven in te blazen. Dat is cruciaal als wij een oplossing op dit punt tot stand willen brengen.</p>
      <p sl="en">Dan een aantal kleinere punten. Een van de afgevaardigden heeft geïnformeerd naar de omvang van de verliezen op de Europese begroting. Ik kan alleen maar herhalen dat boekhoudkundig gezien verliezen kunnen worden gedefinieerd als die geldbedragen die op onze balans worden afgeschreven. In 2005 ging het om een bedrag van 90 805 147,47 EUR en dat komt overeen met 0,09 procent van onze begroting. Op basis van de zojuist gegeven definitie is dit het exacte bedrag aan verliezen.</p>
      <p sl="en">Tegen de heer Seppänen moet ik daarnaast zeggen dat de jaarrekening voor 2006 al is ondertekend door onze hoofd-rekenplichtige. Die agentschappen zijn een belangrijk onderwerp. In de tweede plaats hebben de meeste sprekers vooral aandacht besteed aan de nationale verklaringen en gezegd dat er problemen bestaan bij het gedeelde beheer van EU-fondsen. De formulering uit het interinstitutioneel akkoord is op dit punt overgenomen in het herziene financieel reglement. In artikel 53 ter staat dat de lidstaten jaarlijks op het passende nationale niveau een overzicht van de beschikbare controles en verklaringen op dienen te stellen. Met de Raad is inmiddels afgesproken dat er op 15 februari 2008 een overzicht van de controles op landbouwgebied overgelegd zal worden. Over de technische aspecten in verband met het opstellen van overzichten op andere gebieden – met name wat de structuurfondsen betreft – wordt nog steeds gediscussieerd, maar wij verwachten binnenkort concrete resultaten op dit vlak.</p>
      <p sl="en">De Commissie heeft deze kwestie op 27 maart in de Raad Ecofin aan de orde gesteld. Daarnaast is dit onderwerp gisteren besproken in het financieel comité van de Raad. Wij onderhouden contact met zowel het Duitse voorzitterschap als het Duitse ministerie van Financiën om deze kwestie in juni opnieuw te bespreken met het oog op het creëren van een definitieve oplossing voor dat gedeeld beheer. Het grootse probleem dat in de discussies over deze kwestie voortdurend naar voren komt, is dat er een oplossing gevonden moet worden die ertoe leidt dat er ook daadwerkelijk bewijsmateriaal aan de Rekenkamer overgelegd zal worden. Het zou immers tot grote spanningen kunnen leiden als de Rekenkamer zegt: “U kunt wel mooi uw nationale verklaring bij ons indienen, maar dat betekent nog niets. Wij zullen toch zelf controles uitvoeren en de situatie evalueren.” Er moet dus een werkbare oplossing komen.</p>
      <p sl="en">De Commissie heeft het idee van een gedeeld beheer vanaf het begin ondersteund. Wij proberen nationale toezichthoudende instanties bij dit proces te betrekken, maar er moeten ook duidelijke bewijsstukken aan de Rekenkamer overgelegd worden. Er zit schot in. Vijf landen hebben zich inmiddels bereid verklaard om nationale verklaringen op te stellen. Als ik de bijeenkomsten van de Raad die ik bijgewoond heb aan het begin van de zittingsperiode van deze Commissie vergelijk met de huidige situatie zie ik grote verschillen. Wij hebben echt een flinke stap in de goede richting gezet.</p>
      <p sl="en">Sta mij toe om een laatste opmerking te maken over een punt dat door een aantal afgevaardigden aan de orde is gesteld. Er zal inderdaad een intergouvernementele conferentie worden georganiseerd. Naar wij begrijpen, worden er op dit moment al uitgebreide voorbereidingen getroffen voor die conferentie. In dat verband kunnen wij ook een bepaalde inbreng hebben met betrekking tot de kwijting, misschien vanuit het perspectief dat de heer Elles schetste of met het oog op de formulering van de betrouwbaarheidsverklaringen. In ieder geval kunnen wij op dit punt iets ondernemen. Indien het Parlement laat blijken dat het ook veel waarde hecht aan eventuele wijzigingen zal dat ongetwijfeld een grote bijdrage leveren aan ons streven om voor een positieve betrouwbaarheidsverklaring te zorgen.</p>
    </intervention>
    <intervention id="2-055" speaker_id="4751" name="Bart STAES" is_mep="True" mode="spoken" role="rapporteur" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, het is meer een motie van orde op grond van artikel 165 van ons Reglement. Verschillende sprekers hebben gevraagd waarom het Duits voorzitterschap niet aanwezig was tijdens dit debat. Het Duits voorzitterschap is binnengekomen op het eind van het debat. Ik neem aan om in het volgende debat het woord te voeren.</p>
      <p sl="nl">Ik zou aan het Duits voorzitterschap heel uitdrukkelijk willen vragen welke reden hen ertoe heeft bewogen om niet deel te nemen aan het kwijtingsdebat. Het is een belangrijk debat, het gaat over 80% van de middelen die door de Commissie en de lidstaten worden besteed. Verschillende sprekers hebben dat al gezegd. Als ik daarvoor geen goede reden krijg, dan heb ik eigenlijk geen zin om mijn fractie aan te bevelen de Raad kwijting te verlenen. Dan heb ik liever dat wij tegen verlening van kwijting aan de Raad stemmen, zodat we dit debat over zes maanden nog eens over kunnen doen.</p>
    </intervention>
    <intervention id="2-056" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u, mijnheer Staes. De hier aanwezige vertegenwoordigers van de Raad zijn van het Duitse ministerie van volksgezondheid en ik geloof niet dat het eerlijk is om van hen een reactie op dit punt te verlangen.</p>
      <p sl="nl">Aansluitend bij de teneur van een aantal toespraken heb ik heel duidelijk gemaakt dat we teleurgesteld zijn over de afwezigheid van de Raad en dat hier nog op teruggekomen zal worden. Ik vraag de aanwezige vertegenwoordiger niet om een concreet antwoord, maar er is nota genomen van dit duidelijk naar voren gebrachte punt.</p>
      <p sl="nl">Het debat is gesloten. De stemming vindt om 12.00 uur plaats.</p>
    </intervention>
  </section>
  <section id="creitem5" title="5. Bestrijding hiv/aids in de Europese Unie en de naburige landen, 2006-2009 (debat)">
    <intervention id="2-058" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het verslag (A6-0091/2007) van Georgs Andrejevs, namens de Commissie milieubeheer, volksgezondheid en voedselveiligheid, over de bestrijding van hiv/aids in de Europese Unie en de naburige landen, 2006-2009 (2006/2232(INI)).</p>
    </intervention>
    <intervention id="2-059" speaker_id="28620" name="Georgs ANDREJEVS" is_mep="True" mode="spoken" role="rapporteur" nationality="Latvia" birth_date="30-10-1932" birth_place="Tukums" p_group="Group of the Alliance of Liberals and Democrats for Europe" m_state="LV">
      <p sl="en">Mevrouw de Voorzitter, sta mij toe om te beginnen met een woord van dank voor de fungerend voorzitter vanwege haar bemoedigende woorden in Bremen – en naar ik hoop ook hier vandaag – en voor haar nimmer aflatende inzet voor de bestrijding van hiv/aids. Zoals de Duitse bondskanselier, Angela Merkel, in haar speech op de conferentie in Bremen heeft gezegd, is de bestrijding van hiv/aids een verantwoordelijkheid van alle lidstaten. Ik ben er vast van overtuigd dat elke nationale regering het voorbeeld van Duitsland zou moeten volgen en de volledige politieke verantwoordelijkheid op zich dient te nemen door de bestrijding van hiv/aids als hoge beleidsprioriteit aan te merken.</p>
      <p sl="en">Vandaag stemt het Parlement over mijn verslag over de bestrijding van hiv/aids in de Europese Unie en de naburige landen, 2006-2009. Dit verslag bevat veel belangrijke voorstellen voor de wijze waarop deze ziekte bestreden kan worden. Verschillende collega’s hebben een bijdrage aan de definitieve geconsolideerde versie geleverd. Ik wil deze gelegenheid dan ook gebruiken om alle collega’s die als schaduwrapporteur hebben gefungeerd of die amendementen hebben ingediend, te bedanken. Hun inbreng is van grote waarde geweest en is zeer op prijs gesteld.</p>
      <p sl="en">Zoals u weet, zijn er na de stemming in de Commissie milieubeheer, volksgezondheid en voedselveiligheid een aantal amendementen door de fracties ingediend met het oog op de stemming van vandaag. Het merendeel van deze amendementen kan op mijn steun rekenen, maar met een aantal amendementen kan ik niet instemmen. Een van die amendementen zou er bijvoorbeeld toe leiden – als het wordt aangenomen tenminste – dat de huidige situatie in twee lidstaten van EU ongewijzigd blijft. Ik doel daarmee op het feit dat zij geen gegevens rapporteren aan de toezichthoudende instanties op het gebied van hiv/aids, in het bijzonder aan het Europees Centrum voor ziektepreventie en -bestrijding. In mijn verslag doe ik dan ook een dringend beroep op beide lidstaten om de rapportage van de betreffende gegevens in gang te zetten. Alle andere 25 lidstaten rapporteren hun nationale gegevens op basis van anonimiteit zodat dit niet in strijd is met de wetgeving op het gebied van de bescherming van de persoonsgegevens.</p>
      <p sl="en">Ik wil uw aandacht graag vestigen op en uw steun vragen voor amendement 4, dat is ingediend door de Alliantie van Liberalen en Democraten voor Europa fractie over een gelijkwaardige toegang tot geneesmiddelen in de Europese Unie. Sta mij toe om een korte toelichting te geven op de reden voor dit amendement. Zoals ook in het verslag wordt vermeld, varieert de toegang tot antiretrovirale behandelingen en geneesmiddelen in de verschillende lidstaten van de Europese Unie. Tegelijkertijd wil ik in herinnering roepen dat artikel 300 van het EG-Verdrag de Commissie een rechtsgrondslag verschaft om namens alle lidstaten onderhandelingen te voeren indien de Raad de Commissie daartoe gemachtigd heeft. Indien het Europees Parlement en de Raad dit voorstel steunen, zou het mandaat van de Commissie qua duur en reikwijdte overigens beperkt blijven tot de geautoriseerde specifieke onderhandelingen, in dit geval over een gelijke toegang tot antiretrovirale geneesmiddelen. Indien er namens 27 lidstaten onderhandeld kan worden, zouden de resultaten ervan voor iedereen gunstig kunnen zijn en zouden alle burgers in de EU een gelijke toegang tot dergelijke geneesmiddelen krijgen.</p>
      <p sl="en">Tot slot wil ik nogmaals al mijn collega’s bedanken die een bijdrage hebben geleverd aan de totstandkoming van dit verslag. De bestrijding van deze pandemie houdt niet op na de stemming van vandaag: die strijd dient in het veld te worden voortgezet. Daarom roep ik alle nationale regeringen en de Commissie op om niet-gouvernementele en maatschappelijke organisaties en de samenleving als geheel te steunen bij de bestrijding van hiv/aids. Zij dienen de noodzakelijke financiële middelen te verstrekken om de mogelijkheden te vergroten van degenen die deze epidemie in de frontlinie bestrijden. De rol van de maatschappelijke organisaties bij deze strijd mag niet onderschat worden en daarom moeten wij waarborgen dat zij op onze volledige politieke ondersteuning kunnen rekenen.</p>
    </intervention>
    <intervention id="2-061" speaker_id="photo_generic" name="Ulla Schmidt" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte leden van het Europees Parlement, ik dank u voor de gelegenheid om het woord tot u te mogen richten. Mijn dank gaat ook uit naar de heer Andrejevs voor het verslag dat hij heeft gepresenteerd, want uit dit verslag komt duidelijk naar voren dat hiv/aids een gevaarlijke ziekte blijft. Wij denken bij hiv/aids vaak aan Afrika – en terecht – maar ook op ons eigen continent Europa is de ziekte een probleem.</p>
      <p sl="de">In delen van ons continent verspreidt het virus zich momenteel sneller dan in andere delen van de wereld, en helaas zien we in alle lidstaten van de Europese Unie een toename van het aantal besmettingen. Daarom moeten we dit onderwerp tot ons onderwerp maken, want hiv/aids is niet alleen een gezondheidsprobleem, maar beïnvloedt ook de economische en sociale ontwikkeling van de staten.</p>
      <p sl="de">Daarom verheugt het mij zeer dat we erin geslaagd zijn om meer dan 41 Europese staten, waaronder enkele van de naburige landen, vertegenwoordigd door ministers of hun plaatsvervangers, naar de conferentie in Bremen te halen, dat we het belang van het bondgenootschap tussen politiek en civiele maatschappij in de strijd tegen hiv/aids wisten te tonen en dat we ook duidelijk wisten te maken dat hiv/aids hoog op onze agenda moet komen te staan. Ik ben de Duitse bondskanselier bijzonder dankbaar voor haar heldere verklaring en eveneens voor het feit dat de resultaten en conclusies van deze conferentie niet alleen op de agenda zullen staan van de Raad van ministers van Volksgezondheid, maar ook van de top in juni.</p>
      <p sl="de">In de verklaring van Bremen is met name aan de hand van vier hoofdpunten duidelijk gemaakt waar onze prioriteiten horen te liggen. Deze komen voor een zeer groot deel overeen met wat u in uw verslag heeft uiteengezet, ook qua uitwerking.</p>
      <p sl="de">Centraal in al onze strategieën dient de preventie te staan, want we hebben geneesmiddelen noch vaccins die de verspreiding van hiv/aids kunnen voorkomen.</p>
      <p sl="de">Het is van cruciaal belang dat de mensenrechten van mensen die de ziekte hebben opgelopen worden erkend, geëerbiedigd en bevorderd. Daartoe behoren ook bestrijding van discriminatie en stigmatisering.</p>
      <p sl="de">De algemene toegang tot diagnose en behandeling dient te worden gewaarborgd. Zojuist vroeg men zich af of wij over geneesmiddelenprijzen kunnen onderhandelen. In Bremen is een stap voorwaarts gezet: de farmaceutische industrie heeft duidelijk gemaakt dat bij een goede toegang tot geneesmiddelen ook hoort dat de geneesmiddelen betaalbaar zijn en heeft kenbaar gemaakt bereid te zijn om samen met de Commissie, het Parlement en de lidstaten een manier te vinden waarop iedere lidstaat toegang tot betaalbare behandeling en vaccins kan waarborgen via prijsonderhandelingen. Dat noem ik nog eens vooruitgang.</p>
      <p sl="de">Ook de inzet voor onderzoek en ontwikkeling dient te worden versterkt. Wij moeten de faciliteiten in Europa beter op elkaar afstemmen en er moet meer worden geïnvesteerd in vaccins en microbiciden.</p>
      <p sl="de">Ik ben stellig van mening dat we met deze conferentie enige vooruitgang hebben geboekt, en ik zou er bijzonder ingenomen mee zijn als onze lidstaten, samen met het Parlement en de Commissie, dit onderwerp boven aan de agenda zetten met als boodschap: aids gaat ons allemaal aan. Het is niet alleen een probleem van de naburige landen van de EU, maar ook een probleem van Europa zelf. Het heeft veel te maken met onze sociale en economische ontwikkeling, en zeker ook met de vraag of we erin zullen slagen om meerwaarde voor onze burgers te scheppen.</p>
    </intervention>
    <intervention id="2-062" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik wil de rapporteur, de heer Andrejevs, en de leden van de Commissie milieubeheer, volksgezondheid en voedselveiligheid bedanken voor het uitstekende werk dat zij hebben verzet bij het opstellen van dit verslag. Ik wil ook de andere twee commissies, de Commissie burgerlijke vrijheden, justitie en binnenlandse zaken en de Commissie rechten van de vrouw en gelijke kansen, bedanken voor hun bijdragen aan deze belangrijke kwestie.</p>
      <p sl="en">Het doet mij ook een groot genoegen dat mevrouw Schmidt, de Duitse minister van Volksgezondheid, hier vandaag aanwezig is. Dit is de eerste keer in mijn drie jaar als commissaris dat mijn tegenhanger uit de Raad een dergelijk plenair debat bijwoont. Ik ben mede verheugd over haar aanwezigheid omdat dit aantoont hoe belangrijk een zeer nauwe, hechte en effectieve samenwerking tussen de drie instellingen is bij het aanpakken van deze ziekte.</p>
      <p sl="en">Hiv/aids: gaat het om een vergeten probleem of om een verborgen ziekte? Denken wij dat, als wij niet over dit probleem praten, het dan vanzelf weg zal gaan? Ik kan u vertellen dat dit niet het geval is. De volgende vraag is of wij dan wellicht te gemakzuchtig zijn geworden? Gaan wij er vanuit dat wij het probleem opgelost hebben en dat meer actie niet noodzakelijk is? Of zien wij hiv/aids meer als een zaak van anderen, iets voor bepaalde risicogrepen, die het probleem dan ook maar zelf moeten oplossen terwijl wij ons er verder geen zorgen over hoeven te maken? Misschien dat mensen er in het verleden zo over dachten, maar gelukkig is dat tegenwoordig niet meer het geval. Wij weten nu dat het om een probleem gaat dat de gehele samenleving raakt. Wellicht dat de samenleving nu de prijs betaalt voor onze gemakzucht in het verleden, maar in ieder geval is dit wel het moment om nieuwe effectieve maatregelen te nemen om het probleem aan te pakken.</p>
      <p sl="en">De Europese Unie heeft het hoogste opleidingsniveau ter wereld, de beste gezondheidszorg en de hoogste levenstandaard. De meesten van u weten dat dat de reden is waarom ik zo gefrustreerd ben over het feit dat er desondanks nog steeds mensen overlijden omdat zij verkeerde leefstijlkeuzes maken. Met onze op preventie gerichte maatregelen proberen wij daar verandering in te brengen. Ik vind het een frustrerende en zelfs beschamende gedachte dat wij na 20 tot 25 jaar nog steeds over dezelfde onderwerpen moeten praten met betrekking tot hiv/aids. Wij moeten weer over dezelfde maatregelen praten die genomen moeten worden; maatregelen die eigenlijk al lang standaard en routinematig in de Europese Unie van kracht hadden moeten zijn. Wij moeten nog steeds uitleggen dat het gebruik van condooms de meest effectieve en eenvoudige manier is om onszelf te beschermen. Dat is de zuivere waarheid. Wij moeten ook nog steeds uitleggen dat iedereen risico’s loopt; wij kunnen niet tegen bepaalde groepen zeggen dat het hun probleem is en dat mensen die niet tot die risicogroepen behoren zich nergens zorgen over hoeven te maken. Wij moeten nog steeds benadrukken dat eenvoudige preventieve maatregelen de beste bescherming bieden.</p>
      <p sl="en">De resultaten van de Eurobarometer waren, zoals u weet, schokkend. Een groot percentage van de mensen in de Europese Unie denkt nog steeds dat zij met hiv/aids besmet kunnen raken door iemand op de mond te kussen of door uit hetzelfde glas te drinken of dat zij het virus via de toiletbril kunnen oplopen. Het is beschamend dat mensen na 25 jaar nog steeds niet beter geïnformeerd zijn. Nog erger is het dat mensen nog steeds denken dat het verzorgen van patiënten die hiv-positief zijn, tot besmetting kan leiden bij degenen die die zorg verlenen.</p>
      <p sl="en">Ik ben van mening dat wij onze inspanningen moeten vergroten. Hiv/aids is een probleem voor de gehele bevolking, met name voor jonge mensen en vrouwen. Een groot aantal jonge mensen is pas na de campagnes die in de jaren tachtig zijn gevoerd, seksueel actief geworden. In die periode was er sprake van een enorme stortvloed aan campagnes met bekende mensen – acteurs, regeringsleiders en zangers – die de aandacht op dit probleem vestigden en op de manier waarop het aangepakt kon worden. Helaas is daar een einde aan gekomen. Wij dachten dat wij de zaak onder controle hadden, maar dat is niet zo. De nieuwe generaties groeien nietsvermoedend op. Ik ben het Duitse voorzitterschap, de minister van Volksgezondheid en de bondskanselier zelf bijzonder dankbaar dat zij deze ziekte en de eenvoudige manier waarop wij ons ertegen kunnen beschermen, weer opnieuw in de schijnwerpers hebben gezet.</p>
      <p sl="en">Tegelijkertijd is het van buitengewoon groot belang dat er in onderzoek wordt geïnvesteerd en dat is ook precies wat de Commissie doet. Het is zeer belangrijk om in geneesmiddelen te investeren – en ik zal niet herhalen wat hier al allemaal eerder is gezegd – en om de toegang tot betaalbare en effectieve antiretrovirale geneesmiddelen te waarborgen. Dat zijn belangrijke maatregelen die wij kunnen nemen. Die maatregelen hebben voor ons een hoge prioriteit en zoals gezegd ben ik zeer verheugd dat de Raad, het Duitse voorzitterschap en ook het Parlement dezelfde mening zijn toegedaan.</p>
      <p sl="en">Wij zullen onze campagnes om jonge mensen voor te lichten weer oppakken en intensiveren. Wij zullen wederom het gebruik van condooms stimuleren. Wij zullen onderzoek uitvoeren naar zowel preventieve maatregelen als geneesmiddelen. Dat onderzoek zal ook genderspecifiek zijn omdat wij beseffen dat er bepaalde aspecten zijn die voor mannen en vrouwen verschillen en we zullen ons onderzoek en onze maatregelen aan die feiten aanpassen. Ik heb de betreffende paragraaf in het verslag opgemerkt en ben het ermee eens dat we er binnen de Commissie voor moeten zorgen dat er onderling, tussen de afzonderlijke afdelingen die voor specifieke gebieden verantwoordelijk zijn, goed wordt samengewerkt terwijl hiv/aids tegelijkertijd als een mondiaal probleem aangepakt moet worden. Wij weten dat niet alleen de nabuurschapslanden maar ook ontwikkelingslanden door dit probleem worden getroffen en wij hebben een verantwoordelijkheid om ook met deze landen samen te werken.</p>
      <p sl="en">Ik wil de rapporteur en het Parlement graag complimenteren met dit verslag omdat hierin daadwerkelijk alle belangrijke kwesties aan de orde komen. Wij zullen die kwesties trachten op te lossen. In sommige gevallen doen wij dat al, bijvoorbeeld wat de samenwerking tussen de afdelingen van de Commissie betreft. Wij zullen ook actie ondernemen middels financieringsmaatregelen en in het kader van programma’s. Zo zullen wij in 2007 aandacht besteden aan het ontwikkelen van beste praktijken voor het aanpakken van risicovol seksueel gedrag onder jonge mensen en aan de preventie van hiv/aids bij homoseksuele mannen. Daarnaast zullen wij cursussen ontwikkelen voor mensen die in de gezondheidszorg werkzaam zijn en voor ngo’s om de behandeling en zorg te verbeteren van mensen met hiv/aids.</p>
      <p sl="en">Deze kwestie heeft voor ons een hoge prioriteit. Het gaat hierbij niet alleen om politiek of strategie. Het is onze morele plicht. Ik vind dat het systeem als geheel onze burgers de afgelopen twintig jaar in de steek heeft gelaten. Het is nu tijd om weer in actie te komen en onze fouten te herstellen.</p>
    </intervention>
    <intervention id="2-063" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Dank u zeer voor uw toespraak, commissaris, die niet alleen getuigt van grote betrokkenheid, maar ook bijna naadloos aansluit bij de zorgen en vragen van het Parlement.</p>
    </intervention>
    <intervention id="2-064" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">rapporteur voor advies van de Commissie rechten van de vrouw en gendergelijkheid . – Een van de gevaarlijkste ziekten van dit moment, hiv/aids, erkent geen grenzen. In de afgelopen twee jaar is het aantal meisjes en vrouwen dat is besmet met hiv/aids in alle delen van de wereld toegenomen, en in Oost-Europa, Azië en Latijns-Amerika in een buitengewoon hoog tempo. De maatregelen tegen deze epidemie mogen daarom niet beperkt blijven tot het grondgebied van de EU. Hiervoor is dringend wereldwijde samenwerking nodig. In 2005 zijn er wereldwijd bijna vijf miljoen gevallen van hiv-besmetting bijgekomen en stierven er drie miljoen mensen aan met aids verband houdende ziekten, onder wie circa een half miljoen kinderen.</p>
      <p sl="hu">Een andere groep die steeds meer risico loopt, zijn vrouwen, aangezien steeds meer vrouwen besmet raken met het hiv-virus zonder zich hiervan bewust te zijn en zij op hun beurt dragers van een virus worden dat zij aan hun kinderen kunnen doorgeven. In een anti-hiv/aids-strategie dient de bescherming van vrouwen en kinderen centraal te staan. De doeltreffendste instrumenten in deze strijd zijn preventie, informatie, instrumenten voor openbare voorlichting en meer gebruik van de doeltreffendste communicatiemiddelen, het verzamelen van gegevens, onderzoek en vroegtijdige ontdekking en behandeling. We dienen de vrije toegang te waarborgen tot een gezondheidszorg van hoge kwaliteit, ongeacht iemand leeftijd of geslacht.</p>
    </intervention>
    <intervention id="2-065" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">namens de PPE-DE-Fractie . Mijnheer de Voorzitter, om hiv/aids in de Europese Unie en in onze naburige landen te kunnen bestrijden hebben wij een geïntegreerde strategie nodig waarmee preventie wordt bevorderd zowel op communautair niveau als in de genoemde landen, en zelfs in heel de wereld.</p>
      <p sl="el">Het aantal met het aidsvirus besmette mensen en het aantal mensen dat met aids moet leven, stijgen voortdurend, en er doen zich op wereldniveau dagelijks ongeveer 12 000 nieuwe besmettingsgevallen voor. Wij hebben geen vaccin om de ziekte te voorkomen en met de huidige therapieën kan de ziekte nog niet worden genezen.</p>
      <p sl="el">Daarom moeten onze geïntegreerde strategieën in het teken staan van de klassieke uitspraak van Hippocrates: “voorkomen is beter dan genezen” en gericht zijn op de bevordering van efficiënte preventie. Preventie betekent voorlichting – zoals ook de commissaris al zei – waarmee de juiste profylactische maatregelen genomen kunnen worden.</p>
      <p sl="el">Daarnaast moeten wij echter ook belangrijke stappen zetten om de vooroordelen op te heffen die deze ziekte begeleiden. De met dit virus besmette mensen worden voortdurend geconfronteerd met intolerantie en zijn het slachtoffer van discriminatie. Naast deze inspanningen tot preventie moeten wij natuurlijk ook onderzoek en innovatie bevorderen, om nieuwe geneesmiddelen en eventueel vaccins te kunnen ontwikkelen.</p>
      <p sl="el">Tot slot wil ik, mijnheer de Voorzitter, de rapporteur, de heer Andrejevs, van harte bedanken voor zijn uitstekende werk. Wij hebben een goede samenwerking gehad – waarvoor ik hem eveneens dank – en ik hoop nu dat dit verslag ons daadwerkelijk de mogelijkheid zal bieden om een mooie preventiestrategie uit te werken, zowel in de Europese Unie als op wereldwijde schaal.</p>
    </intervention>
    <intervention id="2-066" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">namens de PSE-Fractie . – Voorzitter, aids is nog altijd een drama, niet alleen in ontwikkelingslanden, maar ook in Europa. Niet alleen onder homo's en drugsgebruikers, maar ook onder hetero's en geheelonthouders. Daarom dank ik onze rapporteur van harte. De heer Andrejevs heeft dit werk met heel veel inzet gedaan en heeft een uitstekend verslag geschreven.</p>
      <p sl="nl">Wat onze fractie betreft, moeten we alles op alles zetten om de aidsepidemie een halt toe te roepen en daarvoor moeten we investeren. Allereerst, collega's, moeten we investeren in mensen, in vrouwen. We moeten preventie serieus nemen. We moeten de werkelijkheid van vrouwen, jongeren, sekswerkers en drugsgebruikers serieus nemen; vanuit die werkelijkheid moeten we werken. Goede voorlichting op scholen en in ziekenhuizen is essentieel. Voorlichting ook die de morele keuzes van mensen respecteert. En voorlichting over alle seksueel overdraagbare ziektes, omdat hierdoor de kwetsbaarheid voor aids toeneemt.</p>
      <p sl="nl">In de tweede plaats moeten we investeren in nieuwe middelen, in microbiciden, in middelen die vrouwen in staat stellen zich te beschermen tegen aids, in medicijnen en vaccins, medicijnen die gebruikersvriendelijk zijn. Mannen- en vrouwencondooms moeten gemakkelijker verkrijgbaar en overal beschikbaar zijn.</p>
      <p sl="nl">In de derde plaats moeten we investeren in politieke innovatie. We moeten de bestaande hindernissen met spoed overwinnen. Geneesmiddelen en vaccins zijn vaak niet betaalbaar voor de groepen die ze het hardst nodig hebben. De redenen zijn de hoge ontwikkelingskosten van medicijnen en de relatief korte terugverdientijd waardoor nieuwe medicijnen erg duur zijn. We moeten deze problemen onder ogen zien en de publieke verantwoordelijkheid nemen. Er zijn uitwegen uit deze situatie, bijvoorbeeld meer publiek-private partnerships om aidsmedicijnen en vaccins te ontwikkelen. Dat kan het goedkoper maken. Daarnaast zouden we gebruik moeten maken van alle bestaande mogelijkheden om patenten in het publieke belang buiten werking te stellen. De TRIPS-akkoorden bieden hiervoor de aanzet.</p>
      <p sl="nl">Tenslotte is er een betere onderhandeling met de farmaceutische industrie nodig, als het gaat om de beschikbaarheid van essentiële geneesmiddelen voor de bestrijding van aids. Daarin kan de Commissie heel erg veel betekenen en ik steun hierin het amendement van de rapporteur van harte.</p>
    </intervention>
    <intervention id="2-067" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">namens de ALDE-Fractie . – Mijnheer de Voorzitter, minister, commissaris, onze felicitaties gaan in de richting van professor Andrejevs voor zijn uitstekende verslag. Aids vormt een grote bedreiging voor de volksgezondheid overal ter wereld. Vreemd genoeg lijkt die bedreiging alleen maar groter te worden naarmate de behandelmogelijkheden voor hiv- en aidspatiënten verbeteren. Als de behandeling beter wordt, blijven patiënten immers langer leven en wordt ook de mogelijke besmettingshaard groter.</p>
      <p sl="en">Ik wil deze gelegenheid graag gebruiken om slechts één aspect onder de loep te nemen: besmetting als gevolg van het gebruik van besmette naalden door drugsgebruikers. Hierdoor worden jaarlijks vele duizenden mensen besmet. Dit probleem zou in ieder geval in de lidstaten van de EU eenvoudig opgelost kunnen worden indien de regeringen eindelijk eens een keer zouden inzien dat drugsverslaving een ziekte is en geen crimineel vergrijp. Dan zouden er namelijk adequate maatregelen genomen kunnen worden om te zorgen dat drugsverslaafden over schone, niet-besmette naalden beschikken die zij bij de behandeling van hun ziekte kunnen gebruiken. Dit dient uiteraard onder de juiste medische supervisie en controle te gebeuren, maar wel zonder dat de politie of de gerechtelijke autoriteiten hierbij betrokken worden. Ik hoop dat de regeringen bij de problematiek rondom de drugsverslaving uiteindelijk vanuit medisch perspectief hun gezonde verstand zullen laten zegevieren in plaats van gebruik te blijven maken van een botte politiebijl.</p>
      <p sl="en">Ik ben benieuwd wat de commissaris en de minister hierover te zeggen hebben.</p>
    </intervention>
    <intervention id="2-068" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">namens de UEN-Fractie . – Mijnheer de Voorzitter, ik ben blij dat ik in dit Huis een bijdrage kan leveren aan dit belangrijke debat over een van de ernstigste problemen en gevaren van tegenwoordig: de strijd tegen hiv en aids.</p>
      <p sl="pl">Het ziet ernaar uit dat we tegenwoordig min of meer gewend zijn geraakt aan het hiv- en aidsprobleem. Er wordt onvoldoende aandacht besteed aan de bestrijding en gezien de omvang en het gevaar van de epidemie worden er onvoldoende financiële middelen uitgetrokken. De werkelijkheid is verschrikkelijk en volledig anders. Over de hele wereld zijn bijna veertig miljoen mensen hiv-geïnfecteerd en bijna 95 procent van deze mensen woont in ontwikkelingslanden. Dit feit zou ons moeten bewegen meer hulp te bieden aan juist die landen. Het is heel erg dat meer dan de helft van alle nieuwe hiv-besmettingen jonge mensen van onder de 25 treft. In de Europese Unie en de naburige landen stijgt het aantal besmettingen eveneens in alarmerend tempo. Mensen die drugs gebruiken, migranten en homoseksuele mannen behoren tot de groepen die het meeste gevaar op besmetting lopen. Al deze groepen hebben bijzondere zorg en hulp nodig. Daarom is het zo belangrijk dat alle instellingen en organisaties die zich sterk maken voor een veilige levensstijl de strijd tegen hiv regelmatig tot onderdeel van hun actieprogramma’s maken. Het is tevens van belang dat de Commissie gebruik maakt van haar Nabuurschapsbeleid om door te dringen tot bedreigde milieus in de naburige landen, met bijzondere aandacht voor de enclave Kaliningrad, waar dit gevaar eveneens in een ontstellend tempo toeneemt. Maar waar we ons het meest op zouden moeten concentreren, zijn heldere informatiecampagnes over hiv-besmetting, aangezien dit het belangrijkste middel is waarmee deze vloek van onze tijd kan worden ingedamd. Ik wil nogmaals onderstrepen dat alleen preventie en voorlichting over hiv, vooral onder jongeren, een wereldwijde epidemie kunnen helpen voorkomen.</p>
    </intervention>
    <intervention id="2-069" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie . Mijnheer de Voorzitter, mijnheer de commissaris, dames en heren, de ziekte aids is nog lang niet overwonnen. Het aantal infecties groeit nog altijd en neemt bijna de vorm van een wereldwijde epidemie aan. Het meest verontrustende feit is dat de helft van de nieuwe gevallen personen onder de 25 jaar betreft.</p>
      <p sl="it">Meer dan 50 procent van de Europese bevolking is ervan overtuigd dat je aids via zoenen kunt oplopen. Daarom moeten er voorlichtingscampagnes worden opgezet die op een wetenschappelijk correcte manier zijn geschreven en die de bevolking duidelijk informeren over preventie, beschermingsmethoden en risicogedrag.</p>
      <p sl="it">Het is noodzakelijk dat we iedere vorm van gettovorming bestrijden, door beleid en programma’s op te zetten ter bevordering van de sociale integratie en de toegang tot de arbeidsmarkt voor degenen die besmet zijn met het hiv-virus. Verder zijn openbare financieringen noodzakelijk om onderzoeks- en ontwikkelingsactiviteiten te bevorderen die op de behoeften van de volksgezondheid zijn gericht en die waarborgen dat zelfs de armste patiënten toegang tot de onderzoeksresultaten hebben.</p>
      <p sl="it">De geneesmiddelen die nodig zijn om miljoenen levens te redden, mogen niet worden beschouwd als gewone goederen die door de wetten van de markt worden geregeld. Zoals in het verslag staat, moet het recht van elk menselijk wezen op gezondheidszorg, medische verzorging en toegang tot geneesmiddelen worden gegarandeerd.</p>
    </intervention>
    <intervention id="2-070" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Allereerst wil ik de rapporteur bedanken voor zijn gedetailleerde verslag waarin alle aspecten van de strijd tegen deze verraderlijke ziekte aan bod komen. Het is betreurenswaardig dat EuroHIV voor Spanje en Italië niet over nationale statistieken beschikt, hoewel deze beide landen door het agentschap tot de ernstigste besmettinghaarden worden gerekend en ondanks het feit dat het aantal hiv-geïnfecteerden in sommige landen naar schatting bijna drie keer zo hoog is als het officiële cijfer. Slowakije heeft bijvoorbeeld naar schatting tien keer meer besmette patiënten dan de officiële statistieken aangeven.</p>
      <p sl="sk">Het is om begrijpelijke redenen moeilijk om nauwkeurige statistieken te verkrijgen, maar er zijn ook patiënten die behandeling weigeren en die ver uit de buurt van artsen blijven. De wetgeving lost dit probleem niet op, en ondanks het risico van besmetting kan niemand tot behandeling worden gedwongen. Vaak is het moeilijk om de besmettingshaard te achterhalen. Bij syfilis is dat veel gemakkelijker, terwijl dat bij hiv veel tijd in beslag neemt. Ik steun commissaris Kyprianou wanneer hij de nadruk legt op de complexiteit van het onderzoek en in zijn inspanningen om te waarborgen dat binnen het zevende kaderprogramma alle mogelijkheden voor de behandeling worden benut.</p>
    </intervention>
    <intervention id="2-071" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">rapporteur voor advies van de Commissie burgerlijke vrijheden, justitie en binnenlandse zaken . – Mijnheer de Voorzitter, sta mij toe om allereerst de rapporteur te feliciteren met het werk dat hij heeft verzet in verband met dit buitengewoon belangrijke verslag.</p>
      <p sl="en">In de eerste plaats moet mij van het hart dat aids en hiv an sich uiteraard niet discrimineren. Zij kunnen iedereen treffen die in de praktijk kwetsbaar is, bijvoorbeeld vanwege het gebruik van verkeerd behandeld en daardoor besmet bloed dat toch voor transfusies wordt gebruikt, of door onveilige seks en het gebruik van mogelijk besmette naalden, om maar eens een paar voorbeelden te noemen.</p>
      <p sl="en">Waar wij echter een oplossing voor moeten zoeken, is de vraag hoe we die besmetting kunnen voorkomen. In dat verband moeten voorlichting en informatie volgens mij boven aan de agenda worden gezet. Wij moeten mensen informeren hoe zij zichzelf kunnen beschermen. Wij moeten mensen ook voorlichting geven over hun rechten en over de toegang tot geneesmiddelen. Tegelijkertijd moeten wij een uitgebreide voorlichtingsprocedure ontwikkelen voor gemeenschappen en personen die denken dat zij geen risico lopen en dat zij niet met aids of hiv besmet kunnen worden.</p>
      <p sl="en">Als wij met name naar Afrika kijken, waar miljoenen levens worden verwoest, moeten wij niet alleen de toegang tot behandelingsmogelijkheden als uitgangspunt nemen, maar ook de kosten van die behandelingen. Dat geldt eveneens voor Europa, waar steeds meer jonge mensen met het hiv-virus worden besmet. Wij moeten alles in het werk stellen om de kosten voor die behandelingen te verminderen om deze voor iedereen toegankelijk te maken.</p>
      <p sl="en">Tegen mensen die beweren dat condoomgebruik niet effectief is bij het voorkomen van besmettingen met het hiv-virus, kan ik alleen maar zeggen dat zij met die opmerking heel veel schade veroorzaken die uiteindelijk zelfs mensenlevens kan kosten. Condooms hebben wel degelijk effect. Het omruilen van naalden heeft wel degelijk effect. Goede praktijken hebben wel degelijk effect en hierdoor worden mensenlevens gered. En hoe zit het dan met degenen die voorstander zijn van seksuele onthouding? Tsja, als onthouding lukt binnen seksuele relaties, natuurlijk zou dat dan effect hebben. Maar wat te doen als er niet vrijwillig voor die onthouding kan worden gekozen? Heeft het meisje van 14 jaar dat langs de snelweg in Afrika wordt verkracht een keuze? Nee, die heeft ze niet. Dat is de reden dat meer voorlichting en informatie zo belangrijk is. Dat geldt ook voor het tegengaan van de discriminatie die het leven van mensen met aids en hiv zo zwaar maakt.</p>
      <p sl="en">Tot slot wil ik iemand citeren die niet vaak in dit Parlement wordt aangehaald, namelijk Madonna – inderdaad, de popzangeres. Zij heeft ooit gezegd dat naar buiten treden en voor je seksualiteit uitkomen een heroïsche daad is. Als je echter naar buiten treedt en vertelt dat je hiv-positief bent, betekent dat dat je moet omgaan met discriminatie en agressie en maak je van jezelf een soldaat: een soldaat omdat je een strijd levert waarvan je hoopt dat de volgende generaties die nooit meer hoeven mee te maken.</p>
      <p sl="en">Mijn complimenten voor dit verslag en ik beveel het Parlement aan om het te steunen.</p>
    </intervention>
    <intervention id="2-072" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, tussen 1998 en 2005 zijn volgens officiële statistieken meer dan 215 000 mensen in de EU met hiv besmet geraakt. In Europa werden bijna 650 000 personen besmet. Velen van hen zijn jonger dan 25 jaar.</p>
      <p sl="sv">Aan de ene kant maakt mij dit heel neerslachtig en bedroefd. Aan de andere kant schokt het me ook enorm, omdat dit, zoals de heer Kyprianou daarstraks al zei, helemaal niet hoeft te gebeuren. Deze mensen hadden kunnen voorkomen dat ze werden besmet. Daarom ben ik heel blij dat we vandaag dit debat voeren. Ik ben heel blij met het verslag waarover we gaan stemmen en ik ben blij dat de Commissie en de Raad hebben gezegd bereid te zijn om deze kwesties prioriteit te geven.</p>
      <p sl="sv">Het gaat erom dat we de geconstateerde onwetendheid over hiv- en aidsbesmetting tegengaan. Die onwetendheid laat alleen maar zien dat we ons nog meer moeten toeleggen op informatie en op openheid over seksualiteit in het algemeen. We moeten durven praten over gendergelijkheid en seksueel zelfbeschikkingsrecht. Dat vooral de kwetsbaarste groepen in de samenleving worden getroffen door hiv en door de verspreiding van de besmetting, demonstreert dat we moeten werken aan nieuwe manieren om echt alle groepen in de samenleving te bereiken. Dat het kwetsbare groepen zijn die worden getroffen, plaatst ook onze strijd tegen stigmatisering van hiv-patiënten voor zeer grote uitdagingen. We moeten hier zeer hoge prioriteit aan geven.</p>
      <p sl="sv">Ik ben ook heel blij dat in het verslag speciaal wijst op het Wereldfonds voor de bestrijding van hiv/aids, tuberculose en malaria. Het gaat hier om zeer belangrijk werk, dat we hopelijk meer steun kunnen geven. Ik ben ook heel blij dat in het verslag en diverse amendementen wordt gewezen op het belang van de parallelle bestrijding van hiv en tuberculose. Ik ben dankbaar dat we hebben beloofd te zullen samenwerken om deze volstrekt onnodige besmetting te bestrijden.</p>
    </intervention>
    <intervention id="2-073" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Mijnheer de Voorzitter, het debat van vandaag over de bestrijding van hiv/aids in de Europese Unie en de naburige landen is belangrijk omdat wij ook in dit Huis soms de feiten uit het oog verliezen.</p>
      <p sl="de">Hiv/aids blijft een bedreigende ziekte, niet alleen in Afrikaanse landen, maar ook in onze lidstaten en buurlanden van de EU. Er is sprake van een stijging van het aantal hiv-besmettingen en het geschatte aantal geïnfecteerden is – zoals vandaag al een aantal keren is gezegd – drie keer zo hoog als het officiële aantal.</p>
      <p sl="de">Het is echter goed dat alle Europese instellingen zich nogmaals uitspreken voor een doeltreffende strijd tegen deze bedreigende ziekte. Ik kan de frustratie van commissaris Kyprianou alleen maar delen. Na vele jaren waarin wij geloofden dat ook de nieuwe generatie de informatie ter harte had genomen, zien we ons nu geconfronteerd met al deze nieuwe besmettingen en misleidende informatie. Er moeten informatiecampagnes komen, niet alleen ter voorkoming van nieuwe hiv-besmettingen, maar ook om stigmatisering van de betrokkenen tegen te gaan en de nodige voorlichting te geven. Het is namelijk wel erg verbazend dat mensen nog steeds geloven dat ze door een kus of een slok uit een glas water besmet kunnen raken. Daar, in de sfeer van voorlichting en preventie, waar veel te weinig wordt gedaan, moet een start worden gemaakt.</p>
      <p sl="de">Ik vind het altijd weer schokkend om te zien hoe er in sommige lidstaten door bepaalde religieuze groeperingen wordt gereageerd op voorlichtings- en informatiemaatregelen door de betrokken ministers. Ook wat dat betreft moeten wij politiek heel duidelijk kleur bekennen.</p>
      <p sl="de">Wat onder andere ook belangrijk is, is dat bestaande EU-wetten worden gehandhaafd. Wij moeten erop aandringen dat in alle lidstaten de Richtlijn tot vaststelling van kwaliteits- en veiligheidsnormen voor het inzamelen, testen, bewerken, opslaan en distribueren van bloed en bloedbestanddelen van menselijke oorsprong volledig ten uitvoer wordt gelegd, niet in de laatste plaats ter bescherming van de inwoners van onze lidstaten.</p>
    </intervention>
    <intervention id="2-074" speaker_id="photo_generic" name="Ulla Schmidt" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, ik wil alle leden van het Europees Parlement, en ook de Commissie, bedanken voor het debat dat wij vandaag hebben gevoerd en waaruit heel duidelijk blijkt dat ons gezamenlijke optreden om het aantal nieuwe besmettingen op een zo laag mogelijk peil te houden en onbeperkte toegang tot behandeling te waarborgen voor mensen die besmet zijn, in zeer hoge mate ervan afhankelijk is dat het onderwerp niet taboe wordt gemaakt en dat de patiënten niet worden gestigmatiseerd en gediscrimineerd.</p>
      <p sl="de">Ik ben blij dat zowel hier als op de grote conferentie in Bremen duidelijk naar voren is gekomen dat hiv/aids boven aan de agenda moet komen te staan. Ik ben er vast van overtuigd dat als de staats- en regeringsleiders van de Europese Unie zich persoonlijk met deze zaak bezighouden, wij er overal, ook in de naburige landen, voor kunnen zorgen dat de noodzakelijke infrastructuur wordt opgebouwd om van de samenwerking met de civiele maatschappij en vooral ook met de patiënten zelf een succes te maken en om de zaken waarnaar werd verwezen ook ten uitvoer te kunnen leggen.</p>
      <p sl="de">Allereerst moeten wij nadenken over preventie en informatie, en moeten we onszelf afvragen hoe wij de jongeren bereiken. Hoe bereiken we de immigranten, hoe bereiken we degenen die moeilijk te bereiken zijn, zoals vrouwen die tot prostitutie zijn gedwongen? Dat kan slechts gebeuren door nauwe samenwerking tussen de politiek verantwoordelijken en degenen die in de civiele maatschappij verantwoordelijkheid op zich nemen en met ons samenwerken. De term ‘gedwongen prostitutie’ maakt wel duidelijk dat het bij dit onderwerp niet alleen om gezondheidszorg gaat, want regeringen moeten alles in het werk stellen om vrouwen te beschermen.</p>
      <p sl="de">Ten derde: preventie is alleen mogelijk als we open en eerlijk praten over hoe besmettingen tot stand komen. Dit zou in onze landen heel wel kunnen leiden tot een drugsbeleid dat drugs niet criminaliseert. Er dient weliswaar tegen drugsdealers te worden opgetreden, ook met wettelijke middelen, maar er dient ook voor te worden gezorgd dat mensen die ziek zijn geworden als gevolg van hun verslaving toegang hebben tot bijvoorbeeld schone naalden en laagdrempelige hulpverlening. Dit alles moet in dit hele complex een rol spelen. Deze weg is lang niet makkelijk te bewandelen, vooral niet in de naburige landen, omdat men daar de lidstaten en hun regeringen voor de voeten werpt dat zij met een dergelijk beleid zelf als dealer zouden optreden en daarmee drugsverslaving juist in de hand zouden werken. In veel landen is dit onderwerp nog steeds taboe.</p>
      <p sl="de">Om die reden was ik in Bremen erg blij dat de ministers uit de nieuwe Oost-Europese lidstaten bereid waren om heel open te spreken over deze punten, want ik zie in deze open benadering van de problemen, in dit afschudden van taboes, een manier om vooruit te komen. En dat is iets waarop wij allemaal hopen.</p>
      <p sl="de">Dus als wij de optimale preventiepraktijken bundelen en ideeën uitwisselen, als wij gemeenschappelijk investeren in onderzoek en ontwikkeling, en dit onderwerp tot óns onderwerp maken, dan zijn we al een stuk verder gekomen.</p>
      <p sl="de">Ten tweede: ik ben er erg voor dat het Europees Parlement, de lidstaten en de Commissie tot het gezamenlijke inzicht komen dat bij een echte campagne tegen hiv/aids ook het soort infrastructuur hoort dat gezondheidszorg mogelijk maakt en die er ook voor zorgt dat de mensen die toegang tot behandeling hebben daar ook met vakbekwame contactpersonen kunnen praten.</p>
      <p sl="de">Ten derde: we moeten waarborgen dat de toegang tot betaalbare geneesmiddelen in iedere lidstaat verzekerd is door toe te staan dat 10 procent van de begroting van de gezondheidszorg mag worden besteed aan hiv-vaccinaties of -behandelingen.</p>
      <p sl="de">Ik waardeer het zeer dat wij vandaag dit debat hebben kunnen voeren, en het doet mij veel plezier dat wij nauw zullen blijven samenwerken met betrekking tot dit onderwerp, ten behoeve van de mensen die met ons leven en de bescherming van de jonge mensen tegen besmetting met hiv/aids.</p>
    </intervention>
    <intervention id="2-075" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik wil alle afgevaardigden en de minister bedanken voor een zeer interessant debat.</p>
      <p sl="en">Zoals u weet, was “Aids – remember me?” het motto van de hiv/aids-campagne van dit jaar. Helaas moeten wij mensen – en triest genoeg ook besluitvormers – nog steeds op het bestaan van deze ziekte wijzen.</p>
      <p sl="en">Dat moet op verschillende manieren gebeuren. In de eerste plaats wil ik met betrekking tot die besluitvormers herhalen wat de minister al gezegd heeft: de uitgaven om ons doel te bereiken, moeten niet als kosten, maar als een investering worden gezien. Wij moeten onze leiders en besluitvormers daaraan blijven herinneren. Het bestrijden van hiv/aids in onze buurlanden en in ontwikkelingslanden is niet alleen een morele verplichting ten opzichte van onze partnerlanden buiten de EU, maar is ook gericht op zelfbescherming. Wij moeten alle praktische argumenten gebruiken om degenen die de besluiten nemen over de streep te trekken.</p>
      <p sl="en">Uiteraard ben ik ook van mening dat de belangrijkste beleidsmaatregel op preventie gericht moet zijn omdat er op dit moment nog geen genezing mogelijk is. Naar mijn idee kan dat het meest effectief via informatie en voorlichting gebeuren. Dat moet dan wel op een zeer evenwichtige manier plaatsvinden: aan de ene kant moeten wij mensen, met name jongeren, ervan overtuigen dat het om een gevaarlijke ziekte gaat. Het is niet zoiets als de griep. Je kunt niet gewoon even wat antibiotica nemen en dan gaat het wel weer over. Aan hiv/aids kun je uiteindelijk doodgaan. Wij moeten de risico’s van de ziekte laten zien, maar niet op een manier waardoor degenen die besmet zijn gemarginaliseerd, gestigmatiseerd en gediscrimineerd worden. Stigmatisering voorkomt dat de ziekte effectief aangepakt kan worden, omdat mensen niet met dat stigma rond willen lopen. Mensen zullen zich daarom niet laten testen en daardoor ook niet weten of ze besmet zijn. Uiteindelijk bestaat dan het risico dat zij anderen besmetten en zelf geen behandeling zoeken.</p>
      <p sl="en">Het is een moeilijk evenwichtskunstje, maar het is wel ónze verantwoordelijkheid en die moeten wij ook nemen. Zoals al eerder is gezegd, vrijen jonge mensen tegenwoordig steeds vaker onveilig. Ik heb in mijn inleidende opmerkingen al gezegd dat wij jonge mensen erop moeten blijven wijzen dat zij condooms moeten gebruiken: dat is een effectieve manier om zichzelf te beschermen. Onthouding is iets wat gebaseerd is op morele of religieuze overtuigingen, maar moet niet als maatregel worden gebruikt om de ziekte te bestrijden. Wij willen dat mensen weten hoe zij zichzelf kunnen beschermen als zij willen vrijen. Iedereen heeft recht op zijn of haar eigen morele overtuiging. Mensen hebben de vrijheid om op basis daarvan te handelen, maar er moet wel voorlichting worden gegeven. Zij moeten weten hoe ze zichzelf kunnen beschermen.</p>
      <p sl="en">Zoals gezegd, moeten wij ook speciale nadruk op onderzoeks- en ontwikkelingsmaatregelen leggen. Daarbij moet de aandacht met name uitgaan naar beschermende maatregelen voor vrouwen en vooral op maatregelen die vrouwen kunnen nemen zonder dat daarvoor de medewerking van de mannelijke partner is vereist. Ik kan mij dan ook volledig vinden in de betreffende paragraaf in het verslag.</p>
      <p sl="en">De maatschappelijke organisaties spelen in onze optiek een grote rol. Wij moeten partnerschappen ontwikkelen. Dat geldt zowel voor de Europese instellingen als voor de Europese burgers. Wij zijn niet alleen van plan om zeer nauw met die maatschappelijke organisaties samen te werken, maar wij doen dat inmiddels ook al. Wij hebben in 2005 een Forum van de civiele samenleving voor hiv/aids opgericht. Dat Forum vormt een essentieel element voor onze activiteiten om hiv/aids in Europa aan te pakken. Toevallig is dat Forum gisteren in Luxemburg bijeen geweest om de hiv/aids-situatie te bespreken. Ook vandaag zal het Forum nog over dit belangrijke onderwerp vergaderen. Het Forum bestaat uit ngo’s, vrouwengroeperingen, belangengroepen voor mannelijke homoseksuelen, sekswerkers, gedetineerden en drugsgebruikers. Wij moeten de gehele samenleving bij het aanpakken van deze belangrijke kwestie betrekken.</p>
      <p sl="en">Ik ben het met de heer Matsakis eens dat wij een oplossing moeten vinden voor drugsgebruikers en het omruilen van naalden. Ook ik ben van mening dat het om een gezondheidskwestie gaat en niet om het criminaliseren van deze groep.</p>
      <p sl="en">Wij mogen ook het Europees Centrum voor ziektepreventie en -bestrijding niet vergeten. Wij hebben dit instrument samen gecreëerd en dit moet als een effectief mechanisme fungeren voor het toezicht op en het aanpakken van dit belangrijke probleem. Ik denk dan ook dat dit debat – en hopelijk volgen er nog meer – ertoe zal bijdragen dat deze kwestie beter onder de aandacht gebracht wordt van degenen die de juiste beslissingen moeten nemen. Daarnaast hoop ik dat de Europese burgers hierdoor in de toekomst beter op de hoogte zullen raken van het feit dat het hiv/aids-probleem nog steeds bestaat. Namens de Commissie kan ik u de verzekering geven dat dit onderwerp hoog op onze politieke agenda blijft staan.</p>
    </intervention>
    <intervention id="2-076" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">Het is mijns inziens volkomen terecht om de heer Andrejevs nogmaals te feliciteren met zijn geweldige verslag. Dit debat is een van de meest bevredigende van de laatste tijd geweest, omdat het blijk geeft van grote eensgezindheid tussen de Raad, de Commissie en het Parlement. Een debat waar betrokkenheid uit blijkt en dat naar mijn overtuiging hoop biedt als het gaat om de vraag hoe de Europese Unie eensgezind moet optreden, hoe de instellingen gezamenlijk een probleem moeten aanpakken dat ons allen zeer sterk bezighoudt.</p>
      <p sl="nl">De stemming vindt om 12.00 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-077" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Aids is de omvangrijkste epidemie uit de geschiedenis en treft alle regio’s, alle sociale milieus en alle leeftijdsgroepen. Momenteel raakt iedere zes seconden iemand besmet.</p>
      <p sl="fr">Het Europees Parlement moet de aandacht voor deze problematiek, die aan het verslappen is, weer aanwakkeren en daarom ben ik blij met het initiatiefverslag waarover wij vandaag stemmen.</p>
      <p sl="fr">Aids raakt in de vergetelheid, maar is ons niet vergeten: de ziekte rukt met name op onder jongeren, vrouwen, de migrantenbevolking en in de nieuwe lidstaten van de Unie. Europese jongeren worden steeds minder waakzaam, en lijken bestaande behandelingen en genezing door elkaar te halen. We moeten ons realiseren dat aids ook vandaag de dag nog slachtoffers maakt.</p>
      <p sl="fr">De ziekte kent geen grenzen, en daarom moet onze solidariteit meer dan ooit grensoverschrijdend zijn. Ik ben dan ook blij dat in het verslag niet alleen wordt gepleit voor Europese acties op het gebied van preventie, informatie en onderzoek, maar ook voor mondiale acties, door middel van het nabuurschapsbeleid en het programma TACIS.</p>
      <p sl="fr">De strijd tegen aids is niet alleen een strijd tegen een pandemie; deze strijd speelt ook een rol bij de promotie van de gezondheidszorg en de seksuele rechten, evenals de rechten van de vrouw. Het gaat hier niet alleen om een gezamenlijke politieke actie, maar om een universele plicht.</p>
    </intervention>
    <intervention id="2-078" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="nl">Mijnheer de Voorzitter, dames en heren, de gegevens over de huidige status van de strijd tegen aids zijn ontmoedigend: wereldwijd zijn er meer dan 39 miljoen mensen besmet met het hiv-virus, terwijl alleen al in 2006 er 4,3 miljoen mensen met het virus besmet raakten. De cijfers voor de Europese Unie zijn ook zorgwekkend en laten een aanzienlijke toename zien van het aantal nieuwe gevallen in de afgelopen zeven jaar.</p>
      <p sl="nl">Daarom moeten zowel de nationale als Europese instellingen zo snel mogelijk een nieuwe aanpak hanteren. Ze moeten preventiemaatregelen opstellen die op de risicogroepen zijn afgestemd en voorlichtingscampagnes en seksuele voorlichting op scholen houden, aangezien de helft van de nieuwe besmettingen jongeren onder de 25 jaar betreft. De Europese Unie en de internationale gemeenschap hebben wereldwijd de plicht om zowel de toegang tot geneesmiddelen en zorg te waarborgen tegen prijzen die zelfs voor de armste landen betaalbaar zijn, door de lobby van de farmaceutische industrie te bestrijden, en ook om, zo spoedig mogelijk, het onderzoek naar de productie van nieuwe innovatieve antiretrovirale geneesmiddelen, vaccins en microbiciden voort te zetten.</p>
      <p sl="nl">In het licht van deze gegevens roep ik alle lidstaten die dit nog niet hebben gedaan, waaronder Italië, op om de fondsen vrij te geven die aan het Wereldfonds zijn toegezegd. De Italiaanse regering moet zo snel mogelijk zijn financiële bijdrage, wat in dit specifieke geval neerkomt op 260 miljoen EUR, leveren aan het Wereldfonds voor de bestrijding van hiv/aids, tuberculose en malaria.</p>
    </intervention>
  </section>
  <section id="creitem6" title="6. Welkomstwoord">
    <intervention id="2-082" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Ik ben blij om namens het Parlement de voormalig president van Mexico, Vicente Fox, te kunnen verwelkomen, die op de officiële tribune heeft plaatsgenomen.</p>
    </intervention>
  </section>
  <section id="creitem7" title="7. Stemmingen">
    <intervention id="2-084" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde zijn de stemmingen.</p>
      <a text="(Voor nadere bijzonderheden betreffende de uitslagen van de stemmingen: zie notulen)"/>
    </intervention>
  </section>
  <section id="creitem8" title="7.1. Overeenkomst EG/Maleisië inzake bepaalde aspecten van luchtdiensten (stemming)"/>
  <section id="creitem9" title="7.2. Salarissen en vergoedingen van personeelsleden van Europol (stemming)">
    <intervention id="2-089" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, is het niet mogelijk dat u alle verslagen op grond van artikel 131 van het Reglement en bloc in stemming brengt?</p>
    </intervention>
    <intervention id="2-090" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">De begrotingsprocedure schrijft een aparte stemming over elk verslag voor. Alles wat ik kan doen om de stemmingen sneller te laten verlopen, is het achterwege laten van de verwijzing naar de vereenvoudigde procedure bij alle verslagen.</p>
    </intervention>
  </section>
  <section id="creitem10" title="7.3. Tariefcontingenten voor de invoer in Bulgarije en Roemenië van ruwe rietsuiker (stemming)"/>
  <section id="creitem11" title="7.4. Verzoek om opheffing van de immuniteit van Vural Öger (stemming)"/>
  <section id="creitem12" title="7.5. Kwijting 2005: Afdeling IV, Hof van Justitie (stemming)"/>
  <section id="creitem13" title="7.6. Kwijting 2005: Afdeling V, Rekenkamer (stemming)"/>
  <section id="creitem14" title="7.7. Kwijting 2005: Afdeling VI, Europees Economisch en Sociaal Comité (stemming)"/>
  <section id="creitem15" title="7.8. Kwijting 2005: Afdeling VIII A, Europese ombudsman (stemming)"/>
  <section id="creitem16" title="7.9. Kwijting 2005: Afdeling VIII B, Europese Toezichthouder voor gegevensbescherming (stemming)"/>
  <section id="creitem17" title="7.10. Kwijting 2005: 6e, 7e, 8e en 9e Europees ontwikkelingsfonds (EOF) (stemming)"/>
  <section id="creitem18" title="7.11. Kwijting 2005: Europees Centrum voor de ontwikkeling van de beroepsopleiding (stemming)"/>
  <section id="creitem19" title="7.12. Kwijting 2005: Europese Stichting tot verbetering van de levens- en arbeidsomstandigheden (stemming)"/>
  <section id="creitem20" title="7.13. Kwijting 2005: Europees Waarnemingscentrum voor racisme en vreemdelingenhaat (stemming)"/>
  <section id="creitem21" title="7.14. Kwijting 2005: Europees Waarnemingscentrum voor drugs en drugsverslaving (stemming)"/>
  <section id="creitem22" title="7.15. Kwijting 2005: Europees Milieuagentschap (stemming)"/>
  <section id="creitem23" title="7.16. Kwijting 2005: Europees Agentschap voor de veiligheid en de gezondheid op het werk (stemming)"/>
  <section id="creitem24" title="7.17. Kwijting 2005: Vertaalbureau voor de organen van de Europese Unie (stemming)"/>
  <section id="creitem25" title="7.18. Kwijting 2005: Europees Geneesmiddelenbureau (stemming)"/>
  <section id="creitem26" title="7.19. Kwijting 2005: Eurojust (stemming)"/>
  <section id="creitem27" title="7.20. Kwijting 2005: Europese Stichting voor opleiding (stemming)"/>
  <section id="creitem28" title="7.21. Kwijting 2005: Europees Agentschap voor maritieme veiligheid (stemming)"/>
  <section id="creitem29" title="7.22. Kwijting 2005: Europees Agentschap voor de veiligheid van de luchtvaart (stemming)"/>
  <section id="creitem30" title="7.23. Kwijting 2005: Europese Autoriteit voor voedselveiligheid (stemming)"/>
  <section id="creitem31" title="7.24. Kwijting 2005: Europees Centrum voor ziektepreventie en -bestrijding (stemming)"/>
  <section id="creitem32" title="7.25. Kwijting 2005: Europees Agentschap voor netwerk- en informatiebeveiliging (stemming)"/>
  <section id="creitem33" title="7.26. Betalingsdiensten in de interne markt (stemming)">
    <intervention id="2-139" speaker_id="28193" name="Jean-Paul GAUZÈS" is_mep="True" mode="spoken" role="rapporteur" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, geachte collega’s, het voorliggende verslag is het resultaat van een langdurige overlegprocedure met de Raad en de Commissie om tot een stemming in eerste lezing te komen. Ik verzoek u dan ook om vóór te stemmen.</p>
      <p sl="fr">Ik verzoek u daarentegen om het amendement op artikel 71, dat niets met de ontwerprichtlijn te maken heeft, te verwerpen. Het gaat hier in feite om een kwestie die betrekking heeft op de gegevensbescherming in – met name – het SWIFT-systeem, en in dit opzicht moet ik mijn collega’s erop wijzen dat de Commissie gisteren, tijdens het debat, heeft aangegeven dat zij eraan hecht ervoor te zorgen dat de beveiliging van gegevens gewaarborgd wordt. Overigens heb ik zojuist een brief van het Duitse voorzitterschap ontvangen, waarin het zich bij dit standpunt aansluit. Ik verzoek u derhalve het amendement op artikel 71 te verwerpen. Ik sta echter wel positief tegenover het mondelinge amendement dat bij de stemming over de ontwerpwetgevingsresolutie door mevrouw Berès zal worden ingediend.</p>
      <p sl="fr">Tot slot zou ik graag iedereen willen bedanken die heeft meegewerkt aan het opstellen van dit verslag: de commissie, de schaduwrapporteurs en de rapporteurs voor advies, evenals alle technische medewerkers die mij hebben bijgestaan.</p>
    </intervention>
    <intervention id="2-141" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, in overeenstemming met de rapporteur zou ik een mondeling amendement op dit verslag willen indienen dat het mogelijk maakt een aanhaling toe te voegen, waarvan ik u de tekst voorlees: “gezien de brief die de voorzitter van de in artikel 29 van Richtlijn 95/46/EG bedoelde werkgroep op 1 maart 2007 aan de Voorzitter van het Parlement heeft gericht met betrekking tot de kwesties aangaande de gegevensbescherming, met name inzake de werking van het SWIFT-systeem,”. Ik verzoek u dit mondelinge amendement op het uitstekende ontwerpverslag van onze collega, de heer Gauzès, door ons Parlement te laten bekrachtigen.</p>
    </intervention>
  </section>
  <section id="creitem34" title="7.27. Contingenteringsregeling voor de productie van aardappelzetmeel (stemming)">
    <intervention id="2-145" speaker_id="23784" name="Janusz WOJCIECHOWSKI" is_mep="True" mode="spoken" role="rapporteur" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, zojuist hebben we gestemd over een amendement waarmee de contingenteringsregeling voor aardappelzetmeel wordt verlengd tot vier jaar. Dat is goed nieuws voor de oude lidstaten, die naar volle tevredenheid beschikken over 90 procent van de contingenten.</p>
      <p sl="pl">Laten we nu een gebaar in de richting van de nieuwe lidstaten maken, die minder tevreden zijn met hun quota, en het achtste amendement aannemen. Met dit amendement wordt beoogd een compensatie voor deze quota te bieden via overheveling naar het volgende jaar. Datgene wat de oude lidstaten het ene jaar niet gebruiken, zou na goedkeuring door de Commissie het volgende jaar gebruikt worden door de nieuwe lidstaten.</p>
      <p sl="pl">Ik wijs erop dat dit amendement geen verhoging van de quota in de meerjarige afrekening tot gevolg heeft en uit naam van de Europese solidariteit vraag ik met klem om aanname. Wanneer dit amendement wordt aangenomen, heb ik toestemming van de UEN-Fractie om het vijfde, zesde en zevende amendement in te trekken, die leiden tot een verhoging van de quota.</p>
    </intervention>
    <intervention id="2-146" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Dit is informatie die ons beter had kunnen bereiken tijdens het debat dat al over het verslag is gehouden.</p>
    </intervention>
  </section>
  <section id="creitem35" title="7.28. Gevolgen van de toekomstige uitbreidingen voor de effectiviteit van het cohesiebeleid (stemming)">
    <intervention id="2-149" speaker_id="28224" name="Markus PIEPER" is_mep="True" mode="spoken" role="rapporteur" nationality="Germany" m_state="DE">
      <p sl="de">Mijnheer de Voorzitter, ik wil de collega’s hartelijk danken die aan dit verslag hebben meegewerkt. In de commissie hebben we overeenstemming bereikt over 19 compromisamendementen. In de commissie was er een afgetekende meerderheid: 35 tegen 3 stemmen. Ik hoop in de plenaire vergadering op een vergelijkbaar resultaat.</p>
    </intervention>
    <intervention id="2-151" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="en">Mijnheer de Voorzitter, ik wil er alleen maar op wijzen dat er een fout is gemaakt en die willen wij graag corrigeren. Het gaat om paragraaf 2 bis. Dat begint met “is teleurgesteld over het akkoord dat is bereikt over het financieel kader 2007-2013, met name de verlagingen in de structuurfondsen van 0,47%”. Dat moet zijn “0,41%”.</p>
    </intervention>
  </section>
  <section id="creitem36" title="7.29. Begroting 2008: jaarlijkse beleidsstrategie van de Commissie (stemming)">
    <intervention id="2-155" speaker_id="2306" name="Kyösti VIRRANKOSKI" is_mep="True" mode="spoken" role="rapporteur" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik wil vragen om het woord “herziening” te wijzigen in het woord “verbetering”.</p>
      <p sl="en">In het Engels “improvement” in plaats van “revision”.</p>
    </intervention>
  </section>
  <section id="creitem37" title="7.30. Kwijting 2005: Afdeling III, Commissie (stemming)">
    <intervention id="2-160" speaker_id="1665" name="Salvador GARRIGA POLLEDO" is_mep="True" mode="spoken" role="rapporteur" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, ik wil een mondeling amendement indienen om twee voetnoten uit het verslag te verwijderen. Het gaat om de voetnoten opgenomen onder de punten 37 en 108, in de Engelse versie op pagina 16 respectievelijk pagina 25. De reden hiervoor is dat beide voetnoten overbodig zijn en niets toevoegen aan het verslag. Ik verzoek alle fracties in dit Huis dit mondeling amendement te steunen.</p>
    </intervention>
  </section>
  <section id="creitem38" title="7.31. Kwijting 2005: Afdeling I, Europees Parlement (stemming)">
    <intervention id="2-164" speaker_id="28169" name="Edith MASTENBROEK" is_mep="True" mode="spoken" nationality="Netherlands" birth_date="23-03-1975" birth_place="Den Haag" p_group="Socialist Group in the European Parliament" m_state="NL">
      <p sl="en">Mijnheer de Voorzitter, ik heb een punt van orde op basis van de artikelen 166 en 71 van het Reglement. Naast het amendement-Fjellner, waarin verzocht wordt om een overzicht van de kosten in verband met het in stand houden van de drie werklocaties van dit Parlement, wil ik dit Huis erop wijzen dat in paragraaf 83 van de oorspronkelijke tekst ook om een overzicht van de milieueffecten wordt verzocht. In amendement 7D, dat door de PPE-DE-Fractie is ingediend, wordt om een schrapping verzocht.</p>
    </intervention>
    <intervention id="2-166" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Mijnheer de Voorzitter, ik weet het niet helemaal zeker, maar ik vrees dat u over paragraaf 75 niet heeft laten stemmen. Toen u zei dat u over punt 76 liet stemmen, gaf de display punt 75 aan. Vervolgens zei u dat u over punt 77 liet stemmen, en toen gaf de display punt 76 aan. Ik wil u verzoeken deze onduidelijkheid weg te nemen.</p>
    </intervention>
    <intervention id="2-167" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Volgens mij is alles correct verlopen. We hebben eerst over punt 75 gestemd, dat is aangenomen. Daarna hebben we over punt 76 gestemd, opnieuw hoofdelijk, en ook dat punt is aangenomen. Ik kondig nu de stemming over punt 77 aan, een hoofdelijke, en ik verklaar de stemming te zijn geopend.</p>
    </intervention>
  </section>
  <section id="creitem39" title="7.32. Kwijting 2005: Afdeling II, Raad (stemming)">
    <intervention id="2-170" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">Mijnheer de Voorzitter, voordat wij overgaan tot het verlenen van kwijting voor de uitvoering van de begroting van de Raad wil ik erop wijzen dat de Raad niet aanwezig was bij het debat over het verlenen van kwijting voor de uitvoering van de begroting van de Commissie en de overige instellingen en dat de Raad, zoals we kunnen zien, nu wederom afwezig is.</p>
      <p sl="de">Gezien het feit dat 80 procent van de middelen van de algemene begroting van de Europese Unie door de lidstaten wordt beheerd en de lidstaten ook voor dit geld verantwoordelijk zijn, beschouwen wij dit als een onhoudbare toestand. We verwachten van de Raad de komende maanden met een concreet actieplan komt voor het uitwerken van nationale betrouwbaarheidsverklaringen.</p>
      <a text="(Levendig applaus)"/>
    </intervention>
    <intervention id="2-171" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Ik neem kennis van de opmerking van de heer Bösch, die ons er uiteraard niet van weerhoudt om verder te gaan met de stemming. De hoofdelijke stemming over de kwijting is geopend.</p>
    </intervention>
  </section>
  <section id="creitem40" title="7.33. Kwijting 2005: Afdeling VII, Comité van de Regio's (stemming)"/>
  <section id="creitem41" title="7.34. Kwijting 2005: Europees Bureau voor wederopbouw (stemming)"/>
  <section id="creitem42" title="7.35. Bestrijding hiv/aids in de Europese Unie en de naburige landen, 2006-2009 (stemming)">
    <intervention id="2-178" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Hiermee zijn de stemmingen beëindigd.</p>
    </intervention>
  </section>
  <section id="creitem43" title="8. Stemverklaringen">
    <intervention id="2-181" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Hoewel ik begrijp dat Europol de nodige maatregelen dient te nemen voor interne aanpassingen, zoals op het vlak van salarissen en vergoedingen, heeft het Europees Parlement sinds 1998 consequent bij elke raadpleging over initiatieven aangaande detailkwesties in verband met Europol die voorstellen verworpen.</p>
      <p sl="pt">Dergelijke raadplegingen hebben namelijk geen rechtsgrondslag, daar Europol nog steeds een intergouvernementele instelling is waarop geen democratische en rechtelijke controle bestaat.</p>
      <p sl="pt">Het verheugt mij dat er eindelijk een reactie is op de opeenvolgende verzoeken van het Parlement, nu de Commissie afgelopen december een voorstel heeft ingediend dat beoogt Europol een aanvaardbaarder rechtskader te verschaffen. De Commissie wil Europol de status verlenen van een door de communautaire begroting gefinancierd agentschap van de EU, waarvan het personeel onder het ambtenarenstatuut van de Gemeenschappen valt.</p>
      <p sl="pt">Ofschoon het veranderingsproces van Europol nog niet is voltooid, heb ik besloten te stemmen voor dit Fins initiatief inzake de aanpassing van de salarissen en vergoedingen van personeelsleden van Europol. Dat is een blijk van goede wil en volledige steun van mijn kant voor het veranderingsproces, dat hopelijk zo snel mogelijk tot een goed eind wordt gebracht.</p>
    </intervention>
    <intervention id="2-182" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Zweedse partij Junilistan vindt een grotere democratische, juridische en begrotingsgerelateerde controle van Europol wenselijk. Aangezien de Europol-overeenkomst een internationale samenwerking betreft, is het echter de taak van de nationale parlementen om deze controle uit te oefenen, en niet de taak van het Europees Parlement. Daarom hebben wij tegen dit verslag gestemd.</p>
    </intervention>
    <intervention id="2-184" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">De Bulgaarse en Roemeense raffinaderijen zijn in aanzienlijke mate afhankelijk van de invoer van rietsuiker uit derde landen.</p>
      <p sl="pt">Om onderbreking van de levering van rietsuiker aan de voltijdraffinaderijen te voorkomen is het noodzakelijk tariefcontingenten te openen voor de invoer van rietsuiker uit derde landen in Bulgarije en Roemenië.</p>
      <p sl="pt">Dat is de achtergrond van het voorstel van de Europese Commissie, dat geen enkel effect sorteert voor de raffinaderijen van andere lidstaten.</p>
      <p sl="pt">Gezien het uitzonderlijk karakter van de maatregel ga ik met het voorstel van de Europese Commissie akkoord. Ik stem derhalve voor het verslag-Graefe zu Baringdorf.</p>
    </intervention>
    <intervention id="2-185" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij hebben tegen dit verslag gestemd. De Zweedse partij Junilistan is van mening dat een ingrijpende hervorming van de suikermarkt in de EU nodig is om de markt zo snel mogelijk te liberaliseren en suikerproducerende landen buiten de EU de kans te geven om op eerlijke voorwaarden te concurreren.</p>
      <p sl="sv">Het is dan ook absurd om nieuwe lidstaten in een ter dood veroordeeld systeem op te nemen en ze te doen wennen aan de regels van dat systeem. Omdat Roemenië en Bulgarije een goed functionerende suikermarkt hebben, moeten ze die mogen behouden en moeten ze niet in de gemeenschappelijke EU-organisatie van de suikermarkt worden opgenomen. Deze gemeenschappelijke organisatie moet juist worden afgeschaft.</p>
    </intervention>
    <intervention id="2-187" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik zal dit verslag steunen. Als afgevaardigde van het Europees Parlement in de Adviescommissie racisme en vreemdelingenhaat van de Raad van Ministers was ik een groot voorstander van de oprichting van een Europees Waarnemingscentrum voor racisme en vreemdelingenhaat. Sinds die oprichting heeft dat Waarnemingscentrum uitstekend werk verricht. Bij de oprichting ervan heb ik mij er echter tegen verzet dat het mandaat buiten de EU voor het gehele territorium van de Raad van Europa zou moeten gelden. Ik was namelijk van mening dat de werkzaamheden van het Waarnemingscentrum hierdoor zouden verwateren en dat er te weinig aandacht zou worden besteed aan het opkomende racisme en antisemitisme en aan de toenemende vreemdelingenhaat in de Unie.</p>
      <p sl="en">Nu willen wij van het Waarnemingscentrum een Bureau voor de grondrechten maken. Naar mijn idee is dat een soortgelijke fout die de aandacht voor de extreem-rechtse organisaties en partijen in de Unie, met name in een aantal nieuwe lidstaten, alleen maar zal doen verslappen. Sommige mensen die deze verandering gesteund hebben, zijn wellicht op het verkeerde been gezet, maar anderen wisten precies waar ze mee bezig waren!</p>
    </intervention>
    <intervention id="2-189" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Mijnheer de Voorzitter, ik stem voor het verslag van mevrouw Edit Herczog over het verlenen van kwijting voor de uitvoering van de begroting van het Europees Agentschap voor de veiligheid van de luchtvaart voor 2005.</p>
      <p sl="pl">Mevrouw Herczog heeft heel precies het probleem van het groeiende aantal communautaire agentschappen beschreven, die niet lijken te passen in een algemeen oriëntatiekader en waarvan de taken niet altijd in overeenstemming zijn met de werkelijke behoeften van de Europese Unie en de verwachtingen van haar burgers.</p>
      <p sl="pl">Ik steun het verzoek aan de Commissie om een algemeen oriëntatiekader vast te stellen voor de oprichting van nieuwe communautaire agentschappen, een kosten-batenanalyse op te stellen voordat een nieuw agentschap wordt opgericht, en iedere vijf jaar een studie naar de toegevoegde waarde van ieder bestaand agentschap over te leggen.</p>
      <p sl="pl">Ik ben zeer ingenomen met de beslissing van de raad van bestuur van het Agentschap over het invoeren van interne controlenormen gebaseerd op normen die door de Commissie en overeenkomstig ISO 9000 zijn goedgekeurd.</p>
    </intervention>
    <intervention id="2-191" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In de huidige monopolistische fase van het kapitalisme is de versterking van het financieel karakter van de economie het antwoord om de tegenstrijdigheden van het systeem, dat leeft van financiële speculatie, in de hand te houden. Daardoor ontstaat de noodzaak steeds meer geld te sluizen naar de financiële sector van de economie. Deze richtlijn is een onderdeel van die doelstelling.</p>
      <p sl="pt">Dit voorstel beoogt een interne markt te creëren voor betalingsdiensten en maakt deel uit van het Actieplan financiële diensten, dat tot doel heeft de markten voor financiële diensten in de EU te integreren. Het particulier initiatief drukt weer zijn stempel op de ontwikkelingen en deze keer zijn het de banken. Het doel is altijd hetzelfde: het bevorderen van de opening van de nationale markten voor grensoverschrijdende betalingsdiensten, het afzwakken van de regels voor preventie en het bedrijven toestaan deze diensten buiten de toezichthoudende autoriteiten voor het bankwezen om te verlenen, terwijl tegelijkertijd de concentratie van banken op EU-niveau wordt gestimuleerd.</p>
      <p sl="pt">Landen met geavanceerde systemen voor betalingsdiensten, zoals Multibanco in Portugal, worden in dit verband bijzonder benadeeld, omdat het niet duidelijk is hoe het doorgeven van data aan buitenlandse inlichtingendiensten is geregeld.</p>
      <p sl="pt">Om al die redenen hebben we tegen dit verslag gestemd.</p>
    </intervention>
    <intervention id="2-192" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">De burgers van de EU hebben belang bij snelle, betaalbare betalingssystemen, en bij de totstandbrenging van een efficiënte en functionele interne markt, als het gaat om de overboekingen die zij verrichten en de betalingen die zij ontvangen.</p>
      <p sl="fr">Wij mogen tevreden zijn over de aanneming van het verslag van de heer Gauzès, omdat hiermee – wat het Europees Parlement betreft – een goed werkstuk wordt afgeleverd dat in het belang van iedereen is, en dat de burgers ervan overtuigt dat Europa hun dagelijks leven gemakkelijker maakt.</p>
      <p sl="fr">Wij hadden dit resultaat echter al veel eerder kunnen behalen. Wij hadden onze werkzaamheden binnen de Economische en Monetaire Commissie namelijk al op 12 september vorig jaar afgerond.</p>
      <p sl="fr">Ondanks de goede wil van het Europees Parlement heeft het zeven maanden geduurd, voordat de Raad zich er uiteindelijk van liet overtuigen dat onze voorstellen ook de beste zijn als het erom gaat de consument te beschermen.</p>
      <p sl="fr">Het was eveneens belangrijk om een eerlijke concurrentie te waarborgen tussen enerzijds de betalingsinstellingen die door deze richtlijn in het leven worden geroepen of worden gelegitimeerd en anderzijds de banken, die op het gebied van kapitaal aan strikte regels zijn gebonden. Het is belangrijk de goede reputatie van de sector van de betalingsdiensten in stand te houden door alle dubieuze betalingsinstellingen te weren.</p>
      <p sl="fr">De door de Raad voorgestelde uitvoeringstermijn voor betalingen is strenger dan de uitvoeringstermijn die wij voorstellen.</p>
      <a text="(Stemverklaring ingekort overeenkomstig artikel 163 van het Reglement)"/>
    </intervention>
    <intervention id="2-193" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb dit verslag gesteund omdat de richtlijn dient te waarborgen dat betalingen van de Europese burgers sneller door de banken worden verwerkt, dat hun betaalkaarten op grotere schaal in andere landen worden geaccepteerd en dat hun rechten beter beschermd zijn wanneer zich geschillen voordoen. Naar mijn idee is dit een belangrijke verbetering voor de Europese consument.</p>
    </intervention>
    <intervention id="2-194" speaker_id="28113" name="Eoin RYAN" is_mep="True" mode="written" nationality="Ireland" birth_date="24-02-1953" birth_place="Dublin" p_group="Union for Europe of the Nations Group" m_state="IE">
      <p sl="en">Betalingen zijn de financiële kurk waarop de reële economie kan drijven. Op dit moment verricht elke burger van de EU gemiddeld 138 niet-contante betalingen per jaar en dat aantal zal naar verwachting alleen maar stijgen. Ik ben er vast van overtuigd dat de Europese burgers en ondernemingen pas optimaal van de interne markt kunnen profiteren als zij vertrouwen kunnen hebben dat hun betalingen efficiënt, goedkoop en veilig verlopen. Dat is de reden dat ik het verslag van de heer Gauzès over de betalingsdiensten steun.</p>
      <p sl="en">Tegenwoordig moeten zowel consumenten als detailhandelaren leven met het feit dat goederen binnen één of twee dagen fysiek binnen de gehele EU afgeleverd kunnen worden, maar dat het drie tot vijf dagen duurt voordat de betalingstransacties in verband met die goederen zijn afgerond. Een dergelijke traagheid in het betalingsverkeer is onacceptabel in een tijd waarin wij ons kunnen beroemen op het gebruik van nanosecondentechnologie.</p>
      <p sl="en">Ik ben er vast van overtuigd dat de Europese concurrentiepositie alleen maar kan verbeteren wanneer bijvoorbeeld Ierse consumenten en bedrijven net zo eenvoudig een betaling kunnen verrichten van Dublin naar Madrid als van Dublin naar Cork.</p>
    </intervention>
    <intervention id="2-195" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Voorzitter, ik heb vóór gestemd, want ik geloof immers in de werking van de interne markt, ook van betalingsdiensten. Als SEPA goed wordt uitgevoerd, moet het leiden tot een toename van de concurrentie op een grotere markt, met meer veiligheid, een betere dienstverlening en aantrekkelijke prijzen. 'De beste dienstverlening tegen de laagste kosten', kunnen we het noemen.</p>
      <p sl="nl">Toch één voorbehoud. In landen met meer geavanceerde betaalmarkten, zoals België – maar wij staan niet alleen – bestaat de vrees dat de omzetting van de bestaande nationale betaalschema's wel eens tot een meerkost zou kunnen leiden voor onderneming en consument. Men verwijst hier in het bijzonder naar de hoogte van de zogenaamde "interbancaire afwikkelingsvergoedingen".</p>
      <p sl="nl">In antwoord op een schriftelijke vraag betreffende deze problematiek verzekerde de Commissie mij dat ze toezicht zal houden op het respect voor de mededingingsregels en zich het recht voorbehoudt, zo nodig, regulerend op te treden. Ik reken erop dat de Commissie, zonodig gebruik maakt van de correctiemechanismen die ter harer beschikking staan.</p>
      <p sl="nl">Ik hoop vooral dat de banksector zo slim is dit overbodig te maken en optimaal mee te werken aan de verdere éénmaking van de interne markt voor financiële diensten.</p>
    </intervention>
    <intervention id="2-197" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Toen Litouwen toetrad tot de Europese Unie kreeg het een aardappelzetmeelquotum toegewezen waardoor aardappelzetmeelfabrieken op niet meer dan 9,32 procent van hun productiecapaciteit konden werken. Tijdens een vergadering van de Raad van ministers van Landbouw en Visserij twee jaar geleden werd na onderhandelingen bereikt dat de contingenten voor aardappelzetmeel na twee financiële jaren zouden worden herzien. De consumptie van aardappelzetmeel neemt toe in Litouwen. Op dit moment is die tien keer zo groot als de toegestane productiequota.</p>
      <p sl="lt">In aanmerking nemend dat volgens gegevens van de Commissie de aardappelzetmeelproductiequota in de Europese Unie met 5 procent onderbenut zijn, zou een stijging van de Litouwse quota tot tienduizend ton nog geen 0,5 procent bedragen van de aardappelzetmeelproductiequota van de EU.</p>
      <p sl="lt">Derhalve verzoekt Litouwen zijn aardappelzetmeelproductiequota te verhogen tot tienduizend ton. Dit is niet alleen van belang voor de binnenlandse consumptie, maar ook voor de vernieuwing van de productiecapaciteit van aardappelzetmeel, voor de toename van de consumptie daarvan en voor het waarborgen van een zeker inkomensniveau voor producenten van aardappels ten behoeve van de productie van aardappelzetmeel. Het is schandalig om andere landen privileges te verlenen ten koste van de Litouwse aardappelzetmeelproductiecapaciteit en de Litouwse landbouwproducenten in het algemeen.</p>
    </intervention>
    <intervention id="2-198" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij zijn tegen het huidige landbouwbeleid en we keren ons tegen veranderingen van weinig principiële betekenis in het huidige systeem. Wij eisen een totale herziening van en heroriëntatie op het gehele gemeenschappelijke landbouwbeleid. Het is moeilijk om er aparte gebieden uit te halen, zoals het onderwerp dat nu ter stemming ligt.</p>
      <p sl="sv">Wij vinden dat het quotasysteem voor aardappels absoluut niet moet worden verlengd, maar dat de EU alle soorten quotasystemen in de landbouw moet afschaffen.</p>
      <p sl="sv">Net als in mei 2005 blijft de federalistisch ingestelde meerderheid pleiten voor een verlenging van het quotasysteem. De Zweedse partij Junilistan constateert dat het in deze situatie een goede zaak is dat het Parlement geen medebeslissingsrecht heeft in het landbouwbeleid van de EU, want dan zou de Unie in de val lopen van protectionisme en zware subsidies voor alle groepen in de landbouwsector.</p>
    </intervention>
    <intervention id="2-199" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Ofschoon wij tegen quota zijn ongeacht het landbouwproduct – omdat de EU daarmee paal en perk stelt aan het vermogen van elke lidstaat om te produceren uitgaande van zijn eigen behoeften en mogelijkheden – gaan wij evenwel akkoord met de verhoging van de aardappelzetmeelquota voor Litouwen en Polen. Aan de hand van het stelsel van contingentering van de aardappelzetmeelproductie zien wij immers eens te meer dat de nieuwe lidstaten een flagrant onrecht wordt aangedaan. Het feit dat de nieuwe lidstaten slechts ongeveer 10 procent krijgen van de quota, ofschoon zij ongeveer 30 procent van de productie dekken, is een provocerend onrecht.</p>
      <p sl="el">Ook het huidig voorstel tot verhoging van de looptijd van de quota komt slechts gedeeltelijk tegemoet aan Litouwen en Polen. Het is zelfs kenmerkend dat Polen, de grootste aardappelzetmeelproducent in Europa, door de verdeling van de quota gedwongen wordt aardappelzetmeel in te voeren wegens de inkrimping van zijn productie, hetgeen natuurlijk betekent dat de kleine en middelgrote boerenbedrijven gedoemd zijn te verdwijnen.</p>
      <p sl="el">Soortgelijke problemen doen zich ook bij andere producten in Griekenland voor, waardoor ons land in weerwil van de voor de landbouwproductie gunstige weersomstandigheden en bodemgesteldheid, gedwongen is om landbouwproducten in te voeren, waardoor het handelstekort in de landbouwsector wordt opgedreven tot miljoenen euro’s en kleine en middelgrote boerenbedrijven gedwongen worden het bijltje erbij neer te gooien.</p>
    </intervention>
    <intervention id="2-201" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, dit verslag snijdt twee fundamentele problemen aan die de Europese Unie te wachten staan. Het eerste betreft toekomstige uitbreiding, het tweede het cohesiebeleid in zijn nieuwe dimensie na meest recente toetredingsronde. Het vorderen van de onderhandelingen met Kroatië en de urgentie van volledige stabilisatie van de westelijke Balkan vereisen een analyse van de gevolgen die deze nieuwe uitbreiding heeft voor de hele Europese Unie. Een analyse is des te belangrijker omdat we reeds lange tijd een associatieovereenkomst met Turkije hebben en momenteel onderhandelingen met dit land voeren. We moeten landen als Oekraïne evenmin vergeten. Het verslag is een goed begin van het werk dat ons te doen staat bij de herziening van de begroting in 2009. Dit werk legt de grondslag voor de komende vijftig levensjaren van onze Europese Unie. De toetreding van tien Midden- en Oost-Europese landen in 2004 en Bulgarije en Roemenië in 2007 heeft het concurrentievermogen en de dynamiek in de hele Europese Unie doen toenemen en heeft tevens bijgedragen aan stabilisatie, veiligheid en een stevige verankering van de democratie. Het cohesiebeleid betekent solidariteit en is een instrument om minderontwikkelde landen te integreren. Vandaar het grote belang van dit verslag.</p>
    </intervention>
    <intervention id="2-202" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, ik heb voor het verslag-Pieper gestemd omdat ik ingenomen ben met het feit dat de EU eindelijk lijkt te erkennen dat de toetreding van Turkije ons buitensporig zou belasten in financieel, politiek en sociaal opzicht. Kroatië daarentegen is de EU al zo dicht genaderd dat er nauwelijks twijfel kan bestaan over de spoedige toetreding van dat land, temeer daar is vastgesteld dat de financiële effecten gering zouden zijn. Bestaande ongelijkheden tussen niet alleen de lidstaten, maar ook regio’s, zijn sterker geworden door de laatste uitbreidingsgolf, door de globalisering en de vergrijzing en ook door migratiebewegingen uit derde landen naar stedelijke centra.</p>
      <p sl="de">Het mag dan zo zijn dat, zoals op de homepage van de EU te lezen valt, steden als Londen, Hamburg of Brussel tot de welvarendste gebieden behoren, maar daarbij mag niet worden vergeten dat ook in deze steden de kloof breder is geworden en er zich reeds sloppenwijken hebben gevormd. Waartoe dit kan leiden, hebben we al in Frankrijk gezien. Het is dus de allerhoogste tijd om meer aandacht te besteden aan interne samenhang teneinde te voorkomen dat deze sociale kruitvaten exploderen.</p>
    </intervention>
    <intervention id="2-203" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Het Europees cohesiebeleid is de drijvende kracht achter blijvende, duurzame ontwikkeling, met name in de minderontwikkelde gebieden. Het draagt aanzienlijk bij aan de verhoging van de levensstandaard van de bevolking. Het Europees Parlement heeft, samen met de ministers van de lidstaten, het laatste woord bij de goedkeuring van de EU-begroting. In deze zevenjarige programmaperiode is een record van 347 miljard EUR uitgetrokken voor 84 regio’s in 17 lidstaten waarvan het bbp aanzienlijk lager ligt dan 75 procent van het gemiddelde in de EU, en voor 16 regio’s waarvan het bbp door statistische middeling na de uitbreiding slechts weinig hoger ligt dan 75 procent van het gemiddelde in de EU. Deze regio’s ontlenen enorm veel hoop aan de bloei van de Ierse economie. Ierland is het paradepaardje van het cohesiebeleid. Door succesvol gebruik te maken van de structuurfondsen wist het land zichzelf op te werken van de armste regio van Europa tot een van de rijkste en vanuit het Europese Solidariteitsfonds steun te geven aan de meest hulpbehoevenden.</p>
      <p sl="sk">Ik schaar mij achter het verslag van Markus Pieper omdat het Europees Parlement er bijzonder aan hecht dat het cohesiebeleid ook in Oost-Europa tot successen leidt. Willen we dat cohesiebeleid doeltreffend is, dan dienen we rekening te houden met de gevolgen van toekomstige uitbreiding. En dan bedoel ik vooral op de middellange termijn, met Turkije en Kroatië, die reeds een officiële status hebben als toetredingslanden en waarmee de EU al toetredingsonderhandelingen is begonnen.</p>
      <p sl="sk">Voorts zijn zeven oostelijke Balkanstaten potentiële kandidaten voor IPA ofwel pretoetredingssteun. Alleen al voor deze uitbreidingen zou de begroting van het cohesiebeleid met 150 miljard EUR moeten worden opgeschroefd. Als Europa de meest concurrerende economie wil worden …</p>
    </intervention>
    <intervention id="2-204" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, eigenlijk wilde ik voor het verslag-Pieper stemmen omdat ik het een goed verslag vind. Maar omdat mijn twee amendementen werden verworpen, heb ik uiteindelijk tegen het verslag gestemd. Het verbaast mij dat een meerderheid in dit Parlement mijn opvatting niet deelt dat de toetreding van Turkije het integratievermogen in het kader van het cohesiebeleid van de EU zou overbelasten.</p>
      <p sl="de">Mijn tweede amendement luidt als volgt: “is van mening dat het om financiële en politieke redenen onmogelijk is de beginselen van het structuurbeleid van de EU in Turkije toe te passen.” Al heeft de meerderheid vandaag tegen dit amendement gestemd, ik ben er toch van overtuigd dat mijn opvatting op de lange duur juist zal blijken te zijn.</p>
    </intervention>
    <intervention id="2-205" speaker_id="28143" name="Bernadette BOURZAI" is_mep="True" mode="written" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Ik vond het belangrijk de volgende amendementen te steunen.</p>
      <p sl="fr">De amendementen 25, 20 en 28, omdat een adequate financiering van het regionaal beleid noodzakelijk is om de economische, sociale en territoriale verschillen tussen de regio’s te verkleinen en toekomstige uitbreidingen tot een goed einde te brengen.</p>
      <p sl="fr">De amendementen 22 en 39, omdat ik het ontoelaatbaar vind om uitsluitend voor dit land te spreken over “een vorm van bijzonder EU-lidmaatschap” en “een gefaseerde aanpak” in het regionaal beleid. Ik vind het eveneens ontoelaatbaar om nu al uit te gaan van een andere uitkomst van de lopende onderhandelingen met Turkije dan toetreding.</p>
      <p sl="fr">De amendementen 14 en 24, omdat verhoging van de nationale cofinanciering in regio’s die gedurende meerdere programmeringsperiodes steun uit de structuurfondsen hebben ontvangen, zoals de rapporteur voorstelt, de voortzetting van dit beleid in bepaalde regio’s van de oude lidstaten die het meest achterlopen in hun ontwikkeling, onmogelijk zou maken.</p>
      <p sl="fr">Ik ben tegen de overdreven boekhoudkundige aanpak van de rapporteur, die voorstelt om een maximumperiode in te stellen waarin regio’s structurele financiering kunnen ontvangen. Volgens mij zijn het juist deze regio’s – die lijden onder natuurlijke of menselijke belemmeringen of onder een moeizame economische omschakeling, en die niet echt zijn toegerust om de mondiale concurrentie het hoofd te bieden – die wij moeten blijven steunen door middel van de structuurfondsen.</p>
    </intervention>
    <intervention id="2-206" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Dit verslag is negatief ten opzichte van een toekomstige uitbreiding, met name met betrekking tot een eventueel lidmaatschap van Turkije. Ik ben het niet helemaal met deze strekking eens, hoewel ik denk dat een verdere uitbreiding voor de mensen in Europa voor een aanzienlijke periode onacceptabel zal zijn. Die periode moeten wij gebruiken om de twaalf nieuwe lidstaten die in 2004 en daarna zijn toegetreden, te integreren en te assimileren. Wat Turkije betreft, zal dat land zelf nog veel werk moeten verrichten, zeker ook op het gebied van de behandeling van vakbondsleden en met betrekking tot de mensenrechten voor de Koerdische en Assyrische minderheden. Pas als dat afdoende geregeld is, verkeert het land in een politieke positie die toetreding mogelijk kan maken, ook al zou het er al eerder in slagen om aan de economische criteria te voldoen die voor nieuwe lidstaten gelden. Dat is de reden dat ik mij van de stemming over dit verslag zal onthouden.</p>
    </intervention>
    <intervention id="2-207" speaker_id="28194" name="Ambroise GUELLEC" is_mep="True" mode="written" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">Territoriale samenhang in Europa, gericht op het verkleinen van de inter- en infraregionale verschillen, is een fundamentele doelstelling van de Europese Unie. Het verheugt mij dat dit verslag vandaag is aangenomen. In het verslag wordt de kwestie van de opnamecapaciteit van de Europese Unie aan de orde gesteld en wordt met name gepreciseerd dat het gezien de huidige staat van het stelsel van eigen middelen van de EU moeilijk zal zijn toekomstige uitbreidingen te financieren zonder dat de effectiviteit van het huidige cohesiebeleid in gevaar komt.</p>
      <p sl="fr">Vanuit dit oogpunt is stroomlijning van de regionale uitgaven noodzakelijk. Institutionele, financiële en politieke hervormingen zijn wenselijk in de context van een herziening van het financieel kader van de EU. Bovendien is een eerlijk en effectief cohesiebeleid niet mogelijk zonder de begroting van de Europese Unie te verhogen.</p>
    </intervention>
    <intervention id="2-208" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het verheugt mij dat het, doordat onze voorstellen zijn overgenomen en naar aanleiding van onze tussenkomst, gelukt is enkele van de meest schadelijke onderdelen van dit verslag te schrappen. Die voorstellen zouden het cohesiebeleid in gevaar hebben gebracht en het debat over de tussentijdse evaluatie van het huidige financiële kader en het cohesiebeleid geconditioneerd hebben. Ik noem de volgende voorstellen die zijn verworpen:</p>
      <p sl="pt">de verhoging van de nationale cofinanciering van het cohesiebeleid;</p>
      <p sl="pt">het vastleggen van een maximumperiode voor het ontvangen van geld uit de structuurfondsen, los van de subsidiabiliteitscriteria;</p>
      <p sl="pt">het koppelen van de toekenning van middelen aan het voldoen aan bepaalde criteria op het vlak van het economisch en/of begrotingsbeleid, zoals het Stabiliteits- en Groeipact.</p>
      <p sl="pt">Los van het standpunt dat men kan huldigen over het uitbreidingsproces van de EU, verheugt het mij dat de voorstellen in het verslag zijn geschrapt die beoogden nieuwe lidstaten een andere status te geven bij toetreding. Die nieuwe landen zouden volgens de voorstellen volledig geïntegreerd moeten worden in de interne markt maar niet deelnemen aan de instellingen en het besluitvormingsproces. Dat zou leiden tot neokolonialisme, waarbij de zogenoemde hulp altijd afhankelijk zou zijn van politieke voorwaarden.</p>
      <p sl="pt">Desalniettemin bevat het verslag nog steeds schadelijke voorstellen, zoals op het vlak van de financiële middelen en de doelstellingen van het cohesiebeleid, die wij niet kunnen delen. Dat is voor ons reden om tegen te stemmen.</p>
    </intervention>
    <intervention id="2-209" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben bezorgd over de negatieve verwijzingen naar Turkije in dit verslag. Aangezien deze door de plenaire vergadering zijn gesteund, heb ik geen andere keuze dan tegen dit verslag te stemmen.</p>
    </intervention>
    <intervention id="2-210" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Cohesie is een van de kernbeginselen en -waarden van de Unie, of er nu 12 of 30 lidstaten deel van uitmaken.</p>
      <p sl="pt">Op de eerste plaats omdat het uitgangspunt moet zijn dat partners bij dezelfde onderneming er op gelijke wijze de vruchten van kunnen plukken. Op de tweede plaats ben ik ervan overtuigd dat hoe groter en algemener de economische ontwikkeling van onze Gemeenschap is, des te omvangrijker het succes van het geheel en van ons allemaal zal zijn. Om die reden kan ik me terugvinden in vele zorgen die de rapporteur heeft geformuleerd, hoewel ik niet volledig meega in alle oplossingen die hij voorstelt.</p>
      <p sl="pt">Maar er zijn andere aspecten waar we rekening mee dienen te houden. De economische uitdaging van deze tijd ten gevolge van de druk die uitgaat van de mondialisering en de versnelde modernisering van de economische structuren, noopt ons tot een zoektocht naar de geschiktste instrumenten voor het bijstellen van de paradigma’s. Hoewel we natuurlijk dienen vast te houden aan de waarden en de principes die ons leiden, moeten we daarom creatief en innovatief zijn bij het zoeken naar antwoorden op de nieuwe uitdagingen. Het voorbereiden van de economisch achtergebleven regio’s op de 21e eeuw is geen visioen meer maar een eis van deze tijd. De tijden zijn veranderd en daarom dienen de antwoorden vernieuwend te zijn.</p>
    </intervention>
    <intervention id="2-211" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb vóór dit verslag gestemd. In de eerste plaats omdat het de aandacht vestigt op de begrotingsproblemen waar de lidstaten gezien de voorspelde demografische ontwikkeling binnen de Europese Unie naar verwachting mee te maken krijgen. Dat is zeer belangrijk, daar door de uitbreiding van de EU de uitgaven voor het cohesiebeleid een omvang zullen bereiken die politiek gezien niet realistisch is.</p>
      <p sl="pt">Op de tweede plaats zou het onaanvaardbaar zijn dat een aantal regio’s van de EU louter vanwege het statistisch effect ten gevolge van een nieuwe uitbreiding geen steun meer zouden ontvangen. Daar komen nog de negatieve effecten bij die sommige Europese regio’s kunnen ondervinden als gevolg van de mondialisering.</p>
      <p sl="pt">We hebben hier met een kwestie te maken die veel voorzichtigheid vereist. Daarom steun ik het verzoek aan de Commissie een berekening te maken van de waarschijnlijke uitgaven voor het regionaal beleid in verband met de komende uitbreidingen – op basis van de bestaande criteria – en de effecten daarvan voor de regio’s die tot nu toe nog in aanmerking komen voor steun.</p>
      <p sl="pt">Tot slot ben ik het eens met de noodzaak een fasemodel te ontwikkelen, waardoor er in het kader van het cohesiebeleid een grotere differentiatie kan worden gemaakt tussen pretoetredingssteun en volledige toetreding.</p>
    </intervention>
    <intervention id="2-212" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De PSE-Fractie heeft getracht om het verslag-Pieper te wijzigen door het schrappen van de meest betwiste amendementen. Die amendementen zijn echter toch aangenomen en onze pogingen hebben dus gefaald. De PSE-Fractie heeft dan ook tegen dit verslag gestemd, dat zeer negatief is in zijn algemene standpunt over een toekomstige uitbreiding en in zijn specifieke verwijzingen naar Turkije.</p>
    </intervention>
    <intervention id="2-214" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, ik heb tegen het verslag-Virrankoski gestemd, daar de begrotingscontrole reeds voorafgaand aan de voor 2009 aangekondigde herziening van de EU-begroting doeltreffender vormgegeven moet worden, waarbij meer transparantie moet ontstaan, onder andere door de terugvorderingsjungle overzichtelijker te maken. Het voornaamste waarvan nu eindelijk werk gemaakt moet worden, is dat ten onrechte uitbetaalde bedragen worden teruggevorderd, omdat fraudeurs er anders ongestraft vanaf blijven komen en de lidstaten geen prikkel hebben om al te nonchalante en lakse controles te verscherpen.</p>
    </intervention>
    <intervention id="2-215" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De presentatie van de politieke strategie van de Commissie voor 2008 was de start van het onderhandelingsproces over de begroting van de Gemeenschap. In het kader van een poging het reeds verworpen Grondwettelijk Verdrag nieuw leven in te blazen en van het debat over de communautaire begroting 2008-2009 wordt 2008 gezien als het voorlaatste jaar van de zesde zittingsperiode van het Europees Parlement en van de ambtstermijn van de Commissie Barroso.</p>
      <p sl="pt">Onder de politieke prioriteiten van de Commissie onderscheiden zich in negatieve zin de liberalisering van de arbeidsmarkt via de zogenaamde flexizekerheid, de financiering van Europese infrastructurele werken ter ondersteuning van de liberalisering van gas en elektriciteit, de invoering van een Europees octrooi en de versterking van de militaristische tak van de EU.</p>
      <p sl="pt">De Commissie stelt dat “de begroting voor 2008 zal worden opgesteld op basis van de begroting voor 2007”. Klaarblijkelijk wordt het plafond van de financiële vooruitzichten 2007-2013 weer niet gehaald en de uitgetrokken bedragen zijn duidelijk ontoereikend om het hoofd te bieden aan de behoeften in verband met de economische en sociale samenhang in de uitgebreide Europese Unie.</p>
      <p sl="pt">Wij wijzen die voornemens van de hand en dringen aan op de nodige beleidsmaatregelen om een duurzame economische ontwikkeling en de werkgelegenheid te bevorderen, werkloosheid, armoede, sociale uitsluiting en inkomensongelijkheid te bestrijden, de ongelijkheid tussen de regio’s te verminderen en reële convergentie te bevorderen.</p>
    </intervention>
    <intervention id="2-216" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">In het verslag over de jaarlijkse beleidstrategie van de Commissie voor de begrotingsprocedure 2008 wordt een inspanning gepresenteerd waarmee de begroting van de EU van het kapitaal efficiënter kan worden gemaakt en het volksvijandige beleid van de EU sterker kan worden bevorderd.</p>
      <p sl="el">Er wordt aangedrongen op studies om de efficiëntie te attesteren waarmee de middelen voor de prioriteiten van de regionale, imperialistische EU zijn gebruikt. Er wordt echter niet aangedrongen op gegevens over werkloosheid, over de kleine en middelgrote boerenbedrijven die moesten sluiten en over de andere volksproblemen op gezondheids-, onderwijs- en verzekeringsgebied die worden veroorzaakt door het anti-arbeidersbeleid van de EU.</p>
      <p sl="el">Men wil grotere begrotingsmarges voor “urgente behoeften”. Die marges zijn echter bestemd om aan de buitengewone behoeften van het kapitaal te kunnen voldoen.</p>
      <p sl="el">Heel het volksvijandige beleid van de EU wordt intensiever bevorderd. Ook wordt meer geld uitgetrokken voor de bevordering van de Strategie van Lissabon, die tegen de werknemers is gericht, en zijn studies op komst met betrekking tot de herziening van het GLB, waarmee de ‘rooiing’ van de kleine en middelgrote bedrijven kan worden versneld. Via de versterking van de propagandamechanismen (verhoging van de kredieten voor Eurojust) worden de repressieve maatregelen geïntensiveerd waarmee het verzet van de werknemers moet worden gebroken en de werknemers moeten worden onderworpen.</p>
      <p sl="el">De financiering van de imperialistische interventies van de EU wordt onverhuld tot prioriteit uitgeroepen. De volkeren hebben bittere ervaring opgedaan met de ‘vredesmaatregelen’ en de onderwerping van de volkeren aan de belangen van het kapitaal.</p>
      <p sl="el">Kortom, met deze begrotingsprocedure 2008 wordt de agressieve houding van het kapitaal jegens de volkeren verscherpt. Wij hebben tegen gestemd, en roepen de volkeren op om hiertegen te strijden. De bestemming van de kredieten toont immers aan dat de EU een reactionair beleid voert.</p>
    </intervention>
    <intervention id="2-217" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik stem voor het verslag van de heer Virrankoski over de jaarlijkse beleidsstrategie van de Commissie voor de begrotingsprocedure van 2008.</p>
      <p sl="pl">Dit verslag is de eerste stap in het kader van de jaarlijkse begrotingsprocedure. Het verslag bepaalt de beleidsprioriteiten van het Europees Parlement voor 2008 en vormt een richtsnoer voor de Commissie bij de voorbereiding van de begroting van 2008.</p>
      <p sl="pl">In het verslag komt het overgrote deel van de belangrijke kwesties aan bod. Het vergroten van de samenhang tussen het wetgevingsprogramma en de begrotingsprocedure wordt besproken en de noodzaak de principes van de financiële vooruitzichten voor 2007-2013 te respecteren, wordt onderstreept.</p>
      <p sl="pl">Voorts hebben afgevaardigden van het Europees Parlement toegezegd bij de voorbereiding van de begroting van 2008 opnieuw prioriteit te geven aan het beginsel ‘resultaatgerichte begroting’, zoals ook is gebeurd tijdens de voorbereidingen van de begroting van 2007.</p>
    </intervention>
    <intervention id="2-219" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, uiteraard heb ik, net als altijd, tegen de kwijting voor de jaarrekeningen van de Commissie gestemd. Het is alweer zó lang geleden dat ik mij de tijd niet eens meer kan herinneren dat de Rekenkamer een positieve betrouwbaarheidsverklaring heeft afgegeven voor de jaarrekeningen van de Commissie. Ik vond het nogal vermakelijk dat op de dag dat de Commissie begrotingscontrole van dit Parlement het verleden wilde begraven door tijdens de stemming de jaarrekeningen goed te keuren, de Belgische politie een inval deed in de kantoren van de Commissie om personen te arresteren. Zij gingen er blijkbaar ook vanuit dat er problemen waren.</p>
      <p sl="en">Ik heb een omvangrijke enquête gehouden in de regio die ik vertegenwoordig. In een bepaald gedeelte van die regio, het prachtige kiesdistrict Daventry, heb ik 15 000 enquêtes rondgestuurd en de mensen gevraagd of zij van mening waren dat Engeland door zou moeten gaan met het betalen van zijn bijdrage nu de jaarrekeningen niet zijn afgetekend. De enquête is door meer dan 10 procent van de mensen ingevuld. Van de mensen die het formulier hebben ingevuld, vindt 95 procent dat wij niets meer moeten betalen zolang dit probleem niet is opgelost.</p>
    </intervention>
    <intervention id="2-461" speaker_id="4293" name="Gabriele STAUNER" is_mep="True" mode="written" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">Bij de stemming van vandaag over het verlenen van kwijting voor de uitvoering van de begroting van de Commissie voor het begrotingsjaar 2005 heb ik tegen de kwijting gestemd omdat de Europese Rekenkamer, evenals in de voorafgaande jaren, geen betrouwbaarheidsverklaring heeft afgegeven. Daarmee wordt vastgesteld dat spaarzaam en doeltreffend gebruik van de middelen, evenals in vele voorafgaande jaren, niet gewaarborgd is. Commissievoorzitter Barroso heeft zoals bekend verklaard dat hij voor het jaar 2009 een betrouwbaarheidsverklaring zonder voorbehoud nastreeft. Ook bij de vandaag verleende kwijting heb ik geen stappen in deze richting kunnen constateren.</p>
    </intervention>
    <intervention id="2-221" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Mijnheer de Voorzitter, ik wil graag even van de gelegenheid gebruik maken om mijn collega’s te bedanken voor de steun voor de twee amendementen die ik heb ingediend. Ik heb lang geprobeerd om te achterhalen wat het heen-en-weergereis naar Straatsburg eigenlijk kost, en het pijnlijke is dat niemand daar antwoord op heeft kunnen geven. Niemand weet dus wat het verhuiscircus kost.</p>
      <p sl="sv">Het is tenslotte niet ons eigen geld dat we uitgeven, maar dat van de belastingbetalers. Het minste wat wij en de belastingbetalers uiteindelijk met recht kunnen eisen is dat er een serieus onderzoek wordt ingesteld naar de kosten, zoals ik voorstel in de twee amendementen die ik vandaag heb ingediend. Volgens de enige opgave die ik heb gevonden kost het verhuiscircus 2 miljard Zweedse kroon, maar dat is een opgave uit 2000, toen we slechts 15 lidstaten in de EU hadden.</p>
      <p sl="sv">Ik hoop dat we nu nieuwe cijfers en nieuwe munitie voor dit debat krijgen, zodat we na de stemming van vandaag hopelijk de eerste stap kunnen zetten op weg naar de afschaffing van het hele verhuiscircus.</p>
    </intervention>
    <intervention id="2-222" speaker_id="photo_generic" name="Jan Andersson, Göran Färm, Inger Segelström en Åsa Westlund" is_mep="True" mode="written">
      <p sl="sv">Wij Zweedse sociaaldemocraten hebben gestemd voor verslag A6-0094/2007 over het verlenen van kwijting voor de begroting van het Europees Parlement voor het begrotingsjaar 2005.</p>
      <p sl="sv">De stemming moet deels worden gezien als een succes, ondanks de verwerping van bepaalde amendementen – door ons bij de stemming gesteund – over meer transparantie inzake de pensioenvoorwaarden van de leden van het Europees Parlement.</p>
      <p sl="sv">Wij Zweedse sociaaldemocraten hebben besloten om niet deel te nemen aan het pensioensysteem het Europees Parlement. Wij vinden dit systeem immoreel en hebben daarom besloten ons erbuiten te houden.</p>
      <p sl="sv">We vinden het echter niet nodig om vanwege de verwerping van deze twee specifieke amendementen tegen het hele verslag te stemmen. De pensioenen betreffen namelijk slechts een zeer klein deel van de werkzaamheden van het Parlement.</p>
    </intervention>
    <intervention id="2-223" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Onze Commissie begrotingscontrole is weer eens overijverig geweest.</p>
      <p sl="fr">Als wij bepaalde voorstellen van deze commissie zouden uitvoeren, dan zouden we een legertje ambtenaren in dienst moeten nemen voor werkzaamheden en controles die overbodig zijn, die niets toevoegen op het gebied van transparantie of het bestrijden van misbruik, maar enkel tot onnodige kosten en muggenzifterij zouden leiden.</p>
      <p sl="fr">Ik betreur het feit dat noch de rapporteur, noch een meerderheid van de leden van de Commissie begrotingscontrole bereid is geweest rekening te houden met de opmerkingen van de voorzitter van het vrijwillige pensioenfonds van de leden, om overduidelijke onwaarheden – onder andere met betrekking tot het Statuut dat in 2009 in werking moet treden – te schrappen.</p>
      <p sl="fr">In plaats van zich als onverantwoordelijke populisten te gedragen, zouden sommige leden van de Commissie begrotingscontrole er beter aan doen zich met de echte problemen bezig te houden, zoals de mogelijk buitensporige lasten die de pensioenregeling voor de Franse en Italiaanse afgevaardigden met zich mee zou brengen, en die om en nabij de 150 miljoen EUR zouden liggen.</p>
      <p sl="fr">Ik ben vóór kwijting, maar ik heb tegen een hele reeks mallotige, dure en volstrekt overbodige voorstellen gestemd die niets met de kwijting over 2005 te maken hebben.</p>
    </intervention>
    <intervention id="2-225" speaker_id="photo_generic" name="Jan Andersson, Anna Hedh, Inger Segelström en Åsa Westlund" is_mep="True" mode="written">
      <p sl="nl">Wij Zweedse sociaaldemocraten hebben besloten onze steun te geven aan amendement 1, inhoudende dat de kosten voor de werkzaamheden van het Europees Parlement aan de Raad in rekening worden gebracht, omdat de Raad het Parlement het recht ontzegt om zelf over zijn vestigingszetel te beslissen. De beste oplossing zou echter zijn dat het Parlement zelf zou mogen beslissen en dat het Parlement zou besluiten om zijn activiteiten alleen in Brussel te verrichten.</p>
    </intervention>
    <intervention id="2-227" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, normaal gesproken zou ik slechts één speech houden of slechts één stemverklaring geven over de kwijtingen met een toelichting waarom ik tegen heb gestemd. In dit speciale geval zou ik mij echter kunnen voorstellen dat de champagne in het Comité van de regio’s al ontkurkt wordt nu dit Parlement allerlei soorten problemen vrolijk onder het tapijt heeft geveegd die zich al een aantal jaren achter elkaar in dat Comité afspelen.</p>
      <p sl="en">Twee of drie jaar geleden hebben wij het Comité van de regio’s gevraagd om zijn verontschuldigingen aan te bieden aan de toenmalige interne controleur, de heer Robert McCoy. Hij heeft het Parlement en de Commissie begrotingscontrole toentertijd namelijk om steun verzocht om het Comité van de regio’s te dwingen veranderingen door te voeren met het oog op een verantwoorde besteding van openbare middelen. Wij hebben zijn verzoek om steun toen genegeerd. Wij hebben later een resolutie aangenomen om excuses aan hem aan te bieden, maar die heeft het Comité van de regio’s naast zich neergelegd. Tot op de dag van vandaag hebben deze excuses de heer McCoy nog steeds niet bereikt. Het Comité van de regio’s gaat er blijkbaar vanuit dat het alle besluiten van het Parlement kan negeren omdat het toch niemand iets kan schelen. Dat is een grote schande.</p>
    </intervention>
    <intervention id="2-229" speaker_id="1419" name="James ELLES" is_mep="True" mode="written" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">De conservatieven zullen tegen de belangrijkste verslagen van het Parlement stemmen over de kwijting van de begroting van het Europees Parlement, de Commissie, de Raad, het Economisch en Sociaal Comité en het Comité van de regio’s. De reden hiervoor is dat voor het twaalfde opeenvolgende jaar de Rekenkamer geen positieve betrouwbaarheidsverklaring heeft kunnen afgeven over de algemene jaarrekeningen van de EU. De conservatieven zijn van mening dat de Commissie een hoge urgentie moet geven aan het oplossen van deze situatie en dat gevallen van wanbeheer en fraude absoluut niet getolereerd mogen worden.</p>
      <p sl="en">Naast het invoeren van een nieuw boekhoudsysteem en het stimuleren van klokkenluiders om naar buiten te treden, heeft de belangrijkste prioriteit van de conservatieven betrekking op de 80 procent van de begrotingsuitgaven van de lidstaten waarbij de controleurs vraagtekens hebben gezet. Via het concept van een “gedeeld” beheer koppelt het EU-systeem bevoegdheden los van verantwoordelijkheden: de Commissie is verantwoordelijk voor de uitgave van alle EU-fondsen, maar in de praktijk wordt de bevoegdheid gedelegeerd aan betaalorganen in de lidstaten. Er is enige vooruitgang geboekt doordat in het akkoord over de financiële vooruitzichten voor de periode 2007-2013 een toezegging is opgenomen dat er in de toekomst een certificering van de uitgaven door de lidstaten vereist is. Het is van cruciaal belang dat dit voornemen volledig ten uitvoer wordt gelegd. Het gebruik van EU-middelen door de lidstaten dient transparanter te worden …</p>
      <a text="(Verklaring ingekort overeenkomstig artikel 163 van het Reglement)"/>
    </intervention>
    <intervention id="2-231" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik sluit mij aan bij het standpunt van de Rekenkamer dat er aan alle zeven instellingen kwijting kan worden verleend.</p>
    </intervention>
    <intervention id="2-233" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, ik verzoek u er nota van te nemen dat ik bij de hoofdelijke stemming over het verslag van de heer Andrejevs per abuis heb gestemd vóór overweging L van de preambule, terwijl ik tegen wilde stemmen.</p>
    </intervention>
    <intervention id="2-234" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">De eerste hiv-besmettingen werden 25 jaar geleden geconstateerd. De ziekte heeft zich over de wereld verspreid. Het exacte aantal mensen dat aan de ziekte lijdt, is onbekend. Behandeling is duur en niet voor iedereen toegankelijk, vooral niet in de nieuwe lidstaten. In het verslag werd een uiterst belangrijke waarneming gedaan met betrekking tot de complexe relatie van het hiv/aids-vraagstuk met het migratieproces.</p>
      <p sl="lt">Door stromen migranten – vooral uit landen waar hiv/aids wijdverspreid is en uit landen in het Oosten, waarover we maar heel weinig informatie hebben – dreigt er een verder verspreiding van hiv/aids.</p>
      <p sl="lt">Onderzoek wijst uit dat migranten de grootste hiv/aids-risicogroep vormen in de Europese Unie en de naburige landen. Uit gezondheidsonderzoeken onder twaalfduizend migranten in Moskou is gebleken dat 10 procent van hen lijdt aan hiv/aids en andere infectieziekten.</p>
      <p sl="lt">Ik steun het voorstel om het nabuurschapsbeleid te gebruiken voor hiv/aids-preventie en de behandeling van kwetsbare groepen, vooral migranten. Het is buitengewoon belangrijk om meer aandacht te schenken aan dit probleem.</p>
    </intervention>
    <intervention id="2-235" speaker_id="photo_generic" name="John Attard-Montalto, Louis Grech en Joseph Muscat" is_mep="True" mode="written">
      <p sl="mt">Mijn stem voor het verslag van Georgs Andrejevs over de bestrijding van hiv/aids in de Europese Unie en de naburige landen, 2006-2009, is een stem voor een samenhangende strategie gericht op de bestrijding van dit grote en tragische probleem.</p>
      <p sl="mt">Ik hecht eraan te onderstrepen dat mijn stem niet mag worden beschouwd als een stem voor abortuspraktijken.</p>
    </intervention>
    <intervention id="2-236" speaker_id="photo_generic" name="Liam Aylward, Brian Crowley, Séan Ó Neachtain en Eoin Ryan" is_mep="True" mode="written">
      <p sl="en">Het spreekt vanzelf dat ik en mijn collega’s van de Fianna Fáil-delegatie een groot voorstander zijn van het bestrijden en elimineren van hiv/aids in de EU en in de naburige landen.</p>
      <p sl="en">Samen met de Ierse regering hebben wij echter onze twijfels over verwijzingen in beleidsstukken, programma’s, strategieën en publieke informatie naar een ondubbelzinnige koppeling tussen preventie van hiv/aids enerzijds en de seksuele en reproductieve rechten anderzijds. De Ierse regering stelt zich op het standpunt dat dergelijke verwijzingen in een context gezet moeten worden door die rechten te koppelen aan het actieprogramma van de Internationale Conferentie over bevolking en ontwikkeling (ICPD) die in 1994 in Caïro is gehouden, aan het Actieplatform van Beijing (1995) en aan de evaluatie van de Algemene Vergadering van de VN van deze beide initiatieven in 1999 en 2000. Alleen op die manier kan gewaarborgd worden dat de nationale Ierse wet- en regelgeving op dit gebied wordt gerespecteerd.</p>
      <p sl="en">Zowel tijdens de ICPD in Caïro als in de Verklaring van Beijing wordt gewezen op de noodzaak om vrouwen seksuele en reproductieve rechten te verlenen. Deze rechten zijn echter nader afgebakend door de toevoeging dat het noodzakelijk is om de nationale wetgevingsprocessen te eerbiedigen als het om de abortuskwestie gaat: Alle maatregelen of wijzigingen die verband houden met abortus binnen de gezondheidszorg kunnen uitsluitend op nationaal of lokaal niveau vastgesteld worden in overeenstemming met het nationale wetgevingsproces …</p>
      <a text="(Verklaring ingekort overeenkomstig artikel 163 van het Reglement)"/>
    </intervention>
    <intervention id="2-237" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben voor dit verslag gestemd, daar er een aantal zeer positieve zaken in staan, zoals:</p>
      <p sl="pt">het aandringen bij de Commissie om in het kader van het actieprogramma op het gebied van de volksgezondheid de nodige middelen te reserveren voor preventiemaatregelen ter bestrijding van hiv/aids en de voorwaarde dat de begunstigden van overheidssubsidies voor farmaceutisch onderzoek een bepaald deel van hun eigen onderzoek aan deze ziekten wijden;</p>
      <p sl="pt">de aandacht voor de belangrijke rol van palliatieve zorg bij de behandeling van mensen met hiv/aids en het aandringen op verdere uitbreiding en ontwikkeling van deze vorm van zorg in de gehele Europese Unie;</p>
      <p sl="pt">het verzoek aan de Commissie speciaal aandacht te besteden aan de bevordering van seksuele en reproductieve gezondheidsprogramma’s voor vrouwen teneinde de steeds snellere verspreiding van de epidemie onder vrouwen tegen te gaan;</p>
      <p sl="pt">de nadrukkelijke aanmoediging voor de Commissie en de lidstaten subsidies en middelen beschikbaar te stellen ten behoeve van onderzoek en ontwikkeling op het gebied van microbiciden en vrouwencondooms, die vrouwen in staat stellen zichzelf en een mannelijke partner – met of zonder diens instemming – te beschermen tegen hiv/aids, aangezien condooms nog steeds het best bekende en ruimst beschikbare beschermingsmiddel zijn tegen hiv/aids en seksueel overdraagbare aandoeningen (soa’s), maar wel de medewerking van de mannelijke partner vereisen.</p>
    </intervention>
    <intervention id="2-238" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Ik stem voor het verslag over de bestrijding van hiv/aids in de Europese Unie en de naburige landen in de jaren 2006-2009.</p>
      <p sl="pl">Het verslag van de heer Georgs Andrejevs is een zeer adequaat antwoord op het programma van de Commissie voor de bestrijding van hiv/aids in de Europese Unie en de naburige landen voor de periode 2006-2009.</p>
      <p sl="pl">De rapporteur stelt terecht vast dat een brede maatschappelijke campagne noodzakelijk is, waarmee de kennis over aidspreventie wordt vergroot en de strijd kan worden aangebonden met de stigmatisering en discriminatie van mensen die lijden aan deze ziekte. De laatste ontwikkelingen wijzen er namelijk op dat het aantal hiv-geïnfecteerden onafgebroken toeneemt.</p>
      <p sl="pl">Georgs Andrejevs onderstreept de rol van internationale organisaties bij het voorkomen van aids en merkt tegelijk op dat zij niet beschikken over voldoende financiële middelen.</p>
      <p sl="pl">De rapporteur eindigt met een initiatief dat steun verdient en moedigt de Commissie en de lidstaten aan te de hulpverlening door de gezondheidsdiensten te evalueren. De gezondheidsdiensten spelen een centrale rol in de moeilijke situatie omtrent het garanderen van algemeen toegankelijke, goedkope antiretrovirale therapie.</p>
    </intervention>
    <intervention id="2-239" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">In het verslag over de bestrijding van hiv/aids in de EU en de naburige landen 2006-2009 worden enkele juiste aspecten van het vraagstuk aan de orde gesteld. Daarin wordt echter elke verwijzing naar de behoefte van het volk aan preventie, bestrijding en behandeling van hiv/aids door middel van uniforme, openbare, kostenloze, moderne gezondheidszorgsystemen in de lidstaten angstvallig vermeden. Eveneens weigert men een antwoord te geven op de vraag van het volk naar gratis verstrekking van alle noodzakelijke geneesmiddelen aan patiënten. Het onderzoek op het gebied van de hiv/aids-bestrijding maakt deel uit van het volksvijandige zevende kaderprogramma voor onderzoek, dat op maat is gesneden van de multinationale ondernemingen.</p>
      <p sl="el">De bestrijding van hiv/aids veronderstelt een geïntegreerde planning door de lidstaten. NGO’s kunnen die rol niet spelen. Het verzoek om meer middelen voor NGO’s heeft tot doel de aandacht van de werknemers af te leiden van de verantwoordelijkheid van de nationale regeringen en de behoeften van het volk op gezondheidsgebied. Via de ‘vrijwillige bijdrage’ worden de lasten opnieuw afgewenteld op de schouders van de werknemers. De verantwoordelijkheid voor de bestrijding van hiv/aids is geen individuele aangelegenheid, en evenmin zal een partnerschap met ondernemingen vruchten kunnen afwerpen, aangezien ondernemingen enkel uit zijn op winst. Veeleer moeten de werknemers de handen ineenslaan en de regeringen dwingen geïntegreerde maatregelen te treffen voor preventie en onderzoek, maar ook voor toegang tot de nu nog peperdure geneesmiddelen en behandelingen.</p>
    </intervention>
    <intervention id="2-240" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb dit verslag gesteund omdat hierin getracht wordt om de bestrijding van hiv/aids te intensiveren door de preventie via voorlichting te bevorderen. Daarnaast dienen discriminatie en ongelijkheden met betrekking tot de toegang tot behandelingen en geneesmiddelen tegengegaan te worden.</p>
    </intervention>
    <intervention id="2-241" speaker_id="28119" name="Kathy SINNOTT" is_mep="True" mode="written" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Ik heb mij van stemming onthouden omdat ik van mening ben dat dit initiatief absoluut niet in staat zal zijn om de stijgende tendens in hiv/aids-infecties in de EU te doorbreken.</p>
      <p sl="en">Hiv/aids veroorzaakt veel menselijk leed, maar desalniettemin weigert het Parlement op het niveau van de Parlementaire commissies om alle methoden in te zetten waarvan bekend is dat ze effectief zijn.</p>
      <p sl="en">Ik wil levens redden en daarom zal ik blijven wachten op een echt positief initiatief waaraan ik mijn volledige steun kan geven.</p>
    </intervention>
  </section>
  <section id="creitem44" title="9. Rectificaties stemgedrag/voorgenomen stemgedrag: zie notulen"/>
  <section id="creitem45" title="10. Goedkeuring van de notulen van de vorige vergadering: zie notulen"/>
  <section id="creitem46" title="11. Communautair monitoring- en informatiesysteem voor de zeescheepvaart – Onderzoek van ongevallen in zeescheepsvaartsector – Aansprakelijkheid van vervoerders van passagiers over zee en de binnenwateren bij ongevallen – Havenstaatcontrole (herschikking) – Organisaties voor de inspectie en controle van schepen (herschikking) (debat)">
    <intervention id="2-247" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0086/2007) van Dirk Sterckx, namens de Commissie vervoer en toerisme, over het voorstel voor een richtlijn van het Europees Parlement en de Raad tot wijziging van Richtlijn 2002/59/EG betreffende de invoering van een communautair monitoring- en informatiesysteem voor de zeescheepvaart (COM(2005)0589 – C6-0004/2006 – 2005/0239(COD)),</p>
      <p sl="nl">het verslag (A6-0079/2007) van Jaromír Kohlíček, namens de Commissie vervoer en toerisme, over het voorstel voor een richtlijn van het Europees Parlement en de Raad tot vaststelling van de grondbeginselen voor het onderzoek van ongevallen in de zeescheepvaartsector en tot wijziging van de Richtlijnen 1999/35/EG en 2002/59/EG (COM(2005)0590 – C6-0056/2006 – 2005/0240(COD)),</p>
      <p sl="nl">het verslag (A6-0063/2007) van Paolo Costa, namens de Commissie vervoer en toerisme, over het voorstel voor een verordening van het Europees Parlement en de Raad betreffende de aansprakelijkheid van vervoerders van passagiers over zee en de binnenwateren bij ongevallen (COM(2005)0592 – C6-0057/2006 – 2005/0241(COD)),</p>
      <p sl="nl">het verslag (A6-0081/2007) van Dominique Vlasto, namens de Commissie vervoer en toerisme, over het voorstel voor een richtlijn van het Europees Parlement en de Raad betreffende havenstaatcontrole (herschikking) (COM(2005)0588 – C6-0028/2006 – 2005/0238(COD)), en</p>
      <p sl="nl">het verslag (A6-0070/2007) van Luis de Grandes Pascual, namens de Commissie vervoer en toerisme, over het voorstel voor een richtlijn van het Europees Parlement en de Raad inzake gemeenschappelijke voorschriften en normen voor met de inspectie en controle van schepen belaste organisaties en voor de desbetreffende werkzaamheden van maritieme instanties (herschikking) (COM(2005)0587 – C6-0038/2006 – 2005/0237(COD)).</p>
    </intervention>
    <intervention id="2-248" speaker_id="photo_generic" name="Karin Roth" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte dames en heren, het doet mij veel plezier om vandaag weer terug te zijn in Straatsburg om met u de voorstellen te bespreken die de komende dagen in het Parlement aan de orde komen.</p>
      <p sl="de">Voordat ik bij de afzonderlijke onderwerpen kom, heb ik vier inleidende opmerkingen. Ten eerste: de verbetering van de veiligheid van de zeescheepvaart is een gemeenschappelijke doelstelling van het Europees Parlement, de Raad en de Commissie. We hebben aanzienlijke vooruitgang geboekt in die richting. Ik wijs in dat verband bijvoorbeeld op de verbetering van de veiligheid van roro-schepen in 2002, op het besluit tot versnelde uitbanning van enkelwandige schepen uit 2003 en op het feit dat de EU-lidstaten binnenkort vrijwillig afstand doen van de mogelijkheid om volgens de internationale regels toegestane uitzonderingen toe te passen op enkelwandige schepen. Dat is goed nieuws.</p>
      <p sl="de">Ten tweede vind ik het ook belangrijk om te wijzen op de arbeidsomstandigheden van de werknemers. We hebben al aanzienlijke vorderingen gemaakt bij de tenuitvoerlegging van het Verdrag betreffende maritieme arbeid van de ILO uit 2006. Ook op dit vlak is er sprake van een brede overeenstemming binnen het Europees Parlement en met de sociale partners.</p>
      <p sl="de">Ten derde: klimaatverandering. Op dat terrein liggen nog belangrijke opgaven voor ons, ook op het gebied van de scheepvaart. Hopelijk slagen wij erin ook op dit onderwerp flinke vooruitgang te boeken.</p>
      <p sl="de">Mijn vierde opmerking gaat over onze wens om de scheepvaart, de havens en de daarmee samenhangende activiteiten binnen de maritieme economie te versterken. Daarom hebben wij ons op 28 februari achter een advies geschaard van de Raad van ministers van Vervoer over de Lissabon-strategie. Het is onze doelstelling om het concurrentievermogen van ondernemingen in deze sector te versterken en daarmee te bevorderen dat dergelijke ondernemingen zich in de Europese Unie vestigen. Dit zal een centraal onderwerp zijn op onze conferentie over het Europees maritiem beleid van 2 t/m 4 mei in Bremen. Ik hoop dat ook hier goede voorstellen zullen worden ontwikkeld, want ik weet dat het Europees Parlement onze belangstelling deelt voor een Europese visie op het maritiem beleid.</p>
      <p sl="de">Nu over de zeven voorstellen tot verbetering van de veiligheid van de zeescheepvaart, ons onderwerp van vandaag. De scheepvaart is een essentieel vervoersmiddel in de mondiale economie. Om de duurzaamheid van de scheepvaart te waarborgen, dient de veiligheid en milieuvriendelijkheid van deze sector voortdurend te worden verbeterd.</p>
      <p sl="de">De stemming van morgen in het Europees Parlement stelt de Raad in staat verdere vooruitgang te boeken in het besluitvormingsproces. Het Duitse voorzitterschap hecht bijzonder veel waarde aan de gepresenteerde voorstellen tot verbetering van de veiligheid op zee. Wij hebben de beraadslagingen die onder het Oostenrijkse en Finse voorzitterschap zijn begonnen niet alleen voortgezet, maar ook geïntensiveerd en zelfs versneld. Daarbij streven we realistische doelen na en concentreren wij ons op het haalbare.</p>
      <p sl="de">Dankzij deze concentratie op een klein aantal wetsvoorstellen en de steun van de Europese Raad en het Europees Parlement zullen we voor de top van de Raad in juni verschillende politieke besluiten kunnen nemen. Ik maak graag van de gelegenheid gebruik om u verslag te doen van de actuele stand van zaken met betrekking tot de initiatieven voor de veiligheid van de zeescheepvaart die gedurende het Duitse voorzitterschap van de Raad zijn genomen. Het voorstel voor een richtlijn betreffende de invoering van een communautair monitoring- en informatiesysteem voor de zeescheepvaart was een van de eerste voorstellen die door de Raad moesten worden bekeken.</p>
      <p sl="de">In juni 2006 werd onder het Oostenrijkse voorzitterschap overeenstemming bereikt over de algemene benadering. Sindsdien heeft het bevoegde Raadsorgaan de door de Commissie vervoer en toerisme van het Europees Parlement aangenomen amendementen bestudeerd en enkele punten vastgesteld die nadere raadpleging behoeven, zoals de eigenschappen van de bevoegde instanties en de opvang van schepen in nood. Het staat echter buiten kijf dat beide wetgevende instellingen de veiligheid van de zeescheepvaart verbeteren en milieurampen willen voorkomen.</p>
      <p sl="de">De Raad wil na goedkeuring, morgen, van het betreffende verslag in juni al tot een politiek besluit komen. Het werk aan het voorstel voor een richtlijn betreffende havenstaatcontrole is goed opgeschoten. Nadat de Raad in december van het vorig jaar tijdens het Finse voorzitterschap een algemene benadering wist vast te stellen, is het Duitse voorzitterschap nu van plan om in afwachting van de goedkeuring door het Parlement dit het verslag, dat op vele punten sterk overeenkomt met de uitkomsten van de beraadslagingen van de Raad politieke overeenstemming te bewerkstellingen tijdens de bijeenkomst in juni van de Raad van ministers van Vervoer. Hierbij moet ook rekening gehouden worden met de uitkomsten de volgende bijeenkomst van de havenstaatcontrolecommissie in het kader van het Memorandum van Overeenstemming van Parijs, die over twee weken in Bonn bijeenkomt.</p>
      <p sl="de">De onderhandelingen over het voorstel voor een richtlijn betreffende de aansprakelijkheid van vervoerders van passagiers over zee en de binnenwateren bij ongevallen verlopen wat moeilijker. Onder het Finse voorzitterschap werd met de beraadslagingen over dit voorstel begonnen. Het Duitse voorzitterschap heeft de besprekingen niet alleen voortgezet, maar ook aanzienlijk geïntensiveerd. Uit de discussies in de Raad is gebleken dat er in beginsel overeenstemming heerst over dit voorstel voor een verordening. De insluiting van de binnenscheepvaart wordt echter van de hand gewezen.</p>
      <p sl="de">Verder zijn er ook nog enkele punten waarover nog moet worden gediscussieerd. Daarbij gaat het niet alleen om details, zoals de voorwaarden waaronder voorschotten dienen te worden betaald, maar ook over bepaalde fundamentele kwesties, zoals in hoeverre de verordening van toepassing moet zijn op cabotage, ofwel binnenlands vervoer door buitenlandse transporteurs. Daarin dient duidelijkheid te komen. Vorig jaar oktober heeft de juridische commissie van de Internationale Zeevaartorganisatie, IMO, de tekst van een voorbehoud op het Verdrag van Athene van 2002 aangenomen. Wat zijn de implicaties van dit voorbehoud voor de Europese wetgeving? Ook die vraag is nog onbeantwoord. In welke verhouding staat de voorgestelde verordening tot de bepalingen van het Verdrag inzake beperking van aansprakelijkheid voor maritieme vorderingen en het bijbehorende protocol van 1996, dat volgens het in het Parlement behandelde voorstel voor een richtlijn betreffende de wettelijke aansprakelijkheid van scheepseigenaars zo snel mogelijk moet worden geratificeerd? Overeenstemming in de Raad hangt af van de opheldering van deze details en fundamentele kwesties.</p>
      <p sl="de">Het voorstel voor een richtlijn over het onderzoek van ongevallen in de zeescheepvaartsector is tijdens het Duitse voorzitterschap opnieuw op de agenda gezet. Uit de besprekingen is tot nog toe gebleken hoeveel belang de lidstaten hechten aan de verbetering van de richtlijnen voor technisch onderzoek van ongevallen in de zeescheepvaart en dat de lidstaten graag willen dat de betrokken communautaire voorschriften zo snel mogelijk worden vastgesteld op basis van de betrokken IMO-code en de uitkomsten van de herziening die deze momenteel ondergaat. In het licht van de lopende beraadslagingen van de Raadsorganen en het verslag van het Europees Parlement, waarover vandaag eveneens wordt gestemd, zal het mogelijk zijn om ook politieke overeenstemming te bereiken over deze ontwerprichtlijn op de bijeenkomst van de Raad van ministers van Vervoer in juni.</p>
      <p sl="de">In november 2006 presenteerde de Commissie het voorstel voor een richtlijn betreffende de verantwoordelijkheid van vlaggenstaten als werkdocument. Daarbij werd duidelijk dat de meerderheid van de lidstaten dit voorstel niet steunde. De kwestie zal in het licht van het advies van het Europees Parlement van maart 2007 en rekening houdend met het subsidiariteitsbeginsel door de Raad worden beoordeeld.</p>
      <p sl="de">Hiermee zijn vijf wetgevingsvoorstellen betreffende veiligheid op zee op de agenda van de organen van de Raad gezet, en deze worden daar behandeld. Het Duitse voorzitterschap is zich er zeer wel van bewust dat het Europees Parlement meer vooruitgang wil zien. Daarom zijn wij voornemens na de Raad van de ministers van Vervoer op 7 en 8 juni de tijd te nemen om beraadslagingen te openen over het voorstel voor een richtlijn betreffende de classificatiebureaus. Een advies van het Parlement over dit voorstel staat ook zoals u weet ook op de agenda voor deze vergadering.</p>
      <p sl="de">Om wezenlijke vooruitgang te boeken, moeten alle betrokken partijen samenwerken. Tegen deze achtergrond wil ik de leden van het Europees Parlement, en met name ook de rapporteurs, bedanken voor hun bijdrage. Mede hierdoor kon er snelle vorderingen worden gemaakt en konden er bepaalde doelen worden bereikt gedurende dit voorzitterschap. We zullen het standpunt van het Europees Parlement, voor zover dat niet al is gebeurd, meenemen in de voorbereidingen van de Raad van ministers van Vervoer en proberen dan verder vooruitgang te boeken op deze dossiers.</p>
      <p sl="de">Dank u voor uw aandacht. Ik zie uit naar een levendige discussie zoals ik die van u gewend ben.</p>
    </intervention>
    <intervention id="2-249" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . – Mevrouw de Voorzitter, dames en heren afgevaardigden, om te beginnen wil ik mevrouw Roth graag bedanken. Zij heeft zojuist laten zien dat het Duitse voorzitterschap zeer betrokken is bij dit probleem van de maritieme veiligheid, en ik ben haar daar bijzonder erkentelijk voor.</p>
      <p sl="fr">Ik heb u in maart twee van de zeven voorstellen gepresenteerd van het “Derde pakket wetgeving ten behoeve van de maritieme veiligheid in de Europese Unie”. Uit het debat en de stemming kwam toen duidelijk een brede steun van het Parlement naar voren. Ik heb er vertrouwen in dat dit vandaag ook voor de vijf andere voorstellen het geval zal zijn.</p>
      <p sl="fr">Drie van deze voorstellen behoren tot het preventieve deel van het pakket, en als eerste wil ik de wijziging van de richtlijn inzake classificatiebureaus ter sprake brengen. Door deze bureaus een communautaire erkenning te geven, controleren wij indirect bijna 90 procent van de mondiale tonnage. Hieruit blijkt wel hoe belangrijk de kwaliteit van het werk van deze organisaties is. Daarom heeft de Commissie voorgesteld een onafhankelijke instantie op te richten, die ermee wordt belast kwaliteitscontrolesystemen te certificeren.</p>
      <p sl="fr">Vervolgens zullen wij een sanctiestelsel instellen met progressieve en proportionele boetes. Dit systeem is flexibeler dan het huidige, dat alleen in opheffing van erkenningen voorziet. Op deze manier kan de Commissie er gemakkelijker voor zorgen dat eventuele tekortkomingen worden gecorrigeerd.</p>
      <p sl="fr">Tot slot zouden de erkende organisaties de bij de scheepsuitrusting behorende klassecertificaten wederzijds moeten erkennen. Deze wederzijdse erkenning, die op basis van gelijkwaardige, en in technisch opzicht de meest hoogstaande normen tot stand komt, heeft twee positieve gevolgen. Enerzijds zullen hierdoor onnodige barrières voor het vrij verkeer in de interne markt worden weggenomen, en anderzijds zullen de kosten in verband met het grote aantal certificeringsprocedures voor fabrikanten van scheepsuitrusting worden teruggedrongen. De besparingen die dit oplevert, kunnen op nuttige wijze worden besteed aan onderzoek op het gebied van veiligheid.</p>
      <p sl="fr">Afgezien van de noodzaak om een formele vereenvoudiging van de richtlijn betreffende havenstaatcontrole door te voeren, wil de Commissie een effectiever gebruik van de financiële middelen bevorderen. Enerzijds willen wij de individuele doelstelling per lidstaat om 25 procent van de schepen te controleren, vervangen door een gezamenlijke inspectiedoelstelling die geheel Europa omvat. Kortom, wij willen alle schepen controleren. Anderzijds willen wij schepen met een hoog risicoprofiel aan een frequentere inspectie onderwerpen. Momenteel weten nog te veel schepen die niet aan de normen voldoen, iedere vorm van controle te omzeilen.</p>
      <p sl="fr">Met het nieuwe systeem kan dit voorkomen worden, terwijl kwalitatief hoogstaande schepen beloond worden met minder controles. Schepen die niet aan de normen voldoen en die via de Europese wateren varen zonder een haven aan te doen, vormen een bijzonder risico. Daarom wilden wij de inspecties op ankerplaatsen voor de kust versterken.</p>
      <p sl="fr">Tot slot: verzwaring van de bepalingen inzake toegangsweigering, met name door het invoeren van maatregelen om schepen permanent de toegang te ontzeggen, is een krachtige maatregel. Het is ontoelaatbaar dat schepen niet alleen worden vastgehouden, maar ook herhaaldelijk worden geweerd. De Unie moet heel duidelijk stellen dat zij geen hardnekkige recidivisten in haar wateren duldt.</p>
      <p sl="fr">De derde tekst die ons preventieve arsenaal zal gaan versterken, behelst wijziging van de richtlijn betreffende de monitoring van de zeescheepvaart. Het juridisch kader dat van toepassing is op toevluchtsoorden moeten worden verduidelijkt, teneinde de doeltreffendheid en snelheid van de besluitvorming bij ongevallen op zee te verbeteren. Dit betekent dat wij alle mogelijke situaties waarbij alle mogelijke vaartuigen betrokken zijn, het hoofd moeten kunnen bieden. Het cruciale punt in dit opzicht is de onafhankelijkheid van het besluitvormingsproces, die een voorwaarde voor snelheid is, en – bijgevolg – een voorwaarde om een gevaarlijke situatie niet te laten omslaan in een milieuramp die meerdere lidstaten treft. Het is tevens belangrijk dat het communautaire systeem voor informatie-uitwisseling, SafeSeaNet, wordt ingevoerd als referentienetwerk voor heel Europa, als het gaat om de monitoring van de zeescheepvaart en van het vervoer van gevaarlijke en verontreinigende ladingen.</p>
      <p sl="fr">Een laatste onderdeel van het voorstel bestaat eruit om vissersvaartuigen met een lengte van meer dan 15 meter geleidelijk uit te rusten met apparatuur voor automatische identificatie van schepen, waarmee de risico’s op aanvaringen met koopvaardijschepen verminderd kunnen worden. Op deze manier zullen veel drama’s voorkomen worden. Tot zover wat de eerste drie voorstellen van preventieve aard betreft.</p>
      <p sl="fr">De laatste twee voorstellen zijn gericht op een betere afhandeling van de gevolgen van ongevallen op zee. De Commissie stelt voor om na een ongeval op zee stelselmatig technisch onderzoek te laten verrichten. Het is niet de bedoeling om dit in de plaats te stellen van het gerechtelijk onderzoek, maar om de Europese Unie uit te rusten met een doeltreffend instrument dat gebaseerd is op internationale regels, waarmee wij een beter inzicht in de oorzaken van deze ongevallen kunnen krijgen. Ook bij dit onderwerp staat de kwestie van de onafhankelijkheid van de onderzoeksinstanties centraal. Het plan is ook om de samenwerking tussen overheidsapparaten te bevorderen, met name wanneer verschillende lidstaten bij eenzelfde ongeval betrokken zijn. Het Europees Agentschap voor maritieme veiligheid, dat reeds aan een gemeenschappelijke methode voor onderzoek werkt, moet ons helpen een kader voor permanente communautaire samenwerking in te voeren.</p>
      <p sl="fr">Het laatste voorstel, tot slot, betreft de schadeloosstelling van slachtoffers van ongevallen. Het gaat erom de bepalingen van het Verdrag van Athene uit 2002 inzake de rechten van passagiers in het Gemeenschapsrecht op te nemen en deze bepalingen uit te breiden tot het nationale vervoer en de binnenvaart. Op die manier kunnen alle Europese passagiers profiteren van de beschermende regeling die door dit verdrag is ingesteld, ongeacht de wijze van vervoer en het afgelegde traject. Ik wil dit punt graag benadrukken. Want hoe valt uit te leggen dat de ene passagier, die een traject aflegt tussen twee havens van één land, niet op dezelfde wijze wordt behandeld als de andere, die een internationale reis maakt?</p>
      <p sl="fr">Dames en heren afgevaardigden, tot zover mijn inleidende opmerkingen. Op een later tijdstip zal ik u de stellingname van de Commissie meedelen over de verslagen van mevrouw Vlasto en de heren Sterckx, Kohlíček, Costa en Grandes Pascual. Ik wil hen overigens bij voorbaat bedanken voor het voortreffelijke werk dat zij hebben verricht.</p>
      <p sl="fr">Mevrouw de Voorzitter, afsluitend wil ik opmerken dat als wij nieuwe olierampen willen voorkomen, wij nu de hele keten van het scheepvaartverkeer veiliger moeten kunnen maken, en in dat opzicht is geen van deze voorstellen overbodig. Deze zeven voorstellen zijn noodzakelijk om daadwerkelijk over een doeltreffend systeem te kunnen beschikken, een systeem dat Europa in staat stelt om op het gebied van de maritieme veiligheid echt een voorbeeld voor de rest van de wereld te zijn.</p>
    </intervention>
    <intervention id="2-250" speaker_id="4243" name="Dirk STERCKX" is_mep="True" mode="spoken" role="rapporteur" nationality="Belgium" birth_date="25-09-1946" birth_place="Herent" p_group="Group of the Alliance of Liberals and Democrats for Europe" m_state="BE">
      <p sl="nl">Mevrouw de Voorzitter, mevrouw de voorzitter van de Raad, mijnheer de commissaris, mijn excuus dat ik hier niet was om naar u te luisteren, maar er is tegelijkertijd een conciliatie over het spoorpakket bezig waar ik ook een van de rapporteurs ben en waarvoor ik met uw ambassadeur een nogal moeilijke discussie over heb moeten voeren, maar ik hoop dat deze gunstig eindigt.</p>
      <p sl="nl">Nu over naar maritieme veiligheid. Hoe vermijden we problemen en hoe behandelen we ongelukken, incidenten en rampen in de scheepvaart? Dat is eigenlijk de bedoeling van het hele pakket dat de Commissie heeft ingediend. Het voorstel betreffende monitoring en toevluchtsoorden is daar, denk ik, een belangrijk onderdeel van. Hoe vermijden we problemen? Door scheepvaart beter te controleren en door betere kennis te hebben van wat er in onze wateren gebeurt. Daarom vragen wij dus in dit verslag om een striktere controle via AIS, die weliswaar bestaat, maar waaraan we een aantal dingen wensen toe te voegen, zoals gegevens over de bemanning, gegevens over het schip, maar ook meer gedetailleerd over de lading en de brandstof. Vandaar mijn voorstel om de brandstof van de schepen ook als een van de te melden onderwerpen in AIS op te nemen, omdat het soms toch over zeer grote hoeveelheden brandstof gaat die zeer veel schade kunnen aanrichten.</p>
      <p sl="nl">Tweede punt, AIS voor vissersschepen. We zijn hier in principe voor, maar een discussiepunt blijft vanaf welke grootte van schepen deze uitrusting vereist is, een punt waar ik het als rapporteur niet met de vervoerscommissie eens ben: ik volg de Europese Commissie om ook kleinere schepen vanaf 15 meter op te nemen, maar de vervoerscommissie zegt vanaf 24 meter. We zullen zien wat de stemming morgen brengt. Een belangrijk punt is het gebruik van gegevens, de vertrouwelijkheid, we moeten erop toezien dat de gegevens in een positieve geest gebruikt worden, dat geen misbruik wordt gemaakt van de gegevens van AIS. Een hoofdstuk en een aantal amendementen gaan over long range , de nieuwe generatie; hoe brengen we die nieuwe generatie onder in SafeSeaNet, want het is duidelijk dat SafeSeaNet het middel bij uitstek moet worden voor communicatie tussen alle lidstaten en tussen de scheepvaart, zodat alle gegevens bij eenieder bekend zijn.</p>
      <p sl="nl">Derde punt: wat gebeurt er in geval van een ongeval? Voor zulke gevallen moeten we ons natuurlijk zo goed mogelijk op voorhand voorbereid hebben. Er zijn een aantal gevallen geweest waarbij dat niet zo was, zoals bij de scheepsramp met de Erika en de Prestige. Ik ben blij dat de Commissie een aantal punten heeft overgenomen uit het verslag dat wij hier in het Parlement in de tijdelijke commissie MARE na de Prestige-ramp hebben opgesteld. Want de nadruk moet vooral liggen op de mate van voorbereiding van de lidstaten? Wat hebben zij klaar op het moment dat zich een probleem voordoet?</p>
      <p sl="nl">Grootste discussiepunt met de Raad: een onafhankelijke bevoegde instantie. De Commissie wenst dat elke lidstaat een onafhankelijke bevoegde instantie heeft om beslissingen te nemen, op het moment dat er zich een probleem voordoet. In de Raad is men daar echter niet zo enthousiast over is. Ik begrijp wel dat men met de korte definitie van de Raad een paar problemen heeft. Vandaar dat wij als Parlement het de lidstaten gemakkelijker gaan maken; we hebben in amendementen 31 en 32 uitgelegd wat wij nu precies van zo'n onafhankelijke bevoegde instantie verwachten, namelijk dat zij mensenlevens redt, de kust beschermt, het milieu beschermt, voor de veiligheid zorgt en de economie beschermt. Mijns inziens moet iedereen het er toch over eens zijn dat dat de taak van die instantie is. Ten tweede moet zij zelf beslissingen kunnen nemen. Zij moet ook competentie hebben of een snel beroep kunnen doen op competentie. Ten derde moet die instantie ook een aantal dingen kunnen doen: zij moet de kapitein een aantal zaken kunnen opleggen, zij moet zonodig reddingsploegen kunnen inzetten, zij moet eventueel zelf kunnen gaan vaststellen wat de precieze schade is, want niet alle scheepseigenaren of kapiteins zijn bereid om zomaar direct te zeggen, ja, het is heel erg, ze proberen soms ook nog wat tijd te winnen, dus dan moet de bevoegde instantie kunnen beslissen. Dat is de bedoeling van de amendementen 31 t/m 34 – en daar vraag ik de steun van mijn collega's voor – want zij zijn essentieel. Ik zou de Raad willen vragen om ook die redenering te volgen, de definitie niet zomaar af te stoten, maar te kijken naar de inhoud en daarover met ons in discussie te gaan. Alle lidstaten dienen een systeem te hebben dat werkt. Als dat niet zo is, dan lopen we groot gevaar. De toestand op dit ogenblik, ook na vaststelling van de monitoring-richtlijn met het stuk over toevluchtsoorden, is dat een aantal lidstaten nog altijd geen goed werkende instantie hebben om ongelukken op te vangen, dat ze nog altijd niet beschikken over de nodige plannen en de nodige middelen om ongelukken op te vangen. Dat is iets wat we niet langer kunnen toelaten.</p>
      <p sl="nl">Zeven verslagen hangen samen, de Commissie heeft dat al gezegd; het is dan ook in het belang van de Unie dat we een heel systeem opbouwen om de veiligheid op zee te verbeteren. Ik doe dus een oproep aan de Raad om het Parlement hierin te volgen.</p>
    </intervention>
    <intervention id="2-251" speaker_id="28331" name="Jaromír KOHLÍČEK" is_mep="True" mode="spoken" role="rapporteur" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Dank u, mevrouw de Voorzitter. Het derde zeescheepvaartpakket bestaat uit een reeks ontwerprichtlijnen die tot doel hebben de veiligheid van de zeescheepvaart te bevorderen.</p>
      <p sl="cs">Het gehele pakket stoelt op de gedachte dat de verantwoordelijkheden van de vlaggenstaten moeten worden uitgebreid. Vandaag de dag zijn die verantwoordelijkheden vastgelegd in het internationaal zeerecht, inclusief de verplichting om na elk ernstig incident op zee een technisch onderzoek in te stellen. Zelfs als dit pakket niet zou bestaan, geldt nog altijd de bindende verplichting om met andere deelnemende landen samen te werken.</p>
      <p sl="cs">Het onderzoek, of liever gezegd het non-onderzoek waarvan wij getuige waren na de ramp met de tanker Prestige, toonde wel aan dat – zoals ook de Tijdelijke Commissie voor de verbetering van de veiligheid op zee (MARE) stelt in haar bevindingen – nauwkeuriger instructies geboden zijn, instructies die het mogelijk maken dat een onderzoeksinstantie ernstige ongevallen op zee onderzoekt en binnen een reële tijd conclusies trekt die herhaling kunnen voorkomen.</p>
      <p sl="cs">Het pakket als geheel bevat ook technische maatregelen die het risico dat dergelijke incidenten zich voordoen, indammen. Preventie is hier het kernbegrip. Een technisch onderzoek naar een ernstig voorval moet dus gezien worden als de resultante van een situatie waarin het geheel aan preventieve maatregelen heeft gefaald. De bevindingen van een onderzoek moeten zodanig worden aangewend dat herhaling van een soortgelijk incident wordt uitgesloten.</p>
      <p sl="cs">Daarom moeten de oorzaken van een gebeurtenis worden onderzocht. De richtlijn is van toepassing op ongevallen met vaartuigen als genoemd in artikel 2, namelijk vissersvaartuigen van minder dan 24 meter lengte en passagiersvaartuigen met meer dan 12 passagiers. Aangezien in andere onderdelen van het derde pakket een soortgelijke definitie wordt gehanteerd, heb ik na gesprekken met vertegenwoordigers van de Commissie en deskundigen besloten amendement nummer 25, waarin een uitbreiding tot alle vissersboten met een lengte van 24 meter of meer wordt voorgesteld, niet over te nemen, dit ondanks het feit dat ik dit amendement in eerste instantie wel onderschreef. 15 meter blijft de logische grens, net als in het voorgaande verslag.</p>
      <p sl="cs">Het voorstel van de Commissie, aangevuld en gepreciseerd door de door onze commissie aangenomen amendementen nummers 2 tot 24, is uitgegroeid tot een goede technische richtlijn. In overeenstemming met de akkoorden van SOLAS en MARPOL en met artikel 2 van het UNCLOS-Verdrag bepaalt deze tekst wie een incident gaat onderzoeken, binnen welke termijn dat dient te gebeuren en op basis van welk besluitvormingsmechanisme.</p>
      <p sl="cs">Voor sommige lidstaten blijft het een groot probleem om een werkelijk onafhankelijke permanente onderzoekscommissie op te richten. In de noordelijke staten is dit soort commissies al actief maar de landen in het Middellandse Zeegebied worstelen nog altijd met de formele onafhankelijkheid van een dergelijk orgaan. Alleen Spanje heeft verklaard op korte termijn een onderzoekscommissie te creëren.</p>
      <p sl="cs">Een andere vraag is of zo’n onafhankelijke onderzoekscommissie ook voor een andere lidstaat mag werken. Het werd mij gevraagd en mijn antwoord luidt dat zuiver formeel gezien niets een dergelijke samenwerking in de weg staat en dat artikel 7, lid 2, van de ontwerprichtlijn deze mogelijkheid zelfs aanstipt. Slovenië en ook andere kleine lidstaten hebben interesse voor deze optie getoond.</p>
      <p sl="cs">Een eerste vereiste bij deze richtlijn is dat het technisch onderzoek plaatsvindt op basis van het uitgangspunt dat alleen de conclusies kunnen worden gebruikt bij ander onderzoek. Net zo belangrijk in dezen is de naleving van de richtsnoeren van de Internationale Maritieme Organisatie (IMO) met betrekking tot de billijke behandeling van zeelieden bij een ongeval op zee. Wij weten hoe er in Spanje werd omgesprongen met de scheepsbemanning en hoe slecht dat hele onderzoek lijkt te zijn uitgevoerd.</p>
      <p sl="cs">De richtlijn en de IMO-richtsnoeren zijn absoluut niet bedoeld om de kapitein en de scheepsbemanning te criminaliseren. Bovendien is het de plicht van de lidstaten om ervoor te zorgen dat verklaringen of andere informatie afkomstig van getuigen, niet wordt misbruikt bij een strafrechtelijk onderzoek.</p>
      <p sl="cs">De Commissie brengt elke drie jaar verslag uit aan het Europees Parlement over de toepassing en de gevolgen van deze richtlijn. Zo wordt toezicht door een onafhankelijk orgaan, in dit geval het Europees Parlement, gewaarborgd en kan het Parlement relevante maatregelen op basis van voorstellen van de Commissie goedkeuren.</p>
      <p sl="cs">Het technische deel van de richtlijn, bijlage I en II, geeft het format en de inhoud van de in geval van incidenten op te stellen onderzoeksverslagen. Bijlage I biedt een korte samenvatting en bijlage II bevat de lijst van gegevens die deel moeten uitmaken van elk onderzoeksverslag. Ik denk dat deze informatie een goede grondslag vormt voor de evaluatie van de richtlijn en dat de technische maatregelen die op basis van deze gegevens worden getroffen ertoe zullen leiden dat het aantal ernstige ongevallen terugloopt.</p>
      <p sl="cs">De opzet van deze richtlijn is eender als die voor het onderzoek naar industriële ongevallen, een sector waar ik mij jaren mee bezig heb gehouden en ik denk dat de onderhavige richtlijn vanuit technisch oogpunt goed in elkaar steekt. Ik hoop dat deze aanpak in de toekomst ook gebruikt kan worden voor andere ongevallen in de scheepvaartsector, bijvoorbeeld bij kleinere zeeschepen of bij het onderzoek naar ongelukken in de binnenvaart. Dank u voor uw aandacht.</p>
    </intervention>
    <intervention id="2-252" speaker_id="4747" name="Paolo COSTA" is_mep="True" mode="spoken" role="rapporteur" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Mevrouw de Voorzitter, mevrouw Roth, mijnheer Barrot, dames en heren, naar mijn idee is de Europese Unie weer wat van het vertrouwen van de Europese burgers aan het terugwinnen, deels omdat zij met een zekere consistentie – ik hoop tenminste dat dat zo is – een strategie voor consumentenbescherming nastreeft. In ons geval betekent dit een strategie voor het beschermen van passagiers, dat wil zeggen consumenten als ze op reis zijn.</p>
      <p sl="it">Dit is binnen de burgerluchtvaart reeds gebeurd en ik hoop dat dit nu ook binnen de spoorwegsector gaat plaatsvinden. Ik denk ook dat de verordening met betrekking waartoe ik de eer heb gehad rapporteur te zijn op deze manier gelezen moet worden. Met deze verordening worden enkele kleine, maar belangrijke stappen gezet op weg naar harmonisering van de bescherming van passagiers en hun bagage. Om dat te bereiken, wordt de toepassing van het Verdrag van Athene verplicht gesteld of wordt ten minste de reikwijdte ervan uitgebreid; het is op dit gebied al van toepassing op het vaststellen van voorschriften en het bepalen van aansprakelijkheid. Voorts wordt bepaald dat eenieder die mensen vervoert verplicht verzekerd moet zijn en worden directe rechtsmiddelen aangegeven waarop bij ongevallen een beroep kan worden gedaan, waarbij prompt een bevredigende schadevergoeding wordt gegeven.</p>
      <p sl="it">De onderhavige verordening gaat nog een paar stappen verder dan het Verdrag van Athene. Ik ben nu niet van plan om op de technische aspecten in te gaan, maar ik wil wel benadrukken dat het toepassingsgebied van deze beschermingsmaatregelen wordt uitgebreid. Het Verdrag van Athene was alleen maar in staat om het internationale vervoer aan te pakken. De Oostzee en het Middellandse Zeegebied zijn echter bassins waar het merendeel van het vervoer binnenlands vervoer is. Verder moeten de grote zeeroutes binnen Europa, nu de Unie is uitgebreid met Bulgarije en Roemenië, op dezelfde manier worden aangepakt. Daarom was ik er voorstander van – en dat ben ik nog steeds – dat de bescherming van passagiers wordt uitgebreid tot het binnenlands vervoer, en ik hoop dat het Parlement, de Raad en de Commissie hier ook achter staan.</p>
      <p sl="it">Na het laatste incident, dat begin april met de Sea Diamond vlakbij het eiland Santorini plaatsvond, is het beetje weerstand dat er was tegen binnenlands vervoer praktisch verdwenen. Het is ondenkbaar dat de twee personen die vermist zijn, niet gedekt zouden zijn, terwijl ze dat wel zouden zijn geweest als ze op de Atlantische of Stille Oceaan vermist waren. Het spreekt voor zich dat deze vorm van discriminatie onacceptabel is. Naar mijn idee zijn er nog altijd enkele onopgeloste problemen die acceptatie van de uitbreiding van bescherming naar binnenlandse wateren in de weg staan. Ik hoop dan ook dat we niet hoeven te wachten tot er ergens op een rivier een nieuw incident plaatsvindt, voordat we besluiten om de dekking ook naar vervoer over binnenwateren uit te breiden. Het spreekt voor zich dat we ons niet kunnen indenken dat mensen op een grote rivierboot op een andere manier verzekerd worden dan mensen die op een klein schip op zee varen, en die we wel beschermen.</p>
      <p sl="it">Wanneer we vervolgens het technische punt bekijken dat enkele schepen momenteel zowel rivier- als zeereizen maken, zou het redelijk bizar zijn als ze alleen op zee verzekerd zouden zijn en niet op rivieren. Daarom ben ik van mening dat we met de verordening die we momenteel aannemen, twee vliegen in één klap slaan, in de zin dat ook met dit aspect van maritieme veiligheid rekening wordt gehouden, waardoor degenen die over zee varen zich geruster kunnen voelen.</p>
      <p sl="it">Ik wil erop wijzen dat personen met beperkte mobiliteit nog adequater beschermd worden, dat iedereen die een ongeluk meemaakt direct schadeloos wordt gesteld, dat er ook grenzen zijn aan de aansprakelijkheid van vervoerders, omdat ze als ze het Verdrag van Athene aannemen niet onbeperkt aansprakelijk zijn, enzovoorts. Er zijn nog duizenden andere aspecten, maar het belangrijkste is dat we alle Europese burgers die op reis zijn – of ze nu een buitenlandse of binnenlandse reis maken, op binnenlandse wateren of buiten de Europese wateren – op dezelfde manier behandelen wanneer ze onder Europese bepalingen vallen.</p>
      <p sl="it">Met het oog hierop hoop ik dat we deze koers kunnen vervolgen, en daarmee de aandacht en de erkenning van de Europese burgers kunnen winnen. Zij kunnen toezien op dit onderdeel van de activiteiten van de Unie, die alle burgers blijft voorzien van bruikbare en belangrijke oplossingen en die ook, op een bepaalde manier, andere tekortkomingen goed kan maken tijdens het meer algemene debat dat we momenteel voeren.</p>
    </intervention>
    <intervention id="2-253" speaker_id="5737" name="Dominique VLASTO" is_mep="True" mode="spoken" role="rapporteur" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, mijnheer Barrot, geachte collega’s, allereerst wil ik opmerken dat havenstaatcontrole een essentieel onderdeel van de maritieme veiligheid vormt, omdat ze preventief werkt en omdat hiermee de belangrijkste onregelmatigheden aan boord van een schip kunnen worden opgespoord. Bovendien is het een veelomvattende controle die wij, als Europeanen, overeenkomstig onze normen uitvoeren, ongeacht de vlagstaat, hetgeen deze controle bijzonder betrouwbaar maakt.</p>
      <p sl="fr">De richtlijn waaraan wij werken dateert uit 2001. Dankzij deze richtlijn konden de lidstaten worden verplicht om 25 procent van de schepen die hun havens aandoen te inspecteren. Om op dit percentage uit te komen, zijn de inspecties maar al te vaak gericht op schepen die zich in goede staat bevinden; daardoor is een snellere inspectie mogelijk en kan de lidstaat zich erop laten voorstaan dat het zijn doelstelling heeft gehaald. Welnu, wij moeten ervoor zorgen dat er prioriteit wordt gegeven aan het inspecteren van de gevaarlijkste schepen.</p>
      <p sl="fr">Dat is een nieuw en sterk punt van het controlestelsel waar ik voorstander van ben: een honderdprocentscontrole van de schepen, afhankelijk van het risico dat zij daadwerkelijk vertegenwoordigen. Ik stel namelijk voor om de inspecties af te stemmen op het risicoprofiel dat voor ieder schip zal worden vastgesteld. Er dienen drie risicoprofielen te worden opgesteld: een hoog risico, een normaal risico en een laag risico, waarbij de uitkomst zal worden vastgesteld op basis van in het verslag gedefinieerde parameters. Deze risicoprofielen zullen bepalend zijn voor de tussenpozen tussen de inspecties, die voor schepen met een hoog risico niet langer dan zes maanden mogen zijn. De omvang van de inspecties is meer in detail in het verslag beschreven.</p>
      <p sl="fr">Onze doelstelling is simpel, maar helder: afgedankte, vervuilende schepen radicaal uitbannen. Om dit te bereiken stellen wij maatregelen met een dwingender karakter voor, teneinde de actoren in het zeevervoer meer verantwoordelijkheid te geven. Het verslag voorziet dan ook in krachtigere maatregelen, zoals het weigeren van toegang tot havens en ankerplaatsen aan gevaarlijke schepen, en introduceert permanente weigering van toegang voor bepaalde gevaarlijke schepen. Ik wil graag dat wij op dit punt duidelijk zijn: wij willen dat de rederijen zich aan de Europese regels houden. Op dit moment zijn sommige rederijen nog te laks; dat is een van de redenen waarom wij voorstellen een zwarte lijst op te stellen van rederijen die slecht presteren, die op internet zal worden gepubliceerd.</p>
      <p sl="fr">Ik wil evenwel onderstrepen dat er over al deze voorstellen grote overeenstemming bestaat, ook al is het verslag uiteindelijk veel ambitieuzer geworden dan het oorspronkelijk was. Wij hebben namelijk met de steun van de Europese Commissie – die ik graag wil bedanken voor haar werk – besloten om een stapje verder gaan, zodat wij met ons controlestelsel op internationaal niveau een voorbeeld blijven stellen. Daarom moeten wij ons richten naar de regels die in het kader van het Memorandum van Overeenstemming van Parijs zijn aangenomen, teneinde de positie van de Europese Unie in de onderhandelingen met andere staten – in het bijzonder Rusland en Canada – te versterken.</p>
      <p sl="fr">Over het geheel genomen heeft de Raad het verslag gunstig ontvangen en ik zou mijn dank willen uitspreken aan de achtereenvolgende fungerend voorzitters die eraan hebben bijgedragen dat er voortgang is geboekt met dit dossier. Ik zie echter dat er nog steeds twee belangrijke meningsverschillen zijn. Het eerste betreft de toepassing van deze ontwerprichtlijn op ankerplaatsen, met name ankerplaatsen op volle zee. Dit is een punt waar ik op sta, omdat ik anders bang ben dat risicovolle schepen de havens zullen mijden om naar de ankerplaatsen te gaan, en zodoende aan de inspecties zullen ontkomen. De Raad is tegen dit punt, omdat hij beducht is voor de hoge kosten en de problemen bij de tenuitvoerlegging. Mijn vraag is: is dat niet de prijs die wij moeten betalen voor meer veiligheid op zee? Wij kunnen niet afwachten tot de volgende ramp zich aandient voordat we hiermee instemmen!</p>
      <p sl="fr">Ten tweede is er de kwestie van de flexibiliteit: de Raad wil dat er wordt voorzien in flexibiliteit bij het uitvoeren van de inspecties. Ik stem ermee in dat een in een bepaalde haven geplande inspectie wordt uitgesteld tot de volgende aanleghaven, maar ik wil niet dat er een tolerantiepercentage wordt vastgesteld voor gemiste inspecties. Ik weiger te accepteren dat de aangekondigde doelstelling om alle schepen te inspecteren niet wordt gehaald.</p>
      <p sl="fr">De onderhandelingen zullen doorgaan, en ik heb alle vertrouwen in de mogelijkheden om op korte termijn overeenstemming met de Raad te bereiken. Verder toont de unanieme goedkeuring door de Commissie vervoer en toerisme aan dat er grote overeenstemming onder onze leden bestaat. Hieruit blijkt wel weer dat ons Parlement altijd zeer betrokken en eensgezind is geweest als het gaat om het beschermen en vergroten van de veiligheid op zee. Ik ben ervan overtuigd, mevrouw de Voorzitter, dat wij er met de vastberadenheid van onze commissaris, de heer Barrot, de steun van ons Parlement en overeenstemming over de belangrijkste punten met de Raad, in zullen slagen om dit nieuwe havenstaatcontrolestelsel snel aan te nemen.</p>
    </intervention>
    <intervention id="2-254" speaker_id="28393" name="Luis de GRANDES PASCUAL" is_mep="True" mode="spoken" role="rapporteur" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Mevrouw de Voorzitter, geachte afgevaardigden, ik ben oprecht van mening dat er aanleiding is om tevreden te zijn over de bereikte resultaten. Die zijn te danken aan de samenwerking en consensus in dit Huis over de veiligheid van onze zeeën, een onderwerp dat zo gevoelig ligt bij de burgers.</p>
      <p sl="es">Het is zaak dat wij dit gevoelen kenbaar maken aan de Raad en hem ertoe bewegen zich bij ons aan te sluiten, want we moeten lering trekken uit het verleden. Het is tijd voor actie. We mogen niet wachten op de consensus die altijd op een ramp volgt, nadat we de vreselijke beelden hebben gezien van verontreinigde stranden, van de boten van onze vissers die niet kunnen uitvaren, van het enorme leed van de gezinnen en regio’s die leven van de zee.</p>
      <p sl="es">We moeten deze zeven voorstellen als één geheel behandelen, ook al maakt dit de zaak complexer, omdat ze onderling verbonden zijn; alle partijen in de keten van het zeevervoer zijn erbij betrokken.</p>
      <p sl="es">Het heeft geen zin om de vraag te stellen of een of meer van de voorstellen onnodig of ongewenst zijn, want ze zijn zonder uitzondering onontbeerlijk.</p>
      <p sl="es">Er is echter iets wat me grote zorgen baart en waarop ik nader zou willen ingaan, omdat het de kern van het pakket raakt. Ik bedoel het zelfstandige karakter van de organen en instanties die in het leven zijn geroepen met het specifieke doel om in zo kort mogelijke tijd de best mogelijke besluiten te nemen.</p>
      <p sl="es">Meer specifiek bedoel ik de zelfstandige autoriteit die zou moeten worden ingesteld voor de altijd zo lastige beslissing om een in nood verkerend schip te ontvangen in een toevluchtsoord. Welnu, geachte afgevaardigden, ik wil duidelijk maken dat ik het niet eens ben met de opstelling van de Commissie vervoer en toerisme in dezen. Die gaat mijns inziens mank aan wishful thinking en ondermijnt de toch al broze besluitvormingsstructuur die de Europese Commissie destijds heeft voorgesteld voor toevluchtsoorden.</p>
      <p sl="es">Geachte afgevaardigden, het heeft geen zin om een autoriteit in te stellen die onafhankelijk is van de invloeden van de politieke macht, als we haar niet tevens voorzien van de middelen en mogelijkheden om beslissingen te nemen. Nog belangrijker is evenwel dat zij de bevoegdheden krijgt om te handelen in gevallen waarin zij verplicht wordt tot ontvangst van een schip dat over verzekeringen noch garanties beschikt.</p>
      <p sl="es">In een dergelijk geval komt de last volledig te rusten op de schouders van de lidstaat, die bovendien het slachtoffer wordt van de mogelijk uit de ontvangst van een schip in een toevluchtsoord voortkomende milieu- en sociale schade, en die de kosten van die schade zal moeten dekken.</p>
      <p sl="es">Laten we realistisch zijn en lering trekken uit de geschiedenis die zichzelf keer op keer herhaalt. In Spanje hebben we de laatste drie maanden twee keer te maken gehad met een schip dat in de buurt van de kust in nood verkeerde. In beide gevallen besloot de bevoegde autoriteit, na een gedetailleerde evaluatie van de noodsituatie en om de risico’s zo veel mogelijk te beperken, het schip niet naar de kust te slepen.</p>
      <p sl="es">Het spreekt vanzelf dat de burgerbevolking enorm opgelucht was toen de schepen zich verwijderden, want het is één ding als je stranden worden overspoeld door luxe motoren en de laatste parfums maar heel wat anders als je kustlijn, je zeemilieu en in het wild levende dieren, volledig besmeurd zijn met teer, of als je burgers te lijden hebben onder giftige gassen.</p>
      <p sl="es">Het instellen van die autoriteit verdient dus steun, maar dan wel op voorwaarde dat zij permanente bevoegdheden krijgt en dat een schip in nood alleen dan wordt ontvangen als de voorafgaande evaluatie van de situatie uitwijst dat ontvangst de beste optie is en de risico’s beperkt zijn.</p>
      <p sl="es">Dit gezegd hebbende, dank ik de heer Sterckx voor zijn volharding in deze lastige onderneming waarvoor hij zich geplaatst zag. Ik feliciteer hem met name met de voortgang die is bereikt met de instrumenten voor het volgen van schepen, want die zijn onontbeerlijk om risicosituaties het hoofd te bieden.</p>
      <p sl="es">Voordat ik verder ga met mijn verslag, wil ik beleefdheidshalve blijk geven van mijn waardering voor het werk van mevrouw Vlasto en van mijnheer Kohlícek en natuurlijk in het bijzonder wijzen op het enorme werk dat verricht is door de heer Costa. Wij hopen op groen licht voor dit voorstel want het is nodig – nu meer dan ooit, na wat er de afgelopen dagen weer is gebeurd met het zinken van het cruiseschip in Griekse wateren – dat we de rechten van passagiers beter beschermen.</p>
      <p sl="es">Ten slotte zal ik mijn verslag bespreken. Zoals u zich nog zult herinneren, hebben wij gewerkt aan de vierde herziening van Richtlijn 94/57/EG. Onderwerp is de vitale rol van de zogenaamde classificatiebureaus. Dat zijn voortaan erkende organisaties.</p>
      <p sl="es">De evaluatie die de Commissie het achterliggende halfjaar heeft uitgevoerd, heeft uitgewezen dat er sprake is van ernstige tekortkomingen bij de inspectie en certificering van de veiligheid van de wereldvloot. Gelet hierop, is het onze plicht de rol van deze organisaties opnieuw uit te breiden en ze nog sterker en beter te maken.</p>
      <p sl="es">Met dit voor ogen stelt de Europese Commissie een serie hervormingen voor die ik ondersteun en die versterkt zijn door de dialoog met de Commissie en de positieve inbreng van de betrokken partijen en de leden van de Commissie vervoer.</p>
      <p sl="es">Alleen op die manier zijn we erin geslaagd de controlemechanismen van de erkende organisaties te versterken door het instellen van een onafhankelijk evaluatiecomité dat over permanente bevoegdheden beschikt en zelfstandig kan optreden.</p>
      <p sl="es">Alleen op die manier zijn we erin geslaagd een sanctiestelsel te creëren dat flexibeler en eerlijker is, en bovendien doelmatiger, want het legt sancties op aan de partij die niet naar behoren handelt, maar houdt daarbij rekening met de ernst van de overtreding en de financiële armslag van de organisatie. En alleen op die manier zijn we erin geslaagd voortgang te maken met de zo netelige kwestie van erkenning van de klassecertificaten; we hebben de voorwaarden voorgesteld waaronder erkende organisaties elkaar zullen moeten erkennen, zonder dat de veiligheid op zee in gevaar komt en met de strengste regels als referentiekader. Dank u wel.</p>
    </intervention>
    <intervention id="2-255" speaker_id="1866" name="Willi PIECYK" is_mep="True" mode="spoken" nationality="Germany" birth_date="11-08-1948" birth_place="München" p_group="Socialist Group in the European Parliament" m_state="DE">
      <p sl="de">rapporteur voor advies van de Commissie visserij . – Mevrouw de Voorzitter, mevrouw de fungerend voorzitter van de Raad, geachte dames en heren, met dit debat en de stemming van morgen over de vijf verslagen betreffende maritieme veiligheid ronden wij de eerste lezingen van het Erika-III-pakket af. Dit benadruk ik omdat wij, zoals u weet, de verslagen van Marta Vincenzi en Gilles Savary al hebben goedgekeurd. Daarom moet ik ook de Raad er nogmaals aan herinneren dat Erika-III zeven voorstellen omvat en dat wij in het Parlement de stellige overtuiging zijn toegedaan dat deze een pakket vormen dat wij dan ook in zijn geheel willen behandelen.</p>
      <p sl="de">Daar ik het woord voer in verschillende functies – niet alleen voor de Commissie visserij, maar ook voor mijn fractie – wil ik allereerst alle rapporteurs hartelijk danken. Evenals bij de stemmingen in de commissie zal ook bij de plenaire stemming morgen blijken dat wij zeer eensgezind zijn over al deze dossiers. We hebben gehoord dat de Raad niet bepaald staat te juichen bij sommige besluiten of stemmingen van het Parlement, maar dat er nog discussies moeten worden gevoerd over een aantal punten.</p>
      <p sl="de">Hoe sterk de afzonderlijke voorstellen met elkaar zijn verweven, blijkt wel uit het verslag-Sterckx. Natuurlijk is het een goede zaak als de lidstaten nu eindelijk havens en ligplaatsen voor noodgevallen aanwijzen. Het is ook goed als in ieder land een onafhankelijke instantie bepaalt wat er na een scheepsramp precies dient te gebeuren, zodat een dergelijk ongeluk niet leidt tot oeverloos gediscussieer, maar tot heldere besluitvorming. Het kan uiteraard niet zijn dat de gezagvoerder van de reddingsboot op de plaats des onheils aankomt, de kapitein vraagt of hij wel verzekerd is, en vervolgens terugkeert zonder hulp te verlenen, mocht het antwoord luiden dat de scheepseigenaar het schip niet behoorlijk heeft verzekerd. Het spreekt vanzelf dat er in zo’n geval hulp moet worden verleend. De vraag over de verzekering dient te worden gesteld bij de havenstaatcontrole. Zo staat het ook in het verslag-Vlasto, waarover wij overeenstemming hebben bereikt.</p>
      <p sl="de">Zoals Dirk Sterckx al opmerkte, waren we het niet volledig eens over de vraag met welke apparatuur vissersvaartuigen precies moeten worden uitgerust. Het gaat hier om het maximaliseren van de veiligheid. Ik ben nog steeds van mening dat het uitrusten van vaartuigen van minder dan 24 meter met apparatuur voor automatische identificatie weinig zin heeft en dat dezelfde resultaten kunnen worden behaald met andere middelen, ook vanaf land. Van de ongevallenstatistieken worden we niet veel wijzer. Om één lijn te trekken, zouden we ook alle privévaartuigen hiermee moeten uitrusten, niet alleen de kleine vissersvaartuigen. Maar wellicht rijst hiervoor in de toekomst een heel andere technische oplossing.</p>
      <p sl="de">Nu enkele opmerkingen over de havenstaatcontrole, mede namens mijn collega Robert Navarro, die vandaag verhinderd is. Het lijkt mij bijzonder zinvol om af te stappen van het starre principe van inspectie van 25 procent van de schepen. Destijds was dat vermoedelijk zonder meer noodzakelijk als eerste stap. Maar inspectie van 25 procent van de schepen in iedere lidstaat is minder zinvol dan wat zich nu aandient, namelijk concentratie op vaartuigen met een hoog risicoprofiel. Dat wil zeggen dat de zwarte schapen worden geïnspecteerd, in al hun schakeringen, van zwart tot lichtgrijs. Maar witte schapen controleren, dat heeft weinig zin. Een doelgericht inspectieproces is zonder meer zinvol.</p>
      <p sl="de">Eén ding is echter van cruciaal belang, en dat ontbreekt tot nog toe in de voorstellen van de Commissie, hoewel wij er in zowel het verslag-Sterckx als in het verslag van de Tijdelijke Commissie voor de verbetering van de veiligheid op zee sterk op hebben aangedrongen hier aandacht aan te besteden. Alles wat te maken heeft met de menselijke factor – dus de sociale dimensie, de goede werkomstandigheden op een schip – is van invloed op de veiligheid van een schip. Een schip moet niet alleen technisch in orde zijn, maar dat geldt zeker ook voor het welzijn van degenen aan boord. Wanneer dat niet het geval is, gaat dat ten koste van de veiligheid van het vaartuig.</p>
      <p sl="de">We hebben het hier al herhaaldelijk gezegd: 80 procent van de ongevallen is te wijten aan menselijk falen. Daarom moet de Commissie met meer voorstellen komen die verband houden met deze menselijke factor, ook op het terrein van veiligheidsmonitoring. Pas dan kan deze zaak worden afgerond.</p>
    </intervention>
    <intervention id="2-256" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">rapporteur voor advies van de Commissie juridische zaken . – Mevrouw de Voorzitter, allereerst mijn felicitaties voor de heer Costa en voor alle afgevaardigden die betrokken zijn geweest bij het opstellen van het belangrijke verslag over de aansprakelijkheid van vervoerders.</p>
      <p sl="en">Als rapporteur voor advies van de Commissie juridische zaken wil ik uw aandacht graag op een paar punten vestigen. Ik ben er een groot voorstander van om het Protocol van Athene (2002) van de Internationale Maritieme Organisatie op te nemen in het Gemeenschapsrecht. Het is ook van cruciaal belang dat die wetgeving wordt genoemd in de regeling voor aansprakelijkheid jegens passagiers bij ongevallen, zowel bij vervoer over zee als over binnenwateren. Ik ben het volledig met de rapporteur eens dat de veiligheid van passagiers hierdoor aanzienlijk wordt vergroot.</p>
      <p sl="en">Wat de kwestie van de verzekering betreft, dienen vervoerders van passagiers de mogelijkheid te hebben om verzekeringen af te sluiten die de in het Protocol bedoelde aansprakelijkheden dekken. Voor kleine vervoerders die op binnenlandse wateren opereren, moet speciale aandacht worden besteed aan het feit dat hun activiteiten seizoensgebonden zijn. Het is voor dergelijke kleine bedrijven onmogelijk om aan de regels te voldoen. Die regels mogen dan ook alleen toegepast worden in gevallen waarin beide partijen zijn overeengekomen dat de risicoaansprakelijkheid bij de vervoerder berust.</p>
      <p sl="en">Ik wil ook graag wijzen op het feit dat het belangrijk is om naar de zeldzame gevallen van terrorisme te verwijzen. Aangezien het doelwit van terrorisme meestal een regering of een politieke groepering is en niet een vervoerder, zou het onredelijk zijn om vervoerders aansprakelijk te stellen voor schade die door dergelijke aanslagen wordt veroorzaakt. Ik hoop dat dit duidelijk naar voren komt in alle toekomstige onderhandelingen over het Protocol van Athene.</p>
      <p sl="en">Tot slot is het belangrijk dat deze verordening in zoveel mogelijk opzichten overeenstemt met het Protocol en dat ze op hetzelfde tijdstip in de Europese Unie ten uitvoer worden gelegd als het Protocol.</p>
    </intervention>
    <intervention id="2-257" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">namens de PPE-DE-Fractie . – Mevrouw de Voorzitter, in mijn hoedanigheid van schaduwrapporteur wil ik de heer Sterckx namens de PPE-DE-Fractie feliciteren met zijn uitstekende verslag betreffende de invoering van een communautair monitoring- en informatiesysteem voor de zeescheepvaart. Wij zullen het verslag in zijn huidige vorm steunen.</p>
      <p sl="en">Met betrekking tot de kwestie van de toevluchtsoorden ben ik van mening dat het een goede zaak is als dit onderwerp adequaat voor de gehele Unie wordt gereguleerd. Lidstaten hebben namelijk snel de neiging om schepen in nood weg te sturen en in het verleden is dat helaas ook in de praktijk gebeurd. Dat geldt met name voor tankers omdat men bang is voor een mogelijke rampzalige milieuvervuiling. Er is echter aangetoond dat grote ecologische rampen voorkomen kunnen worden indien schepen in nood met beperkte schade een toevlucht kunnen zoeken op locaties die daartoe specifiek zijn aangewezen. Ik ben ervan overtuigd dat de lidstaten deze verantwoordelijkheid op zich zullen nemen.</p>
      <p sl="en">Het andere belangrijke aspect – de navigatieveiligheid – komt ook in dit verslag aan de orde. Ik doel daarmee op een betere interoperabiliteit van systemen met het oog op een effectievere informatievoorziening en communicatie.</p>
      <p sl="en">Wat het zeevervoer in zijn algemeenheid betreft, is onze Unie goed gemotiveerd om regelgeving in te voeren ter verbetering van de veiligheid van de navigatie, de bescherming van het milieu (zowel van de zee als aan onze kusten) en de bescherming van consumenten en dergelijke. Deze thema’s zijn ook onderwerp van het onderhavige verslag en van een aantal eerdere verslagen.</p>
      <p sl="en">Wat ik tegelijkertijd en parallel hieraan echter ook graag zou zien, is een gezamenlijke inspanning van de Europese Unie – die inmiddels is uitgegroeid tot een mondiale speler – om op internationaal niveau via de IMO en via multilaterale en bilaterale overeenkomsten zodanige activiteiten te ondernemen dat er overal ter wereld soortgelijke maatregelen van kracht zullen worden. De maritieme vervoerssector opereert immers op een mondiale schaal. Onze concurrenten mogen niet de mogelijkheid krijgen om ten koste van de concurrentiepositie van onze Europese commerciële vloot te profiteren van onze inspanningen om de veiligheid te vergroten.</p>
    </intervention>
    <intervention id="2-259" speaker_id="28318" name="Emanuel Jardim FERNANDES" is_mep="True" mode="spoken" nationality="Portugal" birth_date="21-01-1944" birth_place="Seixal " p_group="Socialist Group in the European Parliament" m_state="PT">
      <p sl="pt">namens de PSE-Fractie . – Mevrouw de Voorzitter, fungerend voorzitter van de Raad, commissaris Barrot, beste collega’s, op het moment dat wij het Erika-III-pakket voor de vergroting van de veiligheid bespreken en de toekomstige Europese maritieme strategie behandelen wil ik weer herinneren aan het belang van onze zeeën en oceanen als publieke rijkdommen.</p>
      <p sl="pt">Hun rol is doorslaggevend voor de geografische omvang van de Europese Unie en haar interne markt en derhalve voor haar capaciteit invloed uit te oefenen op mondiale schaal. Door haar zeeën en oceanen beschikt de Europese Unie over het grootste maritieme gebied in de wereld. Haar ultraperifere regio’s en 320 000 kilometer lange kustlijn, waar een derde van de Europese bevolking woont, zijn daar belangrijke kenmerken van. Onze zeeën zijn natuurlijk ook belangrijk als stimulerende factor voor het zeevervoer van en naar de Europese Unie en voor het vervoer over de binnenwateren.</p>
      <p sl="pt">Als schaduwrapporteur van de PSE-Fractie voor het verslag over de civiele aansprakelijkheid van vervoerders zou ik de rapporteur, de heer Costa, en alle andere rapporteurs willen danken voor hun open opstelling en goede werk. Ik heb het belang van dit verslag tegenover de verschillende belanghebbenden proberen te verdedigen en ik heb de betrokkenen geraadpleegd om hun mening te kunnen horen. Ik heb tevens met mijn voorstellen de rechten van passagiers proberen te versterken bij ongevallen of incidenten door hun een adequate financiële schadevergoeding te garanderen mocht het ergste geschieden. En iedereen weet dat het ergste kan gebeuren; dat hebben de ongelukken met de Erika en de Prestige wel aangetoond.</p>
      <p sl="pt">Ik meen dat de zeevervoerders als eersten in sterkere mate aansprakelijk moeten worden gesteld bij ongevallen en incidenten, omdat zij het zijn op wie we volledig vertrouwen als het ergste gebeurt. Naar mijn mening moeten eventuele slachtoffers een snelle en rechtvaardige vergoeding kunnen krijgen. Daartoe heb ik voorstellen ingediend en ik zal tegen amendementen stemmen die beogen de rechten betreffende het vervoer over de binnenwateren uit het toepassingsgebied van dit voorstel te schrappen. Ook op de binnenwateren gebeuren immers rampen en om milieu- en economische redenen dienen we het vervoer over de binnenwateren te stimuleren.</p>
      <p sl="pt">Zoals de vicevoorzitter heeft gezegd dient de veiligheidsregelgeving van toepassing te zijn op alle gebieden van de zeevaart en derhalve ook op de binnenwateren. Zoals rapporteur Costa terecht opgemerkt heeft: zou het aanvaardbaar zijn de veiligheid van een internationale vaarweg te beschermen en vervolgens die bescherming te weigeren wanneer het, in bepaalde gevallen, zelfde schip daarna een binnenwater opgaat?</p>
      <p sl="pt">We mogen geen interne markt creëren met juridische leemtes op het vlak van de aansprakelijkheidsregeling en minder rechten, vooral niet als de economische lasten voor de particuliere sector laag zijn, zoals de Commissie heeft gezegd. De ingediende amendementen hadden tot doel de vereisten op het vlak van informatieverstrekking aan de passagiers duidelijker en toegankelijker te maken en garanties te bieden om zo snel mogelijk, zonder obstakels op te werpen, schadevergoeding te betalen. Mede met het oog daarop vind ik het positief dat de lidstaten de in het Verdrag genoemde vergoeding kunnen verruimen.</p>
      <p sl="pt">Om die redenen, beste collega’s, verzoek ik u dringend de verslagen goed te keuren zoals ze zijn gepresenteerd. Indien ons werk van vandaag ervoor zorgt dat elke slachtoffer toegang heeft tot adequate steun, is ons werk de moeite waard geweest en is eens te meer het Europese Parlement de instelling die echt de Europese burgers vertegenwoordigt.</p>
    </intervention>
    <intervention id="2-260" speaker_id="4377" name="Josu ORTUONDO LARREA" is_mep="True" mode="spoken" nationality="Spain" birth_date="13-02-1948" birth_place="Bilbao" p_group="Group of the Alliance of Liberals and Democrats for Europe" m_state="ES">
      <p sl="es">namens de ALDE-Fractie . – Mevrouw de Voorzitter, ter discussie staat onder meer de vierde herziening van de Richtlijn inzake met de inspectie en controle van schepen belaste organisaties en de desbetreffende werkzaamheden van maritieme instanties namens de vlaggenstaten.</p>
      <p sl="es">De voorgaande herziening, de derde, maakte deel uit van het eerste wetgevingspakket, dat was bedoeld om een einde te maken aan, en corrigerend op te treden tegen, onverantwoordelijk gedrag in het zeevervoer dat tot tragische ongevallen had geleid, zoals in het geval van de Erika, dat zulke ernstige gevolgen had voor ons milieu en onze kusten.</p>
      <p sl="es">In dit nieuwe voorstel houdt de Europese Commissie zich serieus bezig met de vraag of het classificatie- en inspectiesysteem in zijn geheel zich voldoende inspant om de vereiste kwaliteitsniveaus te bereiken.</p>
      <p sl="es">Als rapporteur voor de derde herziening moet ik daarop zeggen dat men zich echt niet voldoende inspant. Dat is echter niet alleen te wijten aan de maritieme sector maar ook aan het feit dat sommige lidstaten – die in laatste instantie verantwoordelijk zijn – en sommige leden van het Europees Parlement niet meer wilden doen.</p>
      <p sl="es">Ik weet nog hoe de meeste amendementen die ik in mijn verslag voorstelde om de inspecties aan te scherpen en beter te kunnen controleren, werden verworpen. Bij die gelegenheid uitte ik mijn teleurstelling en zei ik ervan overtuigd te zijn dat die herziening geen verbetering inhield. Helaas is die voorspelling uitgekomen en waren we getuige van de trieste gebeurtenis met de Prestige, waardoor twijfels rezen over de laatste inspectie van dat schip en de naleving van de bij die inspectie gedane aanbevelingen.</p>
      <p sl="es">Nu wijzigen we de richtlijn inzake organisaties die erkend zijn voor de inspectie van schepen opnieuw en ik moet toegeven – hoewel ik er geen voorstander van ben dat die organisaties zitting kunnen hebben in het evaluatiecomité, omdat hun onafhankelijkheid daardoor in het gedrang zou kunnen komen – dat de richtlijn er met de in de Commissie vervoer en toerisme overeengekomen wijzigingen aanmerkelijk beter op wordt. Voorbeelden zijn het verbod voor een schip om van klasse te veranderen zonder dat de erkende organisatie alle informatie over de inspecties van dat schip overhandigt aan het nieuwe classificatiebureau; het toezicht door de lidstaten op de erkende organisaties en de controle op de doelmatigheid van de inspectieregels en -normen door de Europese Commissie; en de onderlinge erkenning van die regels en normen tussen de diverse erkende organisaties op basis van de meest stringente en rigoureuze maatstaven.</p>
      <p sl="es">Ik vertrouw erop dat al deze wijzigingen worden goedgekeurd door de plenaire vergadering van het Europees Parlement, want dan is er minder gevaar voor onze zeeën en ons milieu en daarmee zijn we allemaal beter af.</p>
      <p sl="es">Het spijt me, wat betreft de toevluchtsoorden, dat ik het niet eens kan zijn met al hetgeen naar voren is gebracht door onze collega de heer Grandes Pascual – die hier nu niet aanwezig is –, maar ik deel zijn standpunt niet. Ik denk dat de beslissing om de Prestige verder uit de kust van Galicië te slepen, slecht heeft uitgepakt en dat de gevolgen ernstiger zijn geweest dan indien het schip naar een toevluchtsoord was gebracht. Desalniettemin feliciteer ik de heer Grandes Pascual met zijn verslag, evenals de overige collega’s die hier hebben gesproken en hebben meegewerkt aan dit derde wetgevingspakket.</p>
    </intervention>
    <intervention id="2-261" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">namens de UEN-Fractie . – Mevrouw de Voorzitter, geachte fungerend voorzitter van de Raad mevrouw Roth, geachte commissaris Barrot, geachte dames en heren, graag wil ik alle rapporteurs over het Erika-III-pakket bedanken voor hun belangrijke werk. Allereerst wil ik ingaan op twee aspecten in het verslag van mevrouw Vlasto over de havenstaatcontrole. Punt een: in het ontwerpverslag is er sprake van dat inspecties zouden moeten worden uitgevoerd op ankerplaatsen, zonder nader te bepalen hoe dit zou moeten gebeuren en wat ermee bereikt wordt. Indien ‘ankerplaatsen’ worden gedefinieerd als alle wateren die onder de jurisdictie van de haven vallen, dan zou dat bijvoorbeeld in het geval van de Baltische Zee betekenen dat er inspecties moeten worden verricht in volle zee, acht à tien mijl uit de kust. Het bereikte resultaat – een klein aantal geïnspecteerde vaartuigen – zou niet opwegen tegen de materiële middelen die nodig zouden zijn om de richtlijn ten uitvoer te leggen en al evenmin tegen de veiligheidsrisico’s die de inspecteurs lopen bij het uitvoeren van dergelijke inspecties.</p>
      <p sl="lv">Bovendien is het onder de klimatologische omstandigheden in de Baltische staten feitelijk niet mogelijk om op zee inspecties van hoge kwaliteit uit te voeren. Daarom doe ik een beroep op de leden van het Parlement om het voorstel de lidstaten zelf deze ankerplaatsen te laten bepalen, in heroverweging te nemen. Een tweede punt betreft de ‘grijze’ en de ‘zwarte’ lijst. Het percentage Litouwse schepen dat is aangehouden ligt niet hoger dan in veel andere landen die op de ‘witte’ lijst staan, maar de Litouwse schepen staan wel op de ‘grijze’ lijst en volgens de procedure in het Memorandum van Overeenstemming van Parijs zijn hun vooruitzichten veel slechter dan die van schepen van landen met grote vloten. Dit stimuleert echter niet dat schepen teruggaan onder de Litouwse vlag, waardoor er een soort vicieuze cirkel ontstaat: onze schepen komen niet van de ‘grijze’ lijst en daardoor kan op geen enkele manier worden bevorderd dat de Litouwse lijst in de ‘witte’ lijst wordt opgenomen. Daarom verzoek ik u dringend het idee te steunen dat binnen het kader van het Memorandum van Overeenstemming van Parijs de procedure voor het uitvoeren van deze berekeningen zou kunnen worden herzien. Dank u.</p>
    </intervention>
    <intervention id="2-262" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie . – Mevrouw de Voorzitter, de vervoerssector is van essentieel belang voor de ontwikkeling van onze samenlevingen. Binnen deze sector wordt het zeevervoer ieder jaar machtiger, terwijl het op economisch en milieugebied een echte verbetering zou kunnen bewerkstellingen. Toch neemt het aantal schipbreuken voor de kusten van de Unie van schepen die geladen zijn met ruwe aardolie, zware brandstoffen of chemicaliën sinds dertig jaar alleen maar toe, hetgeen dramatische gevolgen heeft voor economische en recreatieve activiteiten die gekoppeld zijn aan de zee, zoals de visserij, de oesterteelt, het toerisme, de pleziervaart en tal van andere activiteiten. Iedere drie dagen vindt er wel een schipbreuk plaats. Per jaar komen er 1 600 zeelieden om het leven op zee. Dagelijks varen er meer dan 6 000 schepen die officieel te boek staan als gevaarlijk over de oceanen. Dat is onaanvaardbaar!</p>
      <p sl="fr">Als wij serieus willen optreden, moeten wij de belangrijkste oorzaak van de onveiligheid op zee voortvarend aanpakken. Goedkope-vlagschepen en de belastingparadijzen die hun onderdak bieden en beschermen, evenals de criminele medeplichtigheid van classificatiebureaus en verzekeringsmaatschappijen: daar liggen de oorzaken van afgedankte schepen die bestuurd worden door scheepsbemanningen die praktisch tot slavernij zijn gebracht. Gezien deze stand van zaken zouden de inspecties die in de havens van de Unie worden uitgevoerd, gericht moeten zijn op zowel de staat van de schepen, als de situatie waarin de bemanning verkeert, om te controleren of hun opleiding, arbeidsvoorwaarden, salaris en gezondheidstoestand wel overeenkomen met de voor de scheepvaart noodzakelijke veiligheidseisen.</p>
      <p sl="fr">Mijnheer de commissaris, mevrouw de fungerend voorzitter van de Raad, zou u in een vliegtuig stappen waarvan de bemanning niet in een gemeenschappelijke taal kon communiceren, de piloot al drie maanden niet betaald was en de copiloot al zes maanden geen rustperiode had gehad? Natuurlijk niet! Waarom zouden wij dat voor een schip dan wel accepteren?</p>
      <p sl="fr">Een andere belangrijke kwestie: de oprichting van een onafhankelijke autoriteit die de taak van de lidstaten zou overnemen om crisissituaties op zee in goede banen te leiden, is absurd en zou inefficiënt, gevaarlijk en ondemocratisch zijn. Als wij de balans opmaken van de acties van de onafhankelijke autoriteiten van de Unie, te beginnen met het optreden van de ECB, dan valt deze dusdanig rampzalig uit voor de gehele bevolking van Europa, dat ik de verantwoordelijkheid voor de maritieme veiligheid voor de kust van mijn stad, Calais, niet graag zou overlaten aan een pseudo-onafhankelijke organisatie, wier enige doel – zoals gewoonlijk – de bescherming van de financiële belangen van een paar grote ondernemingen zou zijn.</p>
      <p sl="fr">Mijn laatste opmerking betreft het plan om vissersschepen uit te rusten met een systeem ter voorkoming van botsingen, waarvan de kosten 2 000 EUR bedragen. Zouden deze kosten door de scheepsbevrachters gedragen kunnen worden, en dan met name door de bevrachters van olietankers?</p>
    </intervention>
    <intervention id="2-263" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie . – Mevrouw de Voorzitter, de rampen met de Erika en Prestige worden geheel terecht genoemd als rechtvaardiging voor betere en strengere veiligheidsmaatregelen in de zeescheepvaart. Helaas zijn dit niet de enige voorbeelden. De olieramp met de Braer voor de kust van de Shetland Eilanden van Schotland is ook een catastrofale ramp die verwoestende langetermijneffecten heeft gehad voor de gemeenschap van die eilanden.</p>
      <p sl="en">Mijn fractie heeft de verslagen van de Commissie vervoer en toerisme doorgaans gesteund zoals ze ter tafel zijn gelegd. Wat betreft monitoring en informatie, is het gewoon een kwestie van gezond verstand het beleid inzake de opvang van schepen in nood aan te scherpen en de lidstaten een onafhankelijke bevoegde instantie te laten aanwijzen om dit te realiseren. Wanneer snel handelen noodzakelijk is, is het van groot belang dat de verantwoordelijkheid op dit gebied duidelijk wordt afgebakend.</p>
      <p sl="en">Ik denk dat het verslag Sterckx van de Commissie vervoer en toerisme een constructieve toevoeging is aan de voorstellen van de Commissie. Ik ben blij dat de heer Sterckx erkent dat er praktische en financiële aspecten zijn met betrekking tot de visserij waarmee rekening moet worden gehouden wanneer wordt nagedacht over een automatisch identificatiesysteem en de kwestie van de vertrouwelijkheid van de informatie die daarop betrekking heeft. Ik sta achter het idee van een compensatiefonds voor toevluchtsoorden en voor havens. Dit is vooral belangrijk wanneer een schip bijvoorbeeld slecht verzekerd is. We hebben het verslag Sterckx gesteund in de commissie, maar als fractie hebben we twee amendementen ingediend, die naar ik hoop bij de stemming zullen worden aangenomen. We zijn van mening dat deze zijn gebaseerd op gewoon gezond verstand. Ze hebben betrekking op het in kaart brengen van kwetsbare natuurgebieden. Het is bij de beoordeling van een potentieel toevluchtsoord natuurlijk belangrijk kwetsbare kustgebieden te identificeren, alsmede het mogelijke effect van gelekte olie op deze gebieden. Die gegevens kunnen weliswaar van seizoen tot seizoen verschillen en zijn voor veel Europese wateren in veel gevallen al beschikbaar, maar de gegevens zijn nog niet centraal verzameld en toegankelijk gemaakt voor beleidsvormers, teneinde de reactietijd in geval van rampen te verkorten.</p>
      <p sl="en">Op het gebied van de havenstaatcontrole wordt de bestaande richtlijn herschikt, en we verwelkomen het nieuwe inspectieregime, de drie typen inspectie, de nieuwe bepalingen inzake het weigeren van toegang tot havens in de EU. We zijn echter van mening dat het verslag van de Commissie vervoer en toerisme, opnieuw met het gezond verstand in gedachten, de structuur van het voorstel vereenvoudigt en het voorstel meer samenhang geeft. Het verslag beschrijft de toekomstige inspectiedatabase nauwkeuriger en versterkt en verduidelijkt de koppeling tussen de communautaire inspectieregimes en het inspectieregime van het Memorandum van Overeenstemming van Parijs. Om die redenen hebben we het in de commissie gesteund.</p>
      <p sl="en">Op het gebied van de inspectie van schepen en op het gebied van met de inspectie en controle van schepen belaste organisaties, is de kwestie van de transparantie en onafhankelijkheid van de organisaties zeer belangrijk, zoals anderen al hebben gezegd. Bij de monitoring van hun activiteiten is het natuurlijk een kwestie van gezond verstand ervoor te zorgen dat de controle en de monitoring van de activiteiten van met de inspectie belaste organisaties volstrekt transparant, eerlijk en streng geschieden. We hadden in de commissie amendementen ingediend op het verslag van de heer De Grandes Pascual die vroegen om grotere inbreng van het Europees Agentschap voor maritieme veiligheid (EMSA). Deze amendementen zijn niet goedgekeurd, omdat de Commissie, naar ons is verteld, van plan is een nieuwe verordening voor te stellen betreffende de opdracht van EMSA. Ik zou graag de verzekering krijgen dat de Commissie inderdaad van plan is constructief naar dat gebied te kijken.</p>
      <p sl="en">De rampen waarvan we te vaak getuige zijn geweest, veroorzaken niet slechts milieuschade voor korte tijd. Ze kunnen lokale bedrijfstakken, van visserij tot aquacultuur, soms totaal te gronde richten en ook andere langetermijneffecten hebben. Met deze effecten moet rekening worden gehouden. Op Europees niveau is aanzienlijke vooruitgang geboekt op het gebied van de veiligheid in de zeescheepvaart, en we moeten de ervaringen die we hebben opgedaan met eerdere zeevaartpakketten als basis gebruiken om verdere verbeteringen te bewerkstelligen.</p>
      <p sl="en">Ik hoop dat de Raad zal erkennen dat de verslagen van de Commissie vervoer en toerisme van het Parlement constructief bijdragen aan het proces, op een manier die volgens ons niet meer dan gezond verstand is. Ik hoop dat onze suggesties zullen worden geaccepteerd en zullen worden meegenomen.</p>
    </intervention>
    <intervention id="2-264" speaker_id="23286" name="Graham BOOTH" is_mep="True" mode="spoken" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">namens de IND/DEM-Fractie . – Mevrouw de Voorzitter, het Verenigd Koninkrijk is een van de weinige landen die het Protocol van Athene hebben ondertekend, en het vindt het daarom niet nodig dat de EU dit namens het Verenigd Koninkrijk doet. Wat belangrijker is, is dat het Verenigd Koninkrijk bij zijn instemming expliciet kleine schepen die zorgen voor vervoer over nationale en binnenwateren, heeft beschermd tegen de drukkende kosten van naleving. Brussel is hier echter niet tevreden mee en wenst dat Europa opnieuw tekent. Deze keer worden de schepen die zich de verordeningen het minst kunnen veroorloven, niet uitgezonderd.</p>
      <p sl="en">Het standpunt van Brussel dat vervoer over nationale wateren en binnenwateren in wezen hetzelfde is als de internationale vaart, kan misschien de situatie weerspiegelen in de meeste landen op het vasteland van Europa, maar het weerspiegelt niet de werkelijkheid in het Verenigd Koninkrijk. Voor ons betekent naar het buitenland gaan dat we water moeten oversteken. Dat is per definitie zo bij een eiland.</p>
      <p sl="en">De heer Costa geeft zelf toe dat deze uitbreiding tot een onnodige last zal leiden voor vervoerders in deze sector. De Britse regering noemt dit problematisch. In feite komt het er echter op neer dat ze tegen deze kleine ondernemingen zeggen: ‘Het is erg, maar u hebt pech. We zetten het toch door!’ Het is mij duidelijk dat dit verslag geen serieuze effectbeoordeling heeft ondergaan.</p>
      <p sl="en">Toen mijn bureau contact opnam met de Britse regering over de vraag of de verordening van invloed zou zijn op kabel- en kettingponten, zoals de Sandbanks Ferry bij Poole in mijn kiesdistrict, bevatte het antwoord de achteloze woorden ‘voor zover we weten’. Nou, ze zouden het moeten weten! De Britse regering en deze verordening spreken elkaar tegen. De een zegt dat de verordening zeevarende schepen omvat, de ander dat zij schepen op de binnenwateren omvat.</p>
      <p sl="en">Deze Vergadering mag niet vergeten dat het hier gaat om werkelijk bestaande bedrijven, echte banen, echte mensen en echte gezinnen, die te gronde gericht kunnen worden door al deze slecht doordachte en verbiedende wetgeving. Dat is gewoonweg onaanvaardbaar. Dit laat, als het gaat om de zekerheid en de gemoedsrust van degenen die in deze sector werken, minachting zien voor de belangen van deze mensen. In het algemeen is het duidelijk dat dit verslag een buitensporig zware notenkraker is die de noot niet alleen zal kraken, maar volledig kan verpulveren.</p>
    </intervention>
    <intervention id="2-265" speaker_id="2066" name="Fernand LE RACHINEL" is_mep="True" mode="spoken" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">namens de ITS-Fractie . Mevrouw de Voorzitter, mijnheer Barrot, dames en heren, als Frans afgevaardigde van het kiesdistrict Nord-Ouest, dat vele kustgebieden omvat, voel ik mij uiteraard betrokken bij kwesties die de veiligheid van het zeevervoer betreffen. Het initiatief van de Commissie om op basis van een pakket wetgevingsteksten een beveiligingsmechanisme te creëren om Europa te beschermen tegen de risico’s van vervuiling en ongevallen op zee, heeft dan ook mijn volledige steun.</p>
      <p sl="fr">Want er mag dan vooruitgang zijn geboekt sinds de scheepsrampen met de Erika en de Prestige – met name in de vorm van de verplichte inspecties van schepen in havens en het verdwijnen van de enkelwandige olietankers –, de maatregelen ter preventie van ongevallen schieten mijns inziens nog steeds tekort. Deze droevige constatering wordt helaas gedeeld door zeemansvakbonden, milieubeschermingsorganisaties en volksvertegenwoordigers van alle richtingen.</p>
      <p sl="fr">Het grootste probleem blijven de goedkope vlaggen, waarvan er, ondanks het streven van de Commissie en dit Parlement deze aan te pakken, nog veel te veel zijn. Bijna 60 procent van de wereldvloot vaart nog onder goedkope vlag, hetgeen naast het voordeel van minimale belastingen, de mogelijkheid biedt een veelheid aan stromannen in te zetten om in geval van een ongeval of een ramp iedere verantwoordelijkheid te kunnen ontlopen. Bovendien kan men er zich wat de veiligheid van de schepen of het arbeidsrecht aangaat met een jantje-van-leiden afmaken.</p>
      <p sl="fr">De veiligheid van het zeevervoer zou natuurlijk op een drietal verantwoordelijkheden moeten berusten: die van de vlagstaat, die van de reder en die van de zogenaamde classificatiebureaus, die zijn belast met de expertiseonderzoeken van de schepen. Het derde pakket voor de veiligheid van het zeevervoer bevat zeker dergelijke maatregelen. Maar laten we hopen dat deze ook daadwerkelijk ten uitvoer worden gelegd, want daar schort het nogal eens aan.</p>
    </intervention>
    <intervention id="2-266" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Voorzitter, geachte mevrouw de Raadsvoorzitter, geachte commissaris Barrot, ik ben erg blij met de Europese verplichting voor onafhankelijk onderzoek naar scheepsrampen. De EVP steunt dit dan ook van harte, want het doel van zo'n onderzoek is om de oorzaak van de ramp te achterhalen, zodat maatregelen kunnen worden getroffen om herhalingen te voorkomen. Bij vliegrampen hebben we daar al heel goede ervaringen mee. Na de rampen met de olietankers Erika en Prestige bleef onafhankelijk onderzoek uit en dreigden regio's en lidstaten de schuldvraag vooral op het bordje van de ander te schuiven. Wanneer er in onze internationale wateren een grote ramp plaatsvindt, dan zijn er al snel meerdere lidstaten en veel partijen bij betrokken. Met deze Europese richtlijn krijgen we dan de onderste steen boven en voorkomen we dat in zo'n geval de lidstaten onderling gaan zwarte-pieten.</p>
      <p sl="nl">We hebben als vervoerscommissie het onafhankelijk karakter van het onderzoek aangescherpt. De onderzoeksinformatie mag uitsluitend gebruikt worden om de veiligheid op zee te verbeteren. De EVP is het dan ook oneens met de Europese Commissie. Informatie uit het onderzoek naar de oorzaak van de ramp mag niet beschikbaar gesteld worden voor strafrechtelijke procedures in de lidstaten, want het risico is dan groot dat betrokkenen belangrijke informatie niet op tafel durven leggen uit angst voor strafrechtelijke vervolging. Een strikte scheiding tussen strafrechtelijk onderzoek en het onderzoek naar de oorzaak van de ramp is dan ook erg belangrijk.</p>
      <p sl="nl">Voorzitter, naast amendementen op dit punt en amendementen om de snelheid van het onderzoek te vergroten, zijn er enkele wat detaillistische amendementen ingediend waar wij niet een speciale waarde aan hechten, maar als totaliteit denk ik dat er een goed verslag ligt.</p>
      <p sl="nl">Ik wil graag ook nog een opmerking maken over de richtlijn voor de rechten van passagiers. Die was bedoeld voor maritiem vervoer, maar nu wordt plotseling de binnenvaart daar ook ondergebracht en ik begrijp dat zelfs commissaris Barrot dit steunt. Die steun begrijp ik niet, want een passagiersschip dat vaart op de Donau, de Maas of de Rijn, kunt u niet vergelijken met een zeeschip op de oceaan. Dat zou u moeten vergelijken met een trein of met een touringcar. Dus ik wil daarmee aangeven dat het risicoprofiel heel verschillend is. In het kader van het Naiades-actieprogramma hebt u, commissaris Barrot, toegezegd dat u Europese wetgeving voor de binnenvaart wilt harmoniseren, en dan hebben we het over CCR-wetgeving; bij het eerste geval dat zich nu voordoet, wilt u maritieme wetgeving toepassen op de binnenvaart. Dat is de verkeerde weg. Ik hoop alsnog dat u CCR-wetgeving – u mag er een schepje bovenop doen, die wetgeving strenger maken – wilt gaan harmoniseren. Wij hebben de amendementen weer ingediend om de binnenvaart hieruit te halen en ik hoop dat het geen meerderheid en in ieder geval geen gekwalificeerde meerderheid haalt en dat de Raad op dit punt zijn zin krijgt.</p>
    </intervention>
    <intervention id="2-267" speaker_id="4349" name="Rosa MIGUÉLEZ RAMOS" is_mep="True" mode="spoken" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">Geachte afgevaardigden, mevrouw de fungerend voorzitter van de Raad, mijnheer de commissaris, collega’s, de ramp met de Prestige in 2002 bracht, net als die met de Erika in 1999, de goedkeuring van communautaire wetgeving voor veiligheid op zee in een stroomversnelling, en ons Parlement kan trots zijn op de rol die het daarin heeft gespeeld.</p>
      <p sl="es">In het eerste punt van de derde resolutie over de Prestige, door dit Huis in september 2003 goedgekeurd, werd de Conferentie van voorzitters verzocht een gunstig gevolg te geven aan het verzoek tot instelling van een tijdelijke commissie om een diepgaand onderzoek uit te voeren naar de oorzaken en gevolgen van de ramp, opdat zoiets nooit meer zou gebeuren.</p>
      <p sl="es">De tijdelijke commissie, die overigens pas na veel moeite tot stand kwam, is heel positief gebleken voor dit Parlement. Dankzij deze commissie konden wij onze verantwoordelijkheid nemen met betrekking tot de politieke beheersing van een ramp van Europese aard en de totstandkoming van een werkelijk Europees zeevervoerbeleid bevorderen, want ongevallen en incidenten – ook die op zee – moeten technisch en professioneel onderzocht en geanalyseerd worden om herhaling te voorkomen.</p>
      <p sl="es">De Erika en de Prestige legden de slechte staat van het zeevervoer bloot, zowel vanuit commercieel en vakverenigingsperspectief als vanuit dat van de schepen zelf.</p>
      <p sl="es">Op 21 april 2004 hebben we gestemd over de MARE-resolutie. Ik herinner me een van de amendementen die ik namens mijn fractie indiende en waarin werd verzocht om een algemeen, consistent Europees zeebeleid dat ons in staat zou stellen de zeevervoerprocedures transparanter te maken, goedkope vlaggen uit te bannen en de opleiding en leef- en arbeidsomstandigheden van de bemanning te verbeteren.</p>
      <p sl="es">Mijnheer Barrot, u werd belast met het opstellen van de nieuwe voorstellen die vandaag eindelijk ter tafel liggen. Vreemd genoeg, mijnheer de commissaris, heeft dit pakket echter geen naam. Sommigen noemen het Erika III, maar dit Parlement, mijnheer de commissaris, verzocht het Prestige te noemen, en zo staat het ook in de aangenomen resolutie.</p>
      <p sl="es">Het is wellicht een wat twijfelachtige eer, maar het geeft opnieuw aan dat de belangstelling voor de uitvoering van strengere wetgeving pas herleeft nadat er een ongeval is geweest.</p>
      <p sl="es">Feit is dat we twee Erika-pakketten hebben en geen enkel Prestige-pakket, en ik zou daarom graag zien dat ons verzoek nu wel wordt gehonoreerd.</p>
      <p sl="es">Dat is wel al gebeurd met andere wensen, en daarmee moet ik u feliciteren. Dit pakket vormt een antwoord op een groot aantal daarvan. Het gaat in op de kwestie van de toevluchtsoorden; het systeem van scheepsinspecties – een essentiële factor voor de veiligheid op zee; het breidt dit systeem uit naar schepen op doorvaart – die documentatie en garanties moeten kunnen tonen waaruit blijkt dat zij in geval van schade of ongevallen aansprakelijk kunnen worden gesteld; het verheldert de verantwoordelijkheden; versterkt en harmoniseert het communautair stelsel inzake classificatiebureaus en andere bevoegde organisaties; en het betekent uiteraard een verbetering van het controlesysteem.</p>
      <p sl="es">Ten slotte, mijnheer de commissaris, iets wat ik nog altijd mis: de middelen van schepen zijn de laatste dertig jaar gehalveerd. Iedereen weet dat zij nu niet volstaan voor adequaat onderhoud.</p>
      <p sl="es">Daarom verzoek ik u om voorstellen voor de verbetering van de leef- en arbeidsomstandigheden en vorming van maritieme professionals, voor meer respect voor het beroep van zeeman en de opleiding van de bemanning, ook op het gebied van veiligheid, en voor een groter aantal sociale inspecties aan boord van de schepen.</p>
      <p sl="es">Ik wil eindigen met een gelukwens aan u en uw team, en ook aan de rapporteurs en schaduwrapporteurs, wegens het verrichte werk.</p>
    </intervention>
    <intervention id="2-268" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, mevrouw Roth, mijnheer Barrot, als er een terrein moet worden aangewezen waar de EU resultaten voor de burgers boekt, zou de wetgeving over maritieme veiligheid een goed voorbeeld zijn. Er bestaat zeer goede en wereldwijde regelgeving inzake maritieme veiligheid, en we moeten nooit vergeten dat de zeevaart een wereldwijd bedrijf is. De EU heeft de laatste jaren bewezen een gebied te zijn dat het voortouw neemt met eisen over een goede maritieme veiligheid en met sterke hulpdiensten voor de aanpak van olielozingen en andere verontreinigende ongelukken. Daar mogen we blij om zijn, ook al is dat gebeurd tegen een tragische achtergrond, namelijk de grote rampen zoals de schipbreuken van de Erika en de Prestige. Het derde pakket voor maritieme veiligheid ligt in het verlengde van de wetgeving die op deze twee rampen is gevolgd.</p>
      <p sl="da">Ik wil speciaal wijzen op de twee richtlijnen waarvoor ik de rapporteur van mijn fractie was, namelijk de richtlijn over havenstaatcontrole en de richtlijn over onderzoek van ongevallen. Ik wil mevrouw Vlasto bedanken voor het fantastisch goede en omvangrijke werk aan de richtlijn over havenstaatscontrole. Zij steunt de door de Commissie voorgestelde beginselen, namelijk dat alle schepen moeten worden gecontroleerd, dat de slechte schepen extra moeten worden gecontroleerd, ja, dat we de allerslechtste schepen helemaal niet meer willen zien in de Europese vaarwateren. De havenstaatscontrole moet voldoen aan een fatsoenlijke standaard, zodat er een uniformere controle in alle havens van de EU komt en zodat de rol van de loodsen in verband met de rapportage van slechte schepen wordt verduidelijkt.</p>
      <p sl="da">Mevrouw Vlasto heeft het Commissievoorstel omgewerkt, zodat er een veel helderder verdeling van schepen in goede en slechte schepen komt. Ook daarvoor verdient zij lof, evenals voor haar bereidheid tot compromissen en haar open aanpak van het werk aan dit verslag. De ALDE-Fractie heeft daarom geen amendementen ingediend op het verslag dat was voorgelegd door de Commissie vervoer en toerisme.</p>
      <p sl="da">Ook wil ik de heer Kohlíček bedanken voor de goede samenwerking rond het verslag over het onderzoeken van ongevallen. Averijonderzoek en verstrekking van informatie hierover zijn immers van vitaal belang om ervoor te zorgen dat ongevallen zich niet herhalen. We moeten leren van de ongevallen die concreet plaatsvinden, en we moeten zo veel mogelijk leren van de ervaring van anderen. Ik heb benadrukt dat we net als in de luchtvaart moeten stimuleren dat alle betrokkenen een zo open en eerlijk mogelijke beschrijving van het verloop van het ongeval geven. Een getuigenis tijdens onderzoeksverhoren moet niet direct worden gebruikt om iemand in staat van beschuldiging te stellen, want daarbij moet men immers worden verhoord met de rechten van een verdachte. Het is moeilijk om deze twee belangen met elkaar in evenwicht te brengen, en ik bedank mijnheer Kohlíček voor het goede resultaat. De ALDE-Fractie stelt voor dat ook vissersvaartuigen van minder dan 24 meter onder de onderzoeken vallen. Hiermee gebeuren namelijk veel ongelukken, maar ik kan aanvaarden dat we de grens trekken bij vissersvaartuigen van minder dan 15 meter, als dat gunstig is voor het voorstel. Dus ik hoop op steun van mijn collega-afgevaardigden.</p>
    </intervention>
    <intervention id="2-269" speaker_id="1944" name="Sebastiano (Nello) MUSUMECI" is_mep="True" mode="spoken" nationality="Italy" birth_date="21-01-1955" birth_place="Militello Val Catania" p_group="Union for Europe of the Nations Group" m_state="IT">
      <p sl="it">Mevrouw de Voorzitter, mijnheer Barrot, dames en heren, ik vertel u niets nieuws als ik benadruk dat het vraagstuk over de veiligheid van het zeevervoer in de territoriale wateren van de Europese Unie helaas constant en soms dramatisch actueel is.</p>
      <p sl="it">Slechts drie maanden geleden vond het vijfenveertigste incident in vijftig jaar tijd plaats in de Straat van Messina, een van de drukste punten van het zeevervoer in het Middellandse Zeegebied. Het incident, waar een veerboot en een vleugelboot bij betrokken waren, heeft wederom tot doden en gewonden geleid. Deze tragedie had wellicht voorkomen kunnen worden als het geavanceerde grondradarsysteem, dat het zeevervoer had moeten regelen, volledig zou hebben gefunctioneerd.</p>
      <p sl="it">Momenteel wordt het verkeer in de Straat van Messina dus alleen door het AIS-systeem gemonitord, een satellietsysteem dat automatisch de vaartuigen registreert, en dat verplicht is voor schepen met een tonnage van meer dan 300 ton.</p>
      <p sl="it">De Commissie visserij heeft in dit verband, met als doel de veiligheid van de vissers en van hun vaartuigen te verbeteren – laten we niet vergeten dat veel zware ongelukken op zee zijn veroorzaakt omdat handelsschepen vissersboten niet zagen – een amendement in haar advies opgenomen waarin zij verzoekt het gebruik van AIS-systemen verplicht te stellen voor alle nieuwe vissersboten.</p>
      <p sl="it">Wat de bestaande vissersboten betreft, zouden met name de kleine boten gefinancierd moeten worden, aangezien de meerderheid van de vissersboten die in het Middellandse Zeegebied werkzaam zijn, toebehoren aan kleine ondernemers die reeds in zware financiële nood verkeren, omdat ze zich enorme opofferingen hebben moeten getroosten om zich aan te passen aan het visserijbeleid van de zogenoemde 'blauwe dozen'.</p>
      <p sl="it">Mevrouw de Voorzitter, mijnheer Barrot, vertrouwen hebben in de groei van zeevervoer houdt daarom in dat de veiligheid van iedereen overal gewaarborgd wordt, de veiligheid van zowel de passagiers als de bemanning, en in zowel de binnenlandse als de buitenlandse wateren, maar het houdt ook in dat de controles versterkt en de overtreders zwaarder gestraft moeten worden. De stem van dit Parlement kan daarom het concrete bewijs zijn dat Europa’s bereid is om in deze richting verder te gaan.</p>
    </intervention>
    <intervention id="2-270" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Mevrouw de Voorzitter, mijnheer de commissaris, verreweg de meeste Europese burgers willen dat strengere maatregelen worden genomen voor de veiligheid van het zeevervoer en voor de bescherming van niet alleen het milieu en de volksgezondheid, maar ook de visserij en het toerisme. Het derde maatregelenpakket op het gebied van de zeevaart is een belangrijke stap vooruit.</p>
      <p sl="el">De met het protocol van 2002 gewijzigde Overeenkomst van Athene van 1974 moet in werking treden. Tot nu toe hebben helaas slechts vijf lidstaten het desbetreffende protocol ondertekend, terwijl er tien handtekeningen nodig zijn. Ik wil daarom een beroep doen op alle lidstaten en met name op mijn eigen land, Griekenland. Griekenland is een wereldmacht op scheepvaartgebied, en daarom mag het geen hekkensluiter zijn maar moet het een voortrekkersrol vervullen bij de verbetering van de veiligheid op zee.</p>
      <p sl="el">Ik geef steun aan de verplichte verzekering van scheepspassagiers. Helaas zijn passagiers vaak niet eens op de hoogte van de rechten die zij nu al hebben. Daarom moet ook de voorlichting van passagiers worden benadrukt. Daarnaast moet echter ook een nieuwe analyse worden gemaakt van de kosten die gepaard gaan met de toepassing van de verordening, en van de verdeling van die kosten, teneinde een onevenredige verhoging van de kosten van vervoersbewijzen en de vrachttarieven te vermijden. In insulaire landen als Griekenland speelt dit aspect een heel belangrijke rol.</p>
      <p sl="el">Evenals mijn fractie zeg ik onomwonden ‘ja’ tegen de opstelling van een zwarte lijst van reders en scheepvaartondernemingen en van een grijze of zwarte lijst van vlaggenstaten. Wij zeggen ‘ja’ tegen een efficiëntere controle op schepen met strengere inspecties, ‘ja’ tegen de vaststelling van strengere regels voor de werking en het toezicht van classificatiebureaus, ‘nee’ tegen reders die niet aansprakelijk kunnen worden gesteld, ‘nee’ tegen classificatiebureaus die dubieuze scheepvaartcertificaten uitgeven, ‘ja’ tegen de instelling van een permanent bureau voor ongevallenonderzoek, en ‘ja’ tegen de instelling van een bewakingssysteem voor de scheepvaart dat kan helpen bij preventie maar ook bij optreden in geval van een ongeval.</p>
    </intervention>
    <intervention id="2-271" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, ik wil mij concentreren op het verslag Costa. Dat blijkt twee belangrijke punten te bevatten. In de eerste plaats de aansprakelijkheidsregeling in geval van terroristische activiteiten. Dat punt is in de IMO uitvoerig besproken en afgehandeld. Een goed voorbeeld van de juiste oplossing op het juiste niveau.</p>
      <p sl="nl">Dat brengt me bij mijn tweede aandachtspunt. Dat betreft de scope van de verordening. De Athene-conventie is ontworpen voor de zeevaart. De uitbreiding van de scope tot de binnenvaart heeft me dan ook verbaasd. De grote verschillen tussen zeevaart en binnenvaart rechtvaardigen geen gelijk aansprakelijkheidsregime. De consequenties van gelijktrekking doen dat evenmin. Naar verwachting zal de verhoging van de aansprakelijkheid voor vervoerders in de binnenvaart zodanige gevolgen hebben dat de financiële levensvatbaarheid van de dienstverlening op de tocht komt te staan. Gelet op het maatschappelijk belang van het personenvervoer over water in een aantal landen vind ik dat onacceptabel. Om die reden stelt mijn fractie voor de binnenvaart uit dit voorstel te schrappen en als consequentie daarvan de verbetering van het aansprakelijkheidsregime voor de binnenvaart in CCR-verband te steunen. Ik ben blij met het standpunt van de EVP in dit dossier en ik hoop van harte dat ook de andere fracties zich erbij aansluiten.</p>
    </intervention>
    <intervention id="2-272" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mevrouw de Voorzitter, mijnheer Barrot, dames en heren, maritieme veiligheid vormt, als onderwerp van vijf richtlijnen die ter goedkeuring aan het Parlement zijn voorgelegd, het onderwerp van een pakket maatregelen dat zich – en dit valt te prijzen – richt op een betere preventie en een doeltreffender ingrijpen in geval van maritieme ongelukken, alsook op het beheer van hun invloed op het milieu.</p>
      <p sl="it">Mijns inziens is het goed als het Verdrag van Athene uit 2002 wordt opgenomen in het Gemeenschapsrecht, zodat de aansprakelijkheid van vervoerders en de verzekeringsdekking van passagiers en hun bagage worden gespecificeerd. De gebruikers krijgen zo eerlijke garanties en ook wordt er zo een veiligheidscyclus op gang gebracht die aanzet tot een betere monitoring van schepen en apparatuur en ook van veiligheidsprocedures, juist omdat de verschillende zeevervoerders hierbij betrokken zijn.</p>
      <p sl="it">Met het oog op het verslag-Sterckx in het bijzonder denk ik dat het correct is om het Europees systeem voor informatie-uitwisseling en het gebruik van het systeem voor automatische identificatie van vissersboten verder te ontwikkelen, op voorwaarde dat meer dan 90 procent van de EU concreet de uitrusting van vissersvloten met nieuwe instrumentsystemen steunt, met name voor kleine ondernemers.</p>
      <p sl="it">Anderzijds ben ik er geen voorstander van om de speelruimte van de lidstaten met betrekking tot de beheersing van noodsituaties en de procedures die gelden voor de opvang van schepen in nood, weg te nemen. Ik sta daarentegen wel achter de tekst van het amendement waarin staat dat een lidstaat niet vrijgesteld kan worden van de verplichting om hulp te verlenen aan schepen in nood. Ik sta ook achter de suggesties die mevrouw Vlasto en de Commissie hebben voorgelegd omtrent de verdere aanscherping van het systeem voor de inspectie van schepen en de bijbehorende risicoprofielen.</p>
      <p sl="it">Tot slot wil ik mijn goedkeuring uitspreken over alle maatregelen die gericht zijn op een continentaal beleid voor de zee en de veiligheid als iets wat waardevol is voor mensen, milieu en economie. Ook alle maatregelen ter verbetering en harmonisering van de diensten die door de maritieme autoriteiten worden geboden, alsook de bevordering van registraties onder de vlag van de Europese Unie, hebben mijn instemming.</p>
    </intervention>
    <intervention id="2-273" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik wil specifiek iets zeggen over het verslag-Sterckx. Ik wil het hebben over twee amendementen van de rapporteur die betrekking hebben op beperkingen van de toegang tot gegevens. Ik kan sympathiseren met de bedoeling van de rapporteur het risico van commercieel misbruik van gegevens te beperken, maar ik vind dat de onbedoelde gevolgen die hieruit zullen voortvloeien, de voordelen teniet zullen doen.</p>
      <p sl="en">Aangezien er buiten de EU al actie is ondernomen op dit gebied, heb ik grote twijfels over de redenen waarom we het nodig vinden hier wetgeving op te stellen. Ik doel op de actie van Lloyd’s Register in Londen en zijn Nederlandse tegenhanger om een zelfregulerend systeem op te zetten. Hun gesprekken hebben geleid tot een herstructurering van het AIS, het systeem voor automatische identificatie van schepen, speciaal ten behoeve van de legitieme sectoren en de overheidsgebruikers en om de geuite zorgen te verlichten. Daarna zijn alle partijen die deze AIS-gegevens gebruiken, overeengekomen deze maatregelen toe te passen.</p>
      <p sl="en">Ik vrees dat Europese havens en maatschappijen commercieel nadeel zullen ondervinden als de voorstellen inzake de beperking van de toegang tot deze gegevens worden goedgekeurd. Dit komt doordat overzeese concurrenten kunnen blijven profiteren van diensten die gebruikmaken van de AIS-gegevens. En waarom kiezen we alleen voor dit specifieke gegevenssysteem? De informatie die tot commercieel misbruik zou kunnen leiden, kan immers ook gemakkelijk gedetailleerder worden verkregen van andere bronnen.</p>
      <p sl="en">Deze clausules zouden, tot slot, niet te handhaven zijn. De AIS-gegevens worden verstuurd met behulp van normale hoogfrequente signalen. Er zijn diverse ontvangstapparaten op de markt die volstrekt niet te traceren zijn, wat betekent dat iedereen die de gegevens wil misbruiken, dat toch kan doen. Ik roep dit Huis daarom op goed na te denken over de inhoud van dit verslag en niet in de valkuil van overregulering te stappen in een tijd waarin we vragen om minder regelgeving van de Commissie.</p>
    </intervention>
    <intervention id="2-274" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mevrouw de Voorzitter, ik verwelkom het derde zeevaartpakket. Dit Parlement neemt de veiligheid in de zeescheepvaart al lange tijd uiterst serieus. Na de rampen met de Erika en de Prestige moeten we ervoor zorgen dat iets dergelijks nooit meer gebeurt en dat we eraan werken wereldleiders te worden in het bereiken van de hoogste veiligheidsnormen op zee.</p>
      <p sl="en">Ik wil het met name hebben over het verslag van de heer De Grandes Pascual. Ik verwelkom dit initiatief om het functioneren van de Europese classificatiebureaus te hervormen en de kwaliteit van deze organisaties te verbeteren. Ik vind dat het verslag goede vorderingen maakt wat betreft de hervorming van de inspecties en de controle- en certificeringstaken voor schepen die de vlag van een van de lidstaten voeren, maar ik heb nog wel een paar punten.</p>
      <p sl="en">Allereerst hebt u, commissaris Barrot, in uw openingswoord gesproken over de noodzaak van een onafhankelijke structuur voor de kwaliteitscontrole. Ik bestrijd deze noodzaak niet, maar ik ben wel van mening dat dit verslag, zoals het wordt voorgesteld, inconsistent is. Wil het verslag echt van waarde zijn, dan moet het nieuwe comité dat wordt voorgesteld, het beoordelingscomité, niet alleen onafhankelijk zijn van de erkende organisaties, maar ook van de lidstaten en de Commissie. Zoals de zaken er nu voor staan, zegt het verslag echter ook dat de Commissie ‘het beoordelingscomité kan verzoeken de maatregelen te nemen die de Commissie nodig acht’. Het comité krijgt nauwelijks autonomie en onafhankelijkheid als de Commissie verlangt dat het comité de maatregelen neemt die zij nodig acht.</p>
      <p sl="en">Ik verzoek daarom dringend om steun voor mijn amendement 73, waarvan de heer De Grandes Pascual helaas zegt dat hij momenteel niet van zins is het te steunen. Mijn amendement 73 zwakt dit af en geeft de Commissie de bevoegdheid te adviseren of voor te stellen in plaats van te verlangen. Van een onafhankelijk comité kan immers niet worden verlangd dat het dingen doet; anders verliest het zijn onafhankelijkheid volledig.</p>
      <p sl="en">Wat betreft artikel 8, sta ik geheel achter de aanpak om een gegradeerd sanctiestelsel in te voeren voor de erkende organisaties, en ik vind dat grote wijzigingen in het aansprakelijkheidsregime niet wenselijk zijn. Wat betreft artikel 12, sta ik achter sancties voor erkende organisaties die in gebreke blijven. Dit is een veel eerlijker systeem dan de huidige ontheffing van taken. Dit is een flexibelere manier van werken, die het mogelijk maakt snel corrigerende maatregelen te nemen wanneer een erkende organisatie in gebreke blijft. Ik sta helemaal achter een maximale boete van 5 procent, in plaats van het oorspronkelijke plafond van 10 procent, en ik steun het standpunt in artikel 20 inzake de wederzijdse erkenning van certificaten door erkende organisaties.</p>
      <p sl="en">Ik denk dat we hier vooruitgang boeken. Ik hoop dat het verslag met mijn wijziging kan doorgaan, en ik zal een van de eersten zijn die het steunt.</p>
    </intervention>
    <intervention id="2-275" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Mijnheer de Voorzitter, bij dezen betuig ik mijn instemming met en steun aan het voorstel het Protocol van Athene van de Internationale Maritieme Organisatie op te nemen in het Gemeenschapsrecht.</p>
      <p sl="pl">Mijn standpunt komt volledig overeen met dat van de Commissie juridische zaken, waarvan ik lid ben. Ik ben tevens een voorstander van het oprekken van de grenzen van aansprakelijkheid van vervoerders van passagiers binnen de Europese Unie, zowel over de binnenwateren als over zee. Voor mij is vooral elk soort gebeurtenis die ten koste gaat van passagiers cruciaal, met andere woorden een grotere veiligheid voor passagiers is simpelweg het belangrijkst.</p>
      <p sl="pl">Voordat het Protocol van Athene echter in het Gemeenschapsrecht opgenomen kan worden, moet de Internationale Maritieme Organisatie zich naar mijn mening concentreren op het oplossen van het probleem met de verzekeringen van de vervoerders. Deze verzekeringen moeten de in het Protocol van 2002 bedoelde aansprakelijkheid dekken tegen een redelijke premie. Het lijkt me correct om ook de mogelijkheden van een redelijke hoogte van de premies voor dit soort verzekeringen te bekijken, evenals de eventuele vrijstelling van aansprakelijkheid in geval van ongelukken die zijn veroorzaakt door terrorisme.</p>
      <p sl="pl">Een laatste opmerking. Mijns inziens zou het legitiem zijn om in verband met de veiligheid van passagiers meer aandacht te besteden aan de situatie van kleine vervoerders die werkzaam zijn op binnenlandse wateren.</p>
    </intervention>
    <intervention id="2-276" speaker_id="28583" name="Athanasios PAFILIS" is_mep="True" mode="spoken" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">Mevrouw de Voorzitter, de recente gebeurtenissen – het zinken van de Sea Diamond in Santorini, het stranden van de Napoli voor de kust van het Verenigd Koninkrijk, de botsing van twee schepen in de buurt van Messina in Italië, enzovoort – bevestigen onze opvatting dat de veiligheid van het menselijk leven op zee het grootste politieke en sociale probleem is in de scheepvaartindustrie.</p>
      <p sl="el">Het kader van internationale overeenkomsten en regelingen draagt helaas niet bij aan de beperking en de oplossing van het probleem en blijkt geen zoden aan de dijk te zetten. De hoofdoorzaak van het probleem is gelegen in het feit dat de scheepvaartondernemingen, maar ook de openbare en particuliere instanties die controle moeten uitoefenen op de zeewaardigheid en de handelsactiviteiten van schepen, slechts één oogmerk hebben, namelijk winst. Daarom overtreden zij de veiligheidsvoorschriften, waarbij zij echter kunnen rekenen op de politieke rugdekking van de Europese Unie en de nationale regeringen.</p>
      <p sl="el">Het probleem is bijzonder acuut bij schepen met een goedkope vlag en tweede classificatiebureaus. De leef- en werkomstandigheden van zeelieden op slecht onderhouden en aftandse schepen komen neer op moderne slavernij. De door de Commissie, de regeringen van de lidstaten en de reders gehuldigde opvatting dat de scheepvaartongelukken te wijten zijn aan menselijk falen is uitermate gevaarlijk. Daarmee worden de algemene toestand van schepen, de gevolgen van slecht onderhoud en de steeds hogere leeftijd van schepen gebagatelliseerd. Op die manier wordt ook de verantwoordelijkheid van reders en van de instanties die zeewaardigheidsattesten van schepen moeten uitgeven, gebagatelliseerd. De plannen voor de invoering van gecombineerde taken – met name die van kapitein en stuurman – hebben tot doel de bemanning op te zadelen met nog meer verantwoordelijkheid en stellen het menselijk leven op zee aan nog grotere gevaren bloot.</p>
      <p sl="el">Er moet een stokje worden gestoken voor deze plannen tijdens de komende algemene vergadering van de IMO over de veiligheid op zee, die in oktober aanstaande zal worden gehouden. Er moet gewerkt worden aan de verbetering van de openbare opleiding van zeelieden, aan de samenstelling van scheepsbemanningen uitgaande van de waarachtige behoeften en aan de vermindering van de arbeidstijd en de verbetering van de arbeidsomstandigheden van zeelieden. Een oplossing is onmogelijk zolang een beleid wordt gevoerd dat het menselijk leven en het milieu offert op het altaar van de rederswinst en de zeelieden tot zondebok maakt voor de begane misdaden.</p>
      <p sl="el">De bureaucratische en technocratische richtlijnen en verordeningen van de Europese Unie zijn niet in staat om het menselijk leven, het milieu en de rechten van de werknemers echt te beschermen. Wij geven steun aan de vereisten van de beweging van de werknemers in de maritieme sector. Zij willen een betere opleiding voor maritieme beroepen, betere arbeidsvoorwaarden voor de werknemers in de scheepvaartsector, controle op de voorschriften inzake de bouw en de zeewaardigheid van schepen – en bij die controle moeten ook de werknemers worden betrokken – en de inrichting van vluchthavens.</p>
    </intervention>
    <intervention id="2-277" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Mevrouw de Voorzitter, mijnheer de commissaris, drie weken geleden hebt u een bezoek gebracht aan mijn land, Griekenland. De mensen die zich bezighouden met de zee, koesterden hoge verwachtingen van u, maar het enige wat zij zagen was dat u grote haast had om af te rekenen met de Olympic Airlines. Zij hoorden van u, van degene die bij uitstek verantwoordelijk is voor de vraagstukken van het zeevervoer, niet wat zij wilden horen.</p>
      <p sl="el">Drie dagen na uw vertrek vond er een tragisch ongeluk plaats op slechts twintig meter afstand van de kust. Een cruiseschip met ongeveer 1 300 passagiers aan boord zonk op twintig meter afstand van het meest toeristische eiland van Griekenland, Santorini. Daarbij kwamen twee Fransen om het leven. Daaruit blijkt toch dat er iets mis is. De kapitein verklaarde dat het ‘uitsluitend zijn verantwoordelijkheid’ was. Wel, dan moet u ervoor zorgen dat kapiteins strenger beoordeeld worden. De situatie is zoals ze is, en het is onaanvaardbaar dat daar geen extra aandacht aan wordt geschonken. Beide verslagen gaan weliswaar de juiste kant uit, maar wij moeten ervoor zorgen dat het menselijk leven op zee wordt beschermd. Als er een ongeluk gebeurt op de Egeïsche Zee weet niemand welke instantie onderzoek en reddingsactiviteiten moet verrichten. De situatie is onduidelijk. Als de Europese Unie niet zegt welke zee van wie is, hoe kan er dan gezorgd worden voor onderzoek en reddingsactiviteiten?</p>
      <p sl="el">Een andere heel serieuze vraag is, mijnheer de commissaris, hoe wij de banen van de zeelieden kunnen waarborgen. Die banen verdwijnen. Wij hebben het grootste aantal werkloze zeelieden. Hoe gaan wij de verbindingen met de kleine eilanden verzekeren? Wij hebben duizend eilanden in Griekenland, waarvan de helft bewoond is. Hoe zullen wij de mensen daar verbindingen met het centrum garanderen? Wij creëren dus een land met een bevolking die ongelijk behandeld wordt. Dat moet u allemaal voor ogen houden, en daaraan moet u iets doen. Als dat niet mogelijk is met dit verslag, dan met een volgend verslag.</p>
    </intervention>
    <intervention id="2-278" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Mevrouw de Voorzitter, beste collega’s, mijnheer de commissaris, het dossier maritieme veiligheid is niet alleen omstreden en veeleisend maar vooral doorslaggevend om passagiersschepen, vrachtschepen en olietankers tot een veilige en betrouwbare vervoersvorm te maken na de ongevallen en milieurampen die we hebben gekend. Wij mogen dat principe niet laten varen en daarom wil ik de rapporteurs gelukwensen met hun werk en inspanningen om samen met de vertegenwoordigers van de bij de voorstellen betrokken organisaties goede oplossingen te bereiken.</p>
      <p sl="pt">Zowel de preventieve maatregelen als de afhandeling van de gevolgen van ongevallen waar we het hier over hebben – waarbij we natuurlijk ook nog de twee voorstellen moeten betrekken die we de vorige plenaire vergaderperiode hebben goedgekeurd – zijn een blijk van de inspanning van het Parlement om op het vraagstuk van de maritieme veiligheid een snel en samenhangend antwoord te geven. Daarom mogen we hopen dat de Commissie, en vooral de Raad, snel in dezelfde richting voortgaan met de behandeling van het volgende onderdeel van dit dossier.</p>
      <p sl="pt">We zouden trouwens van de gelegenheid gebruik willen maken de Raad te feliciteren met het hier uitgesproken voornemen om over deze materie al in juli aanstaande een politiek besluit te nemen. Maatregelen als de verscherping van de bepalingen met betrekking tot de schadevergoeding voor personen en goederen bij ongevallen op zee, een beter systeem voor de uitwisseling van gegevens over het vervoer van gevaarlijke stoffen, een monitoring- en informatiesysteem en de verduidelijking van de aard en de reikwijdte van het veiligheidsonderzoek door permanente en onafhankelijke organen, zijn dienstig voor het creëren van duidelijker regels en voor de versterking van de samenwerking tussen de verschillende autoriteiten.</p>
      <p sl="pt">Ook het sterker richten van de scheepsinspecties in havens op risicoschepen en de versterking van de controlesystemen van gecertificeerde organisaties via de hervorming van het sanctiestelsel en de bevordering van het zelfstandig optreden en de onafhankelijkheid van inspectieorganen, zijn belangrijke initiatieven die kunnen zorgen voor veiliger zeevervoer en inzichtelijker en efficiëntere regels voor de gebruikers.</p>
      <p sl="pt">Ten slotte, zo kunnen we via meer dynamiek op wetgevingsvlak en een betere aansluiting op de overeengekomen verdragen bij de IMO een bijdrage leveren aan meer veiligheid en een beter zeevervoer – zonder grote olievlekken te veroorzaken – ten bate van het milieu, de mensen en de vervoerde goederen.</p>
    </intervention>
    <intervention id="2-279" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Mevrouw de Voorzitter, mijnheer de commissaris, dames en heren, toevallig was ikzelf rapporteur voor het eerste deel van dit maritieme pakket tijdens de laatste vergadering in maart, want we hadden besloten om toen al te beraadslagen over het verslag van Martha Vincenzi over de vlaggenstaatverplichtingen en het mijne over de wettelijke aansprakelijkheid.</p>
      <p sl="fr">Ik denk dat het heel belangrijk is om vandaag opnieuw te benadrukken dat het om een mondiaal pakket gaat, en de Raad te verstaan te geven niet voor Horatii en Curiatii te spelen. We willen graag zoveel mogelijk de samenhang bewaren – en ik hoop dat ons dat zal lukken – want dit pakket bestaat uit een reeks buitengewoon belangrijke en bijzonder exemplarische teksten.</p>
      <p sl="fr">Eenmaal is geenmaal: we beslissen nu over teksten over de veiligheid van het zeevervoer zonder dat rampzalige gebeurtenissen ons onder druk zetten. Ik heb de afgelopen twee rampen meegemaakt, hier in dit Parlement, zowel die met de Erika als die met de Prestige. En ik heb toen ook de, soms hypocriete, verwijten meegemaakt van de lidstaten die Europa op zijn tekortkomingen wezen: maar wat doet Europa dan? Al die kortzichtigheid is Europa’s schuld, dat men schepen die in een dergelijke staat verkeren, laat varen is Europa’s schuld, dat er regels zijn voor de schadevergoeding voor de milieurampen waar dit toe leidt, is Europa’s schuld. Maar als we hetgeen ons vandaag is voorgelegd, tot het einde doorzetten, zal dat niet Europa’s schuld zijn maar die van de lidstaten. Bij de eerste twee pakketten valt trouwens op dat als men de lidstaten op het punt van wetgeving de handschoen toewerpt, ze veel minder enthousiast zijn en dat de toepassing van de teksten heel wat meer voeten in de aarde heeft.</p>
      <p sl="fr">We hebben hier dus een wetgevingspakket van zeven teksten die onderling bijzonder sterk samenhangen, voor een zeemilieu dat – het moet gezegd – zeker tot de meest kwetsbare en meest bedreigde ter wereld hoort. We hebben complexe geografische omstandigheden en gebieden die groot risico lopen, zoals Pas-de-Calais, waar de toename van het verkeer voor ernstige ongevallen zorgt en blijft zorgen, de Oostzee, de Sont, de Bosporus en niet te vergeten Gibraltar. Daar komt bij dat we een van de grootste zeemachten ter wereld zijn, waarschijnlijk de allergrootste, hoewel China bezig is ons in te halen. Het is dus absoluut essentieel dat we een sterk rechtscorpus hebben, waarmee we Europa kunnen beschermen en waarmee we aan allen het signaal kunnen afgegeven dat we eisen stellen op het gebied van de veiligheid en dat die eisen in de eerste plaats preventief van aard zijn.</p>
      <p sl="fr">Niemand van ons wil de reders laten betalen en hen overal voor laten opdraaien, maar we willen wel dat de reders, net als alle andere operatoren van het zeevervoer, veel meer voorzorgsmaatregelen nemen en dat er druk op hen uitgeoefend zal worden door hun verzekeraars, door al hun partners, opdat ze buitengewoon strikt zijn en zo min mogelijk risico’s nemen. Helemaal uit te sluiten zijn ongevallen nooit, maar ik denk dat het ons tot eer zal strekken als we al het mogelijke gedaan hebben, binnen het kader van het internationaal recht van de Internationale Maritieme Organisatie, om van Europa een lichtend voorbeeld op het gebied van het zeerecht te maken.</p>
    </intervention>
    <intervention id="2-280" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Mevrouw de Voorzitter, ik wil beginnen met een citaat uit een boek van waarschijnlijk de beroemdste romanschrijver ter wereld die de zee in zijn werk centraal stelde: Joseph Conrad. In het boek “The Mirror of the Sea” schrijft hij: “Onpeilbaar en onverbiddelijk gaf de zee niets aan mensen die dingen naar haar grillige gunsten. In tegenstelling tot de aarde kan de zee niet getemd worden, noch met oneindig geduld, noch met uiterste krachtinspanning. De oceaan kent geen mededogen, geen geloof, recht of geheugen, alsof hij te immens is voor dat soort alledaagse deugden.”</p>
      <p sl="pl">Conrad schreef deze passage toen het zeilbotentijdperk ten einde liep, maar ook vandaag is de zee een bijzonder onvoorspelbaar element dat niet zozeer heerst volgens eigen recht, maar überhaupt geen recht kent, zoals Conrad het zelf waarschijnlijk zou uitdrukken. De scheepvaart over zee kan daarom niet op één lijn worden gesteld met de binnenvaart, vooral niet met de Europese binnenwateren, die dikwijls door de mens zijn omgevormd tot kanalen of kunstmatig rustige rivieren en zo geschikt zijn gemaakt als waterwegen.</p>
      <p sl="pl">Daarom is het volstrekt zinloos om de aansprakelijkheid van vervoerders van passagiers over zee en over binnenwateren gelijk te stellen, zoals de Commissie met haar voorstel beoogt. Het is goed dat de Commissie vervoer en toerisme dit voorstel verworpen heeft. Ik hoop dat het ons lukt voet bij stuk te houden bij de plenaire stemming.</p>
      <p sl="pl">Ik heb te weinig spreektijd om al mijn andere argumenten uiteen te zetten, maar één wil ik er toch nog geven. Namelijk, wanneer we naarstig op zoek zijn naar mogelijkheden om het wegvervoer te ontlasten, en dat zijn we immers, moeten we het niet onnodig moeilijk maken voor alternatieve transportmiddelen, zoals de scheepvaart over binnenwateren.</p>
    </intervention>
    <intervention id="2-282" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Mijnheer de Voorzitter, het verslag van de heer Sterckx heeft als functie ongelukken en botsingen te voorkomen. In dat licht bezien is het ook belangrijk een verschijnsel uit de luchtvaart, de zogeheten near collision, te identificeren en te analyseren. Het voorstel om een onafhankelijke instantie op te richten die waakt over de veiligheid op zee, roept daarentegen bepaalde vragen op. In Polen bestaan bijvoorbeeld al maritieme instanties die veiligheidsvoorschriften kunnen opleggen en dat ook doen. Wellicht zou het al voldoende zijn hun bevoegdheden op het gebied van onderzoek bij ongelukken uit te breiden. De landen rond de Oostzee hebben goede oplossingen gevonden. Deze ervaring kan overgebracht worden naar de gebieden rond de Zwarte en Middellandse Zee. Ik bedank de heer Kohlíček voor zijn nieuwsgierigheid en flexibiliteit bij het opstellen van het verslag. Vooral ook omdat hij een land zonder toegang tot de zee vertegenwoordigt.</p>
      <p sl="pl">Dan het verslag van de heer Paolo Costa. Mijns inziens is het lonend de kwestie ongelukken aan te vullen met aansprakelijkheid van vervoerders, zowel op zee als op de binnenlandse wateren. Ik ben een voorstander van uniformisering van de voorschriften en het van toepassing verklaren van het Protocol van Athene op al het vervoer, inclusief het binnenlandse vervoer van passagiers met zee- en rivierschepen. Het pakket maatregelen stimuleert het nemen van verantwoordelijkheid voor veiligheid en bescherming van mens en milieu, maar zal geld kosten. Ook vanuit dat perspectief is het bijzonder belangrijk dat deze nieuwe voorschriften consequent ten uitvoer worden gebracht. Dusdanig consequent dat alle reders, havens en landen op dezelfde manier worden gedwongen deze inspanning te leveren. Wanneer er mazen in de wet ontstaan, krijgen we te maken met concurrentieverstoring binnen de Europese Unie.</p>
      <p sl="pl">Tot slot wilde ik commissaris Barrot bedanken. Ik ben hem zeer erkentelijk voor de uitvoerige en evenwichtige wijze waarop de Commissie zeven voorstellen over maritieme zaken heeft gepresenteerd.</p>
    </intervention>
    <intervention id="2-283" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, wij spreken vandaag over een enorm belangrijk onderwerp: de veiligheid in de scheepvaart. De hier gepresenteerde regelgeving ter aanscherping van de normen is voor ons noodzakelijk om de risico’s op ongevallen op zee te kunnen verkleinen.</p>
      <p sl="fi">Ik wil de aandacht van de commissaris vooral vestigen op de situatie in de Oostzee. Rusland heeft de laatste jaren zijn olietransporten op de Oostzee aanzienlijk opgevoerd. Zelfs één ongeluk in de kleine Oostzee kan rampzalig zijn voor de zee zelf en voor haar kuststaten. Het is daarom uitstekend dat er wetgevingsvoorstellen zijn gedaan om bijvoorbeeld het gebruik van enkelwandige tankers bij het vervoer van olie te verbieden en daarvoor wil ik de commissaris bedanken.</p>
      <p sl="fi">De specifieke omstandigheden in de Oostzee, vooral de ijsvorming in de winter, zijn zodanig dat er aan schepen speciale veiligheidseisen moeten worden gesteld. Helaas zijn niet alle vlagstaten voldoende in veiligheid geïnteresseerd. Wij moeten dan ook vooral controle uitoefenen op schepen die niet aan de normen voldoen. Ik hoop dat de commissaris een dialoog met Rusland aangaat, zodat ook Rusland zich aan deze gemeenschappelijke regels verbindt en wij het risico van ongevallen in de Oostzee kunnen verminderen.</p>
      <p sl="fi">Ik wil nog een belangrijke zaak naar voren brengen, die te maken heeft met veiligheid op zee en vooral de Oostzee. Veel schepen lozen ruimolie in zee en wij hebben een strenge gemeenschappelijke regelgeving nodig om dit te stoppen. Elke lozing van ruimolie is een afzonderlijke natuurramp en de Oostzee is er niet tegen bestand als dit blijft gebeuren.</p>
      <p sl="fi">Naar mijn mening is de regelgeving die nu wordt opgesteld precies wat de burgers van ons verwachten.</p>
    </intervention>
    <intervention id="2-284" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="nl">Aş dori să încep prin a felicita raportorii pentru munca efectuată şi, mai ales, Comisia Europeană pentru importanţa acordată transportului maritim. Astăzi, pe căile maritime se realizează 39% din transportul intern de marfă şi 90% din schimburile de marfă dintre Uniunea Europeană şi ţările terţe. Până în 2020 se estimează că, în Uniunea Europeană ,55% din transportul de marfă se va realiza pe mare. De asemenea, 25% din flota maritimă internaţională se află sub pavilionul unui stat membru, iar 40% din navele maritime sunt în proprietatea armatorilor comunitari.</p>
      <p sl="nl">Prin aderarea României şi a Bulgariei, Uniunea Europeană a dobândit la frontiera de est vecinătatea cu Marea Neagră. Astfel, Uniunea Europeană are la nord, la vest, la sud şi la est frontiere maritime. Dezvoltarea transportului naval constituie o prioritate a politicii europene de transport deoarece este mai puţin poluant şi mai ieftin. Reţeaua europeană de transport, programul Marco Polo şi programul Naiades vor permite dezvoltarea transportului naval şi asigurarea transferului de marfă din sistem naval în sistem rutier, feroviar şi vice-versa. Din nefericire există însă şi accidente maritime şi imense pagube provocate de acestea. Tocmai de aceea, cel de al treilea pachet maritim va contribui la adoptarea de norme europene comune care să asigure îmbunătăţirea siguranţei maritime. Măsuri precum monitorizarea traficului şi echiparea navelor cu sisteme de identificare automată care să permită determinarea poziţiei, vitezei şi direcţiei unei nave maritime vor permite salvarea mai multor vieţi şi reducerea pagubelor datorate accidentelor maritime. Accidentele maritime trebuie investigate de către organisme independente şi în aceste investigaţii trebuie făcută o distincţie clară între intenţii criminale şi incidente tehnice. Inspecţia navelor ce intră în porturile maritime europene va determina armatorii şi statele membre să ia măsuri pentru ca navele aflate sub pavilionul lor să îndeplinească condiţiile de securitate maritimă impuse prin convenţiile internaţionale în vigoare. Este important ca pavilioanele statelor membre să nu se afle pe lista neagră a Organizaţiei Maritime Internaţionale. Deşi transportul maritim înregistrează un volum mic de pasageri, este important să fie clar definite răspunderile transportatorilor, despăgubirile pe care aceştia trebuie să le acorde persoanelor în caz de accident, iar pasagerii să-şi cunoască drepturile şi acestea să fie respectate. Dezvoltarea transportului maritim trebuie să se facă cu respectarea mediului şi, în acest context, siguranţa maritimă este esenţială.</p>
      <p sl="nl">Consider, însă, că pentru a creşte siguranţa maritimă trebuie ca şi condiţiile de muncă din acest sector să fie îmbunătăţite. Având în vedere că în Uniunea Europeană există aproximativ 3 000 000 de angajaţi, aştept cu interes viitoarele iniţiative ale Comisiei Europene în acest domeniu. Felicit încă o dată raportorii pentru munca depusă.</p>
    </intervention>
    <intervention id="2-285" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, wij voeren vandaag een voortreffelijk debat over de zeescheepvaart, hoewel het zoals gebruikelijk wat langer duurt dan de bedoeling was. Ik zal proberen wat tijd goed te maken door mezelf tot één punt te beperken dat ik belangrijk vind. Het verslag-Costa behandelt het voorstel voor een verordening van het Europees Parlement en de Raad betreffende de aansprakelijkheid van vervoerders van passagiers over zee en de binnenwateren bij ongevallen.</p>
      <p sl="de">Het gaat mij erom te waarborgen dat de instrumenten die wij eerder, en met goede redenen, hebben vastgesteld voor de zeescheepvaart – in het Verdrag van Athene en de daarvan afgeleide wetgeving – nu niet klakkeloos worden uitgebreid naar de binnenscheepvaart. Het is al eerder gezegd dat we daarmee mogelijk meer kwaad dan goed doen. Daarom wil ik u verzoeken voor de door ons ingediende amendementen te stemmen.</p>
    </intervention>
    <intervention id="2-286" speaker_id="28582" name="Nikolaos SIFUNAKIS" is_mep="True" mode="spoken" nationality="Greece" birth_date="21-12-1949" birth_place="Rethymno" p_group="Socialist Group in the European Parliament" m_state="GR">
      <p sl="el">Mijnheer de Voorzitter, mijnheer de commissaris, met de zeven wetgevingsvoorstellen van het Erika-III-pakket en de overeenkomstige verslagen van het Europees Parlement zetten wij als Europa een stap vooruit in de verbetering van de veiligheid in het zeevervoer, de bestrijding van zeeverontreiniging en de versterking van de rechten van passagiers in geval van scheepsongelukken.</p>
      <p sl="el">De voorstellen – verbetering van toevluchtsoorden, bewaking van schepen, onderzoek van scheepsongelukken, strenge gelijktijdige controle op schepen door zowel vlaggenstaten als havenstaten, meer inspecties door en hogere normen voor classificatiebureaus, en uitbreiding van de rechten op schadeloosstelling voor passagiers – vormen de noodzakelijke maatregelen om scheepsongelukken te voorkomen en de gevolgen daarvan het hoofd te bieden.</p>
      <p sl="el">Het tragische ongeluk met de Sea Diamond drie weken geleden in Griekenland, waarbij twee passagiers om het leven kwamen en zeeverontreiniging werd veroorzaakt, heeft aangetoond hoe onachtzaam de mens is geweest, maar ook hoe ontoereikend de overheid is opgetreden toen het schip naar een toevluchtsoord werd gestuurd.</p>
      <p sl="el">Ik wil de Europese Commissie en de rapporteur van de Commissie vervoer en toerisme gelukwensen met hun werk en hoop van harte dat met de maatregelen van het Erika-III-pakket dergelijke gevallen in de toekomst kunnen worden voorkomen.</p>
    </intervention>
    <intervention id="2-287" speaker_id="photo_generic" name="Karin Roth" is_mep="True" mode="spoken">
      <p sl="de">fungerend voorzitter van de Raad . Mijnheer de Voorzitter, geachte dames en heren, hartelijk dank voor het interessante debat. Het is wel duidelijk geworden hoeveel belang wij allen hechten aan het vaststellen van veiligheidsmaatregelen voor de zeescheepvaart. Ook de rapporteurs hebben het belang hiervan nogmaals onderstreept, niet alleen naar aanleiding van de recente scheepsramp in Griekenland, maar ook van eerdere ongevallen. Het gaat dus om de vraag hoe we preventieve maatregelen kunnen verbeteren en bij ongevallen weloverwogen kunnen handelen.</p>
      <p sl="de">Voordat ik bij de afzonderlijke punten kom, wil ik u zeggen dat ik me enerzijds goed kan voorstellen dat het Parlement over alle voorstellen tezamen wil beraadslagen en misschien ook wil beslissen. Anderzijds is het echter zo dat er een groot verschil in snelheid is waarmee de Raad overeenstemming kan bereiken over de verschillende wetgevingsvoorstellen. Wellicht moeten we ook op dit terrein voor de pragmatische aanpak kiezen door in de Raad met toestemming van het Parlement besluiten te nemen over voorstellen die daar rijp voor zijn, en pas later een besluit te nemen over voorstellen die nog verder in overweging moeten worden genomen. Als we verdere vooruitgang willen boeken op het terrein van veiligheid, is handelen op basis van haalbaarheid en pragmatisme wellicht ook voor de Raad de verstandigste aanpak.</p>
      <p sl="de">Ik wil mezelf op enkele punten concentreren, vooral op de inspectie van vaartuigen, waaraan in het debat veel aandacht is besteed. Ik wil erop wijzen dat het Memorandum van Overeenstemming van Parijs voorziet in afschaffing van de inspecties van 25 procent van de schepen en daarmee kiest voor het risico-uitgangspunt. Dit brengt uiteraard onderzoek en classificatie van de risico’s van de schepen met zich mee. Uw opvattingen sluiten daarom zeer nauw aan op de beoogde benadering in het Memorandum van Overeenstemming van Parijs. Van belang is vooral dat het Memorandum van Overeenstemming ook van toepassing is op Rusland en Canada. Een van de laatste sprekers wees op de Baltische Zee. Juist in verband met het Baltische element is het van het grootste belang dat Rusland deze intentieverklaring steunt.</p>
      <p sl="de">Mijn tweede punt betreft de toevluchtsoorden. Ook dit onderwerp is hier uitgebreid besproken. Wat betreft de vraag wat een onafhankelijke instantie precies is en hoe de toewijzing in haar werk zal gaan, is het van belang dat we een pragmatische oplossing vinden. De verantwoordelijkheidsvraag moet worden opgehelderd. Voor het overige bestaat er brede overeenstemming over het feit dat toevluchtsoorden overal voorhanden dienen te zijn. De vraag is alleen hoe deze moeten worden geregistreerd en gepubliceerd. Ook hierin zullen we samen tot een oplossing kunnen komen omdat er eigenlijk geen meningsverschillen van inhoudelijke aard zijn, maar alleen over de vraag wie wat reguleert. Dat moet met de lidstaten worden besproken.</p>
      <p sl="de">Een andere vraag is hoe wij bij een scheepsongeval een onafhankelijke instantie kunnen garanderen en daarmee een onafhankelijk onderzoek. Ook op dit punt zullen wij in het kader van het Raadsvoorzitterschap zonder meer vorderingen maken. Het is verstandig en noodzakelijk om een onafhankelijk besluit te nemen over het onderzoek en de gedifferentieerde publicatie van de resultaten.</p>
      <p sl="de">Er is op gewezen – en ik sta volledig achter die analyse – dat veiligheid op zee niet alleen een kwestie is van technische normen – van monitoring- en informatiesystemen – maar ook van de kwaliteit van de werkomstandigheden aan boord van de schepen. Daarom heb ik aan het begin van mijn rede onderstreept dat voor ons vooral het Verdrag betreffende maritieme arbeid van de ILO van groot belang is. De tenuitvoerlegging van dit arbeidsverdrag is een belangrijke vorm van kwaliteitsborging aan boord, niet alleen omdat het verplicht stelt dat bemanningsleden een bepaalde kwalificatie hebben, maar ook dat de kwaliteit van het werk van de mensen aan boord de veiligheid aan boord waarborgt. Ook dit is een belangrijk veiligheidsaspect waarop dit pakket niet van toepassing is, maar dat in andere instrumenten is opgenomen die dit pakket dus aanvullen. Daarom doet het me bijzonder deugd dat we met dit maritieme-arbeidsverdrag in de afzonderlijke lidstaten van de Europese Unie vooruitgang boeken zodat we de snelle tenuitvoerlegging kunnen waarborgen van de minimumnormen van de ILO, die wereldwijd gelden en dus ook voor alle vaartuigen die een Europese haven binnenlopen.</p>
      <p sl="de">Al met al was dit een buitengewoon belangrijk debat. U zult in de komende dagen over de verschillende voorstellen besluiten en we zullen zien in hoeverre we nader tot elkaar kunnen komen. Ik hoop dat we dit pakket, en ook de andere voorstellen die nog niet op de agenda van de Raad staan, spoedig kunnen behandelen. Ik geloof dat wij allemaal graag voor het einde van het Duitse voorzitterschap in juni een signaal afgeven van onze betrokkenheid bij de veiligheid op zee.</p>
    </intervention>
    <intervention id="2-288" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, ik wil alle leden van het Parlement bedanken, en mijn gelukwensen en dank gaan ook uit naar mevrouw Roth, want dit was een zeer rijk debat. U zult het me overigens niet kwalijk nemen als ik niet alle sprekers persoonlijk antwoord geef; we hebben veel aantekeningen gemaakt en ik ben u allen zeer erkentelijk.</p>
      <p sl="fr">Ik wil beginnen, mijnheer de Voorzitter, met de havenstaatcontrole. Daarbij wil ik mevrouw Vlasto graag bedanken voor haar werk. Zij streeft ernaar uw steun te verwerven voor het principe van een communautaire doelstelling inzake de controle van alle schepen, meer of minder frequent naargelang van het risico dat zij vormen. Ik ben blij met de zeer brede steun voor de andere elementen van het Commissievoorstel, en met name voor de inspectie op de ankerplaatsen en de aanscherping van de regels om schepen te weren. Bovendien wil ik bij deze gelegenheid benadrukken dat met de havenstaatcontrole de toepassing van bepaalde IAO-verdragen kan worden nagegaan, vooral met betrekking tot de arbeidstijden. Ik ben blij dat mevrouw Roth hierop wees.</p>
      <p sl="fr">Nog steeds over de havenstaatcontrole: u stelt voor om bij de uitwerking van de uitvoeringsregels voor de nieuwe regeling meteen al rekening te houden met de werkzaamheden die zijn verricht in het kader van het Memorandum van Overeenstemming van Parijs. De Commissie heeft er geen bezwaar tegen het Parlement op dit punt te volgen en om een overgroot deel van de amendementen volledig, of ten minste in beginsel, te aanvaarden. De door ons voorgestelde tekst zal er in duidelijkheid op vooruit gaan.</p>
      <p sl="fr">In amendement 17 stelt u voor om een definitie van “haven” toe te voegen. Waarom ook niet? Maar dan moet deze wel gekoppeld worden aan de definitie van “ankerplaats” en moet in artikel 3, lid 1, over het toepassingsgebied van de richtlijn, worden toegevoegd dat de inspecties op ankerplaatsen toegespitst zullen worden op de schepen met het hoogste risicoprofiel.</p>
      <p sl="fr">Het enige punt waarop de Commissie het wat betreft deze tekst over havenstaatcontrole met u oneens is, is vervat in de artikelen 34, 36 en 37. U ziet af van een flexibiliteitsmarge voor de uitvoering van de inspecties, hoewel die flexibiliteit in de huidige richtlijn wel bestaat. Ik begrijp dat het Parlement ernaar streeft de uitvoering van de inspecties zeer strikt in te kaderen, maar voor een goed functioneren van de nieuwe inspectieregeling is een minimum aan flexibiliteit onontbeerlijk. Daarom ben ik blij dat met amendement 115 meer flexibiliteit voor de inspecties op ankerplaatsen wordt geïntroduceerd. Bovendien, ook al betreft het een punt van meer technische aard, ik blijf van mening dat uitgebreide inspecties uitgevoerd moeten worden op schepen van meer dan twaalf jaar oud, in plaats van vijftien jaar zoals in amendement 107 wordt voorgesteld. Tot zover over deze eerste tekst over de havenstaatcontrole.</p>
      <p sl="fr">Dan zou ik nu de heer Sterckx, nu hij hier is, hartelijk willen bedanken voor zijn steun en zou ik het willen hebben over het voorstel tot wijziging van de richtlijn betreffende de monitoring van de zeescheepvaart, in het bijzonder wat betreft de kwestie van de toevluchtsoorden. Daarbij wil ik erop wijzen dat als we het hebben over een onafhankelijk orgaan voor de toevluchtsoorden, het niet om een communautair orgaan gaat. Het is aan de lidstaten om deze organen op nationaal niveau in te stellen. Waar het ons om gaat is dat ze onafhankelijk zijn.</p>
      <p sl="fr">In de amendementen 31, 32 en 33 stelt u een ietwat afwijkende presentatie voor van twee grondbeginselen. Allereerst dat schepen in nood in een toevluchtsoord worden toegelaten: weigering is mogelijk maar moet een uitzondering blijven op basis van een objectieve beoordeling van de situatie aan de hand van elementen die zijn opgenomen in het vooraf opgestelde noodplan. Daarnaast moet het besluit worden genomen door een onafhankelijke instantie, die niet onderhevig is aan politieke en economische druk. Deze presentatie, die ons aanvankelijke voorstel verbetert, kan ik aanvaarden. Ik ben daarentegen geen voorstander van de amendementen 55 en 56 over het opstellen van kaarten met gegevens over het mariene milieu en de personele middelen van kustgebieden, aangezien de Commissie al heeft voorgesteld de beschrijving van de ecologische en sociale factoren deel te laten uitmaken van een “toevluchtsoordenplan”.</p>
      <p sl="fr">De Commissie kan ook instemmen, in sommige gevallen op voorwaarde dat de formulering gewijzigd wordt, met meerdere toevoegingen die haar zeer nuttig lijken, bijvoorbeeld als het gaat om de volledige vergoeding van de economische schade (amendement 41), de centrale rol van SafeSeaNet, dat 24 uur per etmaal operationeel moet zijn (amendementen 64 en 65), de oprichting van een Europees centrum voor het beheer van langeafstandsboodschappen van schepen ten behoeve van de maritieme zekerheid en veiligheid (amendementen 13, 14, 20, 24 en 41), of de kennisgeving van bunkerbrandstof (amendementen 62 en 63).</p>
      <p sl="fr">Anderzijds ben ik het volkomen eens met amendement 66, dat gericht is op het bieden van bescherming tegen risico’s van misbruik in de openbaarmaking van navigatiegegevens en dat ontegenzeglijk een verbetering vormt in vergelijking met de eerdere formulering van dit amendement. Tot slot, wat betreft de comitologie, en in reactie op de amendementen 58, 59, 60 en 61, wil ik u erop wijzen dat de Commissie haar voorstellen zo nodig zal aanpassen aan de nieuwe regelgevingsprocedure met toetsing.</p>
      <p sl="fr">Desondanks is er ook iets waar ik niet mee akkoord kan gaan. De Commissie heeft voorgesteld om vissersvaartuigen met een lengte van meer dan 15 meter met apparatuur voor automatische identificatie van schepen (AIS – Automatic Identification System) uit te rusten om het risico van aanvaringen te bestrijden. Als deze verplichting beperkt wordt tot vissersvaartuigen van meer dan 24 meter, vrees ik dat deze bepaling te ver wordt uitgehold. Ik wil het Parlement hier nadrukkelijk op wijzen, want het veiligstellen van mensenlevens lijkt ons van wezenlijk belang. Er vinden vandaag de dag ongevallen plaats met schepen van minder dan 24 meter en het zou zonde zijn deze kans voorbij te laten gaan.</p>
      <p sl="fr">Tot zover, mijnheer Sterckx, wat ik te zeggen had over het voorstel waarvoor u de rapporteur was, en ik wil u nogmaals bedanken.</p>
      <p sl="fr">Dan kom ik nu bij het voorstel dat behandeld is door de heer Kohlíček: over onderzoeken na ongevallen. Ook hier stel ik vast dat we de volledige steun van het Parlement hebben, en ik ben bereid een aantal amendementen te aanvaarden die de tekst verduidelijken of verbeteren, bijvoorbeeld amendement 12, waarin een termijn wordt vastgesteld waarbinnen de onderzoeken moeten worden ingeleid. Amendement 25, over de toepassingssfeer, dat erop gericht is geen enkele grens te stellen voor vissersvaartuigen, zou de betreffende administratieve lasten aanmerkelijk verzwaren. De Commissie kan dit amendement daarom niet aanvaarden. Ook met de amendementen 1 en 14 heb ik moeite: hoewel de nadruk wordt gelegd op de middelen van de onderzoeksinstanties, wordt hun permanente karakter geschrapt en worden de bepalingen over hun onafhankelijkheid afgezwakt, terwijl het gaat om een essentiële waarborg voor de kwaliteit van de onderzoeken. Met amendement 26, daarentegen, ben ik het volkomen eens.</p>
      <p sl="fr">Daarnaast wordt in de amendementen 5, 9, 15 en 16 het streven aan den dag gelegd een sterker onderscheid te maken tussen technische en juridische, met name strafrechtelijke, onderzoeken. Mevrouw Wortmann-Kool hamerde hierop. De Commissie erkent dat de interferentie tussen beide typen onderzoek zoveel mogelijk moeten worden beperkt, maar er moet op dit punt ook rekening gehouden worden met de verschillende juridische tradities van de lidstaten. Ik stel het Parlement dan ook voor om een evenwicht te bewaren door het beginsel te huldigen dat beide typen onderzoek onafhankelijk van elkaar moeten worden uitgevoerd, zonder dat dit ten koste gaat van de bevoegdheden van de rechter in voorkomende gevallen.</p>
      <p sl="fr">Ten slotte dient de vraag zich aan of de in 2006 goedgekeurde IMO-richtsnoeren over de billijke behandeling van zeelieden moeten worden opgenomen in het voorstel voor een richtlijn, en daarbij heb ik het over amendement 22. Natuurlijk heeft dit de aandacht van de Commissie, maar deze richtsnoeren liggen ver buiten het terrein van de onderzoeken en we moeten voorzichtig zijn met de verwijzingen die in de tekst kunnen worden opgenomen.</p>
      <p sl="fr">Dan kom ik bij het voorstel over de schadeloosstelling van slachtoffers van ongevallen. Ik wil de heer Costa bedanken voor zijn volledige steun aan het voorstel van de Commissie. Ik ben blij dat de Commissie vervoer en toerisme de benadering van de rapporteur heeft gevolgd en ik reken nu op de steun van het hele Parlement.</p>
      <p sl="fr">Ik ben voor amendement 8, waarmee een zeer nuttige nieuwe regel wordt ingevoerd volgens welke concurrerende verdragen die tot lagere schadeloosstellingen aan slachtoffers zouden leiden en tot het naast elkaar bestaan van tegenstrijdige regelingen in de Unie, niet van toepassing worden verklaard.</p>
      <p sl="fr">Ook de amendementen 13, 14 en 15 hebben mijn steun. Daarin wordt voorzien in een stapsgewijze tenuitvoerlegging van de verordening, om rekening te houden met de aanpassingsproblemen in de verschillende sectoren, zoals voor reguliere veerboten en het vervoer over de binnenwateren. Deze pragmatische oplossing is alleszins redelijk.</p>
      <p sl="fr">De amendementen 16 en 27 zijn er op gericht de binnenvaart geheel en al uit de toepassingssfeer te halen. Daarmee zou de vigerende wetgeving een lapjesdeken van nationale regels blijven, die voor een groot deel ongeschikt zijn en de slachtoffers van een schipbreuk geen enkele werkelijke bescherming bieden. Ik wil hier ook op reageren omdat ik heb gemerkt dat het Parlement zeer terughoudend is over de uitbreiding van de toepassingssfeer tot de binnenvaart.</p>
      <p sl="fr">Ongevallen op de binnenwateren zijn gelukkig zeldzaam, maar ze komen wel voor: de ramp met de Marchioness op de Theems in 1989 eiste vijftig levens en bij de schipbreuk van de Oca op het meer van Banyoles in Spanje in 1999 waren er twintig doden te betreuren, merendeels oudere mensen. Natuurlijk kunnen sommige van deze gevallen door het CLNI, ofwel het Verdrag inzake de beperking van aansprakelijkheid in de binnenvaart worden gedekt, maar ik wil eraan herinneren dat de toepassingssfeer van dit verdrag vooralsnog beperkt is tot de Rijn en de Moezel; de overige rivieren en meren in Europa vallen er dus buiten. Anderzijds, dames en heren, wil ik erop wijzen dat de maximumbedragen van de schadeloosstelling zeer laag zijn, met weinig zicht op verhoging. Geen risicoaansprakelijkheidsregeling in geval van ongevallen met schepen, geen verplichte verzekering, geen rechtstreekse vordering tegen de verzekeraars, en daarom kan ik, na er aandachtig naar gekeken te hebben, zeggen dat de binnenvaart binnen de toepassingssfeer van deze nieuwe regeling voor de schadeloosstelling van slachtoffers van ongevallen moet blijven.</p>
      <p sl="fr">Amendement 9 valt mijns inziens moeilijk te rechtvaardigen. Het beoogt de betaling van voorschotten te beperken tot gevallen waarvoor risicoaansprakelijkheid geldt voor de vervoerder, dat wil zeggen scheepvaartincidenten zoals schipbreuken en niet hotel-achtige incidenten, zoals een passagiers die uitglijdt op het dek. Tot zover het verslag van de heer Costa over de schadeloosstelling van slachtoffers van ongevallen.</p>
      <p sl="fr">Mijnheer de Voorzitter, neemt u mij niet kwalijk dat ik wat lang van stof ben, maar ik moet precies zijn, want het Parlement heeft consistent werk geleverd. Het is dan ook logisch dat de Commissie duidelijk haar standpunt te kennen geeft. Dat is van wezenlijk belang voor een goede dialoog tussen Parlement en Commissie, onder het toeziend oog van het voorzitterschap, dat ik wil bedanken voor het feit dat het het debat vanaf het begin zo aandachtig gevolgd heeft.</p>
      <p sl="fr">Dan het verslag van de heer De Grandes Pascual over het voorstel over de classificatiebureaus. Gezegd moet worden dat het merendeel van de amendementen, mijnheer Pascual, de tekst verduidelijken en doeltreffend aanvullen, of het er nu om gaat de werking van het mechanisme voor de wederzijdse erkenning van klassecertificaten na verloop van tijd te evalueren of er mogelijke consequenties aan te verbinden vanuit wetgevingsoogpunt – ik heb het hier over amendement 53.</p>
      <p sl="fr">Ik herinnerde er al aan: een essentieel aspect van het voorstel heeft betrekking op het kwaliteitsbeheersysteem van de classificatiebureaus die gemachtigd zijn om in de Gemeenschap te werken. In de amendementen 58 en 74 komen voort uit de wens van het Parlement dat het orgaan dat dit systeem moet certificeren, wordt opgericht door de lidstaten samen met de erkende organisaties. Hoewel de Commissie deze amendementen in beginsel kan aanvaarden, is zij van mening dat als de lidstaten erbij betrokken worden, de comitologieprocedure moet worden gevolgd, aangezien deze een duidelijk en nauwkeurig afgebakend wetgevingspad biedt. Daarnaast zou amendement 73 de Commissie beperken in haar mogelijkheden om het functioneren van dit orgaan te beoordelen en te corrigeren. Zij kan dan ook niet anders dan dit amendement afwijzen.</p>
      <p sl="fr">Meer in het algemeen wil ik u erop wijzen, met betrekking tot de comitologieprocedure en in reactie op de amendementen 11 en 36, dat de Commissie haar voorstellen zo nodig zal aanpassen aan de nieuwe regelgevingsprocedure met toetsing.</p>
      <p sl="fr">Ten slotte moet ik u onze ernstige twijfels te kennen geven over bepaalde amendementen die betrekking hebben op de wettelijke aansprakelijkheid van de erkende organisaties, te weten de amendementen 28, 30 en 31. In het verslag dat de Commissie aan u en aan de Raad heeft gepresenteerd, hebben wij u aangetoond dat het voorbarig was de hervorming van deze regeling in dit stadium aan te vatten. We moeten voorzichtig zijn en niet te hard van stapel lopen met een hervorming die de slachtoffers alleen maar nog kwetsbaarder zou kunnen maken.</p>
      <p sl="fr">Ik denk met name aan de valkuil om de erkende organisaties automatisch te laten profiteren van de beschermingen en immuniteiten die de vlaggenstaat waarvoor ze werken geniet. Eerlijk gezegd denk ik dat er een onderscheid gemaakt moet worden tussen vlaggenstaat en erkende classificatieorganisatie en dat als in het ene geval de immuniteit in aanmerking genomen kan worden, deze in een ander geval toch zeer aanvechtbaar is. Men zou eraan voorbijgaan dat deze organisaties tegelijkertijd voor de reders werken, in een volstrekt particuliere onderlinge relatie, en dat een dergelijke vrijstelling van rechtsvervolging, een dergelijke bescherming veel te ver zou gaan.</p>
      <p sl="fr">Tot zover mijn belangrijkste opmerkingen over alle amendementen. Een volledige lijst, mijnheer de Voorzitter, van de amendementen en het standpunt van de Commissie zal worden doorgegeven aan u en aan het secretariaat van het Parlement.1</p>
      <p sl="fr">Tot besluit wil ik het Parlement nogmaals bedanken. Een van u zei: Europa moet wereldleider worden op het gebied van veiligheidsnormen. Dat is uitstekend uitgedrukt. Het was de heer Evans die dit zo zei en ik wil hem daarvoor bedanken. Daarnaast werd er zojuist op gewezen dat dit een samenhangend pakket is, dat de Europese maritieme ruimte, met een aantal zee-engten en met de Oostzee en de Zwarte Zee, buitengewoon kwetsbaar is, en dat daarom een voldoende stevig rechtskader vereist is.</p>
      <p sl="fr">Nogmaals, het gaat er niet om om koste wat kost te criminaliseren, het gaat om preventie. Dat is wat voor ons van belang is. En ik ben er daarbij van overtuigd dat de Europese rederijsector, of veeleer de nationale rederijsectoren van onze lidstaten, tot de winnaars zullen horen in de mondiale concurrentiestrijd, dankzij een hogere kwaliteit. Ik ben daar stellig van overtuigd. Er is geen tegenspraak tussen het streven naar een hogere kwaliteit voor de nationale rederijsectoren in Europa en hun concurrentievermogen op de wereldmarkt.</p>
      <p sl="fr">Tot zover wat ik wilde zeggen, mijnheer de Voorzitter. Ik ben het Parlement zeer erkentelijk voor de kwaliteit van dit debat en het werk dat het heeft uitgevoerd.</p>
    </intervention>
    <intervention id="2-289" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">De gecombineerde behandeling is gesloten.</p>
      <p sl="nl">De stemming vindt morgen om 11.30 uur plaats.</p>
      <p sl="nl">Bijlage – Standpunt van de Commissie</p>
      <p sl="nl">Verslag-Costa (A6-0063/2007)</p>
      <p sl="nl">De Commissie aanvaardt de amendementen 2, 3, 5, 6, 7, 8, 10, 11, 12, 13, 14 en 15.</p>
      <p sl="nl">De Commissie aanvaardt amendement 1 gedeeltelijk.</p>
      <p sl="nl">De Commissie verwerpt de amendementen 4, 9, 16, 17, 18, 19, 20, 21, 22, 23, 24, 25, 26 en 27.</p>
      <p sl="nl">Verslag-De Grandes Pascual (A6-0070/2007)</p>
      <p sl="nl">De Commissie aanvaardt de amendementen 2, 3, 5, 6, 7, 9, 10, 12, 13, 15, 17, 18, 22, 25, 29, 32, 34, 35, 37, 38, 39, 40, 41, 42, 43, 44, 50, 51, 52, 53, 54, 55, 56, 59, 60, 61, 63, 66, 68, 70 en 72.</p>
      <p sl="nl">De Commissie aanvaardt in beginsel de amendementen 11, 36 en 69.</p>
      <p sl="nl">De Commissie aanvaardt de amendementen 1, 4, 8, 16, 26, 45, 58, 62, 64, 65, 71 en 74 gedeeltelijk.</p>
      <p sl="nl">De Commissie verwerpt de amendementen 14, 19, 20, 21, 23, 24, 27, 28, 30, 31, 33, 46, 47, 48, 49, 57, 67, 73 en 75.</p>
      <p sl="nl">Verslag-Kohlíček (A6-0079/2007)</p>
      <p sl="nl">De Commissie aanvaardt de amendementen 3, 4, 11, 12, 15, 17, 21, 24 en 26.</p>
      <p sl="nl">De Commissie aanvaardt in beginsel de amendementen 5, 8, 9, 10 en 22.</p>
      <p sl="nl">De Commissie aanvaardt de amendementen 7 en 20 gedeeltelijk.</p>
      <p sl="nl">De Commissie verwerpt de amendementen 1, 2, 6, 13, 14, 16, 18, 19, 23 en 25.</p>
      <p sl="nl">Verslag-Sterckx (A6-0086/2007)</p>
      <p sl="nl">De Commissie aanvaardt de amendementen 5, 8, 12, 13, 14, 17, 18, 20, 22, 24, 25, 27, 30, 31, 33, 34, 36, 38, 39, 40, 42, 62, 63, 64, 65 en 66.</p>
      <p sl="nl">De Commissie aanvaardt in beginsel de amendementen 1, 4, 7, 9, 10, 16, 19, 26, 28, 29, 32, 35, 37, 41, 43, 48, 58, 59, 60 en 61.</p>
      <p sl="nl">De Commissie aanvaardt de amendementen 15 en 49 gedeeltelijk.</p>
      <p sl="nl">De Commissie verwerpt de amendementen 2, 3, 6, 11, 21, 23, 44, 45, 46, 47, 50, 51, 52, 53, 54, 55, 56 en 57.</p>
      <p sl="nl">Verslag-Vlasto (A6-0081/2007)</p>
      <p sl="nl">De Commissie aanvaardt de amendementen 1, 3, 4, 5, 7, 8, 14, 15, 16, 18, 19, 20, 22, 23, 24, 27, 28, 32, 33, 38, 47, 52, 53, 55, 59, 60, 62, 64, 65, 66, 67, 72, 74, 76, 78, 79, 80, 81, 83, 84, 85, 86, 87, 90, 94, 95, 97, 98, 99, 100, 101, 102, 104, 105, 106, 108, 113 en 115.</p>
      <p sl="nl">De Commissie aanvaardt in beginsel de amendementen 2, 9, 13, 17, 25, 30, 39, 41, 43, 44, 45, 48, 49, 50, 51, 54, 57, 58, 61, 63, 69, 75, 77, 88, 89, 92, 103, 110 en 114.</p>
      <p sl="nl">De Commissie aanvaardt de amendementen 6, 10, 12, 21, 26, 29, 31, 34, 35, 36, 37, 40, 42, 46, 56, 68, 70, 71, 93, 96, 107,109, 111 en 116 gedeeltelijk.</p>
      <p sl="nl">De Commissie verwerpt de amendementen 11, 73, 82 en 91.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-292" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Geen enkel schip in nood zou de toegang tot een haven of veilige aanlegplaats mogen worden geweigerd, op de eerste plaats omdat zelfs één enkel mensenleven te kostbaar is, en op de tweede plaats omdat dit de enige manier is waarop milieu- en ecologische rampen kunnen worden voorkomen. Op de derde plaats kan de opvang van een schip in nood leiden tot ernstige schade en kosten voor de haven in kwestie. Er moet een compensatiestelsel worden bedacht voor havens en toevluchtsoorden. Alhoewel het voorstel voor een richtlijn betreffende de wettelijke aansprakelijkheid en financiële zekerheden van scheepseigenaars de mogelijkheid van een schadevergoeding biedt, kunnen havenautoriteiten terughoudend zijn in het toelaten van schepen in nood in geval van slecht verzekerde schepen. Bovendien zou de dekking zich toch niet uitstrekken tot een compensatie voor de economische verliezen die de haven leidt.</p>
      <p sl="en">Daarom is een compensatiestelsel zo belangrijk. Sterker nog, het zou degenen die de besluiten nemen bij de havenautoriteit, aanmoedigen niet te aarzelen en onmiddellijk alle schepen in nood toe te laten, zonder het gedoe en de tijdverspilling van controles op de geldigheid van verzekeringsdocumenten en financiële instrumenten in dergelijke ongevallenscenario's.</p>
    </intervention>
  </section>
  <section id="creitem47" title="12. Vragenuur (vragen aan de Commissie)">
    <intervention id="2-296" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Aan de orde is het vragenuur (B6-0017/2007).</p>
      <p sl="nl">Het Parlement behandelt een reeks vragen aan de Commissie.</p>
      <p sl="nl">Eerste deel</p>
    </intervention>
    <intervention id="2-297" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 42 van Alain Hutchinson (H-0212/07):</p>
      <p sl="nl">Betreft: Chantage tegen het personeel van VW-Vorst – omgekeerde bedrijfsverplaatsingen</p>
      <p sl="nl">Door de instandhouding van bedrijfsactiviteit in de VW-fabriek van Vorst te koppelen aan de voorwaarden van een verhoging van de arbeidstijd zonder loonsverhoging en meer flexibiliteit, heeft de leiding van VW-Vorst de werknemers gechanteerd met de werkgelegenheid als inzet. Het personeel kreeg de keuze tussen ingaan op het aanbod van de directie of de fabriek te zien sluiten. In zijn resolutie van 14 maart 2006 over bedrijfsverplaatsingen in de context van de regionale ontwikkeling drong het Europees Parlement aan op maatregelen tegen dit soort chantage met werkgelegenheid, die als "omgekeerde bedrijfsoverplaatsing" kan worden bestempeld omdat zij neerkomt op het importeren van slechtere arbeidsomstandigheden zonder verplaatsing van bedrijfsactiviteit.</p>
      <p sl="nl">Welke maatregelen denkt de Commissie te nemen om deze omgekeerde bedrijfsverplaatsingen, die een verslechtering van de arbeidsomstandigheden meebrengen zonder verplaatsing van bedrijfsactiviteit, te vermijden?</p>
    </intervention>
    <intervention id="2-298" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Mijnheer de Voorzitter, geachte dames en heren, volgens de huidige communautaire wetgeving mag de Commissie zich alleen uitlaten over besluiten van lidstaten of interveniëren bij de sociale partners als het Gemeenschapsrecht mogelijkerwijs wordt geschonden.</p>
      <p sl="cs">Dat neemt niet weg dat de Europese Unie via de structuurfondsen en dan vooral via het Europees Sociaal Fonds een steentje kan bijdragen aan een verantwoord proces van veranderingen en herstructureringen. De Commissie is ook de politieke dialoog aangegaan binnen de context van het herstructureringsforum met als doel te komen tot meer uitwisseling van ervaringen en beste praktijken tussen de belangrijkste actoren, te weten de regeringen, de sociale partners en de regio’s.</p>
      <p sl="cs">De Unie beschikt bovendien over een wettelijk kader voor voorlichting aan en overleg met werknemers. Ik wijs hierop omdat er verscheidene maatregelen van kracht zijn op het gebied van goedkeuring en beheer van herstructureringen. Zo hebben wij een richtlijn voor collectieve ontslagen, een richtlijn voor de hervestiging van bedrijven en een richtlijn met betrekking tot de Europese ondernemingsraad. Daarnaast is er de richtlijn die het algemene kader schetst waarbinnen de voorlichting van en het overleg met werknemers plaats dient te vinden.</p>
      <p sl="cs">Het is uiterst belangrijk de naleving van de Communautaire wetgeving te garanderen wanneer de voorlichting van werknemers of overleg met hen in het geding is. Ik wil echter wel benadrukken dat de naleving van het Gemeenschapsrecht in eerste instantie een taak is van de lidstaten.</p>
      <p sl="cs">Daarnaast respecteert de Commissie het beginsel van autonomie volledig waar het de sociale partners betreft en beklemtoont de fundamentele rol van de sociale dialoog bij het zoeken naar oplossingen op het vlak van arbeidsorganisatie en arbeidsomstandigheden. De Europese ondernemingsraad is in dit verband een belangrijke speler die de sociale dialoog zowel op supranationaal als op nationaal niveau ondersteunt.</p>
      <p sl="cs">In 2003 keurden de sociale partners op Europees niveau een aantal basisprincipes goed voor het management van veranderingen en de sociale gevolgen van veranderingen. De Commissie steunt de sociale partners bij het promoten en het invoeren van deze principes in de gehele Europese Unie.</p>
      <p sl="cs">Dames en heren, ik dank u voor uw aandacht.</p>
    </intervention>
    <intervention id="2-299" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">Mijnheer de Voorzitter, ik wil de commissaris bedanken voor zijn antwoord. Ik wil er enkel op wijzen dat ik deze vraag gesteld had in een vrij specifieke context, namelijk die van de gebeurtenissen bij Volkswagen. Maar wat er bij Volkswagen gebeurd is, is op het grondgebied van de Unie aan de orde van de dag: bedrijfsverplaatsingen zijn vandaag de dag schering en inslag. We hebben het alleen nog over de allergrootste, maar ze komen dagelijks voor. Onlangs nog, in mijn eigen land België, besloot Opel duizenden werknemers te ontslaan. Dat is het resultaat van een uiterst agressief economisch beleid.</p>
      <p sl="fr">Mijnheer de commissaris, u herinnert zich vast dat we hier bij overgrote meerderheid een resolutie over bedrijfsverplaatsingen hebben aangenomen, een resolutie die er niet op gericht is ze te voorkomen, want dat kunnen we toch niet, maar waarmee we er in elk geval wel voor willen zorgen dat publieke middelen niet gebruikt worden om bedrijfsverplaatsingen te bevorderen. En als ik het over publieke middelen heb, dan doel ik met name op de structuurfondsen.</p>
      <p sl="fr">Ik wilde u vragen of we een lijst kunnen krijgen met de ondernemingen die hun activiteiten verplaatsen en de sancties die hun eventueel zijn opgelegd.</p>
    </intervention>
    <intervention id="2-300" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Ik heb nota genomen van uw vraag, mijnheer Hutchinson. Uiteraard beschik ik op dit moment niet over de noodzakelijke informatie maar ik zal mijn dienst vragen u die binnen een redelijke termijn te verstrekken. Dank u.</p>
    </intervention>
    <intervention id="2-301" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Commissaris, ik wil de vraag iets algemener stellen. U zei eerder in een eerste antwoord dat u als commissaris hoeder bent van de wetten en verdragen van de Europese Unie. Ik besef dat die rol zekere verplichtingen met zich meebrengt, maar u bent uiteraard ook initiatiefnemer van wetgeving. Daarom zou ik graag van u weten of u het naar uw mening niet zinvol zou zijn als de Commissie eindelijk zou stoppen met het maken van wetten voor de grote ondernemingen, voor het bedrijfsleven en voor allen die enorme winsten maken met zakelijke activiteiten en zou beginnen met het maken van wetten voor werknemers, zodat dit soort zaken voortaan minder vaak voorkomen.</p>
    </intervention>
    <intervention id="2-302" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Uiteraard kan de Commissie binnen het kader van haar bevoegdheden wetsvoorstellen doen en zij maakt ook altijd gebruik van die mogelijkheid.</p>
      <p sl="cs">Ik kan misschien verwijzen naar het debat over optische straling dat nu, met succes, is afgerond en dat een goed voorbeeld is van de bescherming van de gezondheid en de veiligheid van de werknemer op de werkplek. Er zijn meer van dergelijke richtlijnen, sommige voltooid, andere momenteel in behandeling. In elk geval denk ik dat de mogelijkheden die de sociale wetgeving nu biedt, optimaal moeten worden benut.</p>
    </intervention>
    <intervention id="2-303" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Er wordt vaak gedaan alsof het sluiten van fabrieken voortvloeit uit de globalisering. Het is normaal. Ons als nieuwe lidstaten van de EU werd verteld dat we onwetend waren over de juist aanpak: gewoon je textielproductie uitbesteden aan derdewereldlanden, dan komt het wel goed.</p>
      <p sl="lt">Maar mijn bezwaar is: hoe zit het met het bredere verband? De wereld is rond, en als we alles steeds ergens anders naartoe verplaatsen, moet er dan niet iets terug naar ons komen? Wat zijn onze denkprocessen? Moet er geen gemeenschappelijk productiebeleid komen? Moeten we niet investeren in productiesectoren die we niet uiteindelijk hoeven uit te besteden?</p>
    </intervention>
    <intervention id="2-304" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . – Mevrouw Budreikaitė, volgens mij valt het debat dat u hier opstart eerder onder herstructurering dan louter onder hervestiging.</p>
      <p sl="cs">Ik zou erop willen wijzen dat uit betrouwbaar onderzoek blijkt dat hervestiging, in de traditionele betekenis van het woord, op jaarbasis in Europa minder dan 2 procent van het totale aantal verplaatsingen van werk voor zijn rekening neemt. Afgezet tegen het totale aantal veranderingen van baan is dat dus niet heel erg omvangrijk. Aan de andere kant betekent 2 procent van de hele Europese Unie nog altijd tienduizenden mensen. Dat is niet iets dat wij als onbetekenend kunnen afdoen.</p>
      <p sl="cs">Uw vraag gaat over herstructurering. Onze wereld is continu in beweging en talloze bedrijven herstructureren. De Commissie stelt zich hierbij proactief op en ook het herstructureringsforum buigt zich over dit vraagstuk. Het forum beraadt zich over de wijze waarop deze herstructureringen sociaal en economisch gezien, het best kunnen worden uitgevoerd en zoekt mee naar nieuwe perspectieven.</p>
      <p sl="cs">Ik stel vast dat schijn soms bedriegt. Want hoewel bijvoorbeeld de herstructurering in de textielindustrie werkelijk ingrijpend was en is, vindt tegelijkertijd een reeks bedrijven, in het bijzonder in Zweden maar ook elders in de wereld, juist in de textielsector een bestaansgrond. Deze bedrijven richten zich vooral op de productie van technisch complexe stoffen.</p>
      <p sl="cs">Er is ook heel veel ruimte ontstaan op het gebied van milieuproducten, milieuwerktuigbouwkunde, enzovoort. Maar ik kan op dit moment in elk geval geen concrete voorstellen of suggesties doen. Ik stel slechts vast dat er enerzijds bedrijven en sectoren zijn die in moeilijkheden verkeren en dat er anderzijds binnen die sectoren gebieden zijn die razendsnel groeien en dat er zelfs nieuwe afzetmarkten ontstaan zoals voor milieutechnologie.</p>
    </intervention>
    <intervention id="2-305" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 43 van Ignasi Guardans Cambó (H-0244/07):</p>
      <p sl="nl">Betreft: Gevaar van willekeurige en tegenstrijdige toepassing van de nieuwe maatregelen ter beveiliging van de luchtvaart</p>
      <p sl="nl">Op 6 november 2006 trad Verordening (EG) nr. 1546/2006 tot wijziging van Verordening (EG) nr. 622/2003 betreffende de beveiliging van de luchtvaart in werking. Heeft de Commissie, gezien het geheime karakter van de bijlage die de nieuwe beveiligingsmaatregelen vaststelt en gezien het ontbreken van duidelijke instructies voor de wijze van toepassing van de maatregelen, er rekening mee gehouden dat deze geheimhouding een groot aantal interpretaties bij de praktische uitvoering van de maatregelen kan opleveren, niet alleen tussen de lidstaten onderling maar ook tussen luchthavens in dezelfde lidstaat?</p>
      <p sl="nl">Heeft de Commissie een analyse gemaakt van de tenuitvoerlegging van deze maatregelen op de luchthavens in de EU?</p>
      <p sl="nl">Welke maatregelen wil de Commissie nemen om te voorkomen dat verschillen in tenuitvoerlegging van deze maatregelen tussen de Europese luchthavens de rechten van de Europese reizigers aantasten?</p>
    </intervention>
    <intervention id="2-306" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Allereerst wil ik de geachte afgevaardigde bedanken dat hij dit zeer interessante onderwerp ter sprake heeft gebracht: we vliegen zelf allemaal, dus we komen zeer vaak met deze maatregelen in aanraking.</p>
      <p sl="en">Toen ik de archieven van het Europees Parlement bestudeerde, merkte ik dat er meerdere mondelinge vragen zijn gesteld over het onderwerp van de beperkingen die de EU stelt aan de vloeistoffen die passagiers mee aan boord van een vliegtuig mogen nemen. De Commissie heeft het Parlement in detail geantwoord tijdens zijn vergadering van 12 februari.</p>
      <p sl="en">Zoals u weet, ben ik niet de commissaris met de hoofdexpertise op dit gebied, en ik wil u daarom voorstellen genoegen te nemen met de antwoorden die eerder zijn gegeven door mijn collega's met meer kennis van zaken op dit gebied. Om de antwoorden op eerdere vragen samen te vatten, merk ik desondanks op dat de regels inzake vloeistoffen in de hele Gemeenschap op een juiste en gelijke manier worden toegepast in de lidstaten, ondanks het feit dat de wetgeving is gerubriceerd als ‘EU restricted’, zoals voorgeschreven in artikel 8, lid 1, van Kaderverordening (EG) nr. 2320/2002. De verantwoordelijkheid voor het toepassen van de regels ligt bij de lidstaten, en de Commissie ziet hierop toe via haar reguliere inspecties.</p>
      <p sl="en">Als de geachte afgevaardigde echter aanvullende informatie over deze kwestie wenst, stel ik voor dat hij zijn vragen tijdens het debat over de beveiliging van de burgerluchtvaart stelt. Toevallig vindt dit debat vanavond plaats, en mijn collega de heer Barrot, de vicevoorzitter met verantwoordelijkheden voor vervoer, zal daarbij aanwezig zijn.</p>
    </intervention>
    <intervention id="2-307" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Mijnheer de Voorzitter, de collega van de commissaris vermijdt deze vraag en zal de vraag noch vanavond noch op enig ander moment beantwoorden.</p>
      <p sl="en">De Commissie waartoe u en de andere commissarissen behoren, heeft een geheime verordening goedgekeurd die beperkingen oplegt aan burgers en die een willekeurige situatie creëert. Wanneer burgers naar de luchthaven gaan, zijn ze als schoolkinderen voor een autoritaire meester die ze moeten gehoorzamen. We worden gesteld voor de toepassing van een geheime verordening en hebben geen mogelijkheid te klagen. Het gevolg is dat er in Europa verschillende interpretaties van de verordening zijn. Wat verboden is op de ene luchthaven, is toegestaan op een andere. U hebt daardoor niet het resultaat bereikt dat de Commissie waartoe u en de andere commissarissen behoren, had beoogd. U mag natuurlijk vertrouwen op uw medecommissarissen, maar u bent wel allemaal in dezelfde mate verantwoordelijk.</p>
    </intervention>
    <intervention id="2-308" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Zoals ik in mijn oorspronkelijke antwoord heb gezegd, vlieg ik ook zelf. Ik heb dus vaak gemengde gevoelens, maar dat verandert niets aan het totale plaatje. Allereerst: waarom is het nodig geheime verordeningen te hebben? De regels inzake de beveiliging van de luchtvaart, met inbegrip van de regels die zijn vastgesteld in Verordening (EG) nr. 1546/2006, zijn niet in het publieke domein geplaatst omdat potentiële terroristen de informatie anders voor hun eigen doeleinden zouden kunnen gebruiken.</p>
      <p sl="en">De wetgeving van de Europese Commissie inzake de beveiliging van de luchtvaart is gerubriceerd als ‘EU restricted’, overeenkomstig Besluit 2001/844/EG, EGKS, Euratom van de Commissie. Hoe worden onze luchthavens en luchtvaartmaatschappijen geacht verordeningen – en dat zijn rechtstreeks toepasselijke regels – toe te passen die geheim zijn? De verordeningen inzake de beveiliging van de luchtvaart zijn toegezonden aan de relevante autoriteiten van de lidstaten. Zij zijn krachtens artikel 8(1) van Kaderverordening (EG) nr. 2320/2002 verplicht om de informatie, overeenkomstig de toepasselijke nationale regels voor de verspreiding van gevoelige informatie, mee te delen aan belanghebbenden die niet zonder die informatie kunnen. Het beveiligingspersoneel op luchthavens krijgt dus duidelijke instructies over hun verplichtingen, niet uit het Publicatieblad van de Europese Unie, maar van de aangewezen nationale autoriteit.</p>
    </intervention>
    <intervention id="2-309" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de commissaris, u wees er al op dat uw collega, commissaris Barrot, ons later antwoord zal geven. Ik wil er echter nogmaals in alle duidelijkheid op wijzen dat er inmiddels zes maanden zijn verstreken sinds de invoering van de nieuwe regels. Niet één keer in al die zes maanden hebben we een melding ontvangen dat deze maatregel een terroristische daad met succes had voorkomen of belemmerd. Daarentegen kwamen er in die zes maanden iedere dag klachten binnen van Europese burgers. Daar klopt iets niet. Kunt u ons in het vooruitzicht stellen dat deze maatregelen worden herzien of teruggedraaid, dan wel dit verzoek op gepaste wijze overbrengen aan commissaris Barrot?</p>
    </intervention>
    <intervention id="2-310" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Ja, ik denk dat het feit dat er geen terroristische pogingen zijn gerapporteerd, op zichzelf een succes is, want wanneer je niet meer dan 100 ml vloeistof mag meenemen – wat volgens de deskundigen onvoldoende is om explosieve materialen te maken – zullen terroristen waarschijnlijk niet proberen deze verordening te schenden. Dat zou dus kunnen verklaren waarom er geen pogingen tot terroristische aanslagen zijn gemeld.</p>
      <p sl="en">Wat betreft klachten, kan ik dit bevestigen, want ik heb op de luchthaven heel wat keren geluisterd naar de discussies en ruzies tussen beveiligingsbeambten en passagiers. Ik heb echter het gevoel en de ervaring dat de situatie meer ontspannen is geworden en dat het nu soepeler verloopt dan toen de nieuwe maatregelen net waren ingevoerd.</p>
    </intervention>
    <intervention id="2-311" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Wij zijn allemaal deskundigen op het gebied van de Europese luchthavens. Op bepaalde luchthavens in de Europese Unie worden de standaard veiligheidsprocedures vlot, beleefd en prettig afgewikkeld, terwijl er op andere luchthavens lange rijen staan en iedere reiziger wordt beschouwd als een mogelijke terrorist.</p>
      <p sl="lt">Wellicht kan de Europese Commissie aan de hand van voorbeelden van optimale praktijken richtlijnen en aanbevelingen voorbereiden over hoe reizigers moeten worden behandeld; beleefd, maar zonder de veiligheid uit het oog te verliezen.</p>
    </intervention>
    <intervention id="2-312" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Ik heb vergelijkbare ervaringen gehad met onbeleefd gedrag van beveiligingsbeambten buiten de Europese Unie. Ik denk echter niet dat de Europese Unie, de Commissie of een andere instelling van de Unie enige invloed kan uitoefenen op het gedrag van landen buiten de Europese Unie.</p>
    </intervention>
    <intervention id="2-313" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 44 van Jacek Protasiewicz (H-0265/07):</p>
      <p sl="nl">Betreft: Zijn de regels voor overheidssteun van toepassing op steun bij de tewerkstelling van gehandicapten?</p>
      <p sl="nl">In het licht van de tot op heden opgedane ervaringen bij de door de lidstaten genomen maatregelen ter ondersteuning van de tewerkstelling van gehandicapte personen in de zin van Verordening (EG) nr. 2204/2002 en de door de Commissie geplande wijzigingen in de regels voor staatssteun (State Action Plan) zou ik de Commissie het volgende willen vragen: Is zij voornemens om in de toekomst wijziging te brengen in de beginselen die van toepassing zijn op steun bij de tewerkstelling van bovengenoemde personen met een handicap en aan deze programma's eisen stellen met betrekking tot een verplichte inkennisstelling in het kader van collectieve uitzonderingsregels, of zal zij marktconforme maatregelen treffen, waarbij de hogere kosten in verband met de tewerkstelling van personen met een handicap vergoed worden op basis van een forfaitair bedrag?</p>
      <p sl="nl">Is de Commissie van oordeel dat de tot op heden verleende steun aan werkgevers die personen met een handicap in dienst nemen in de toekomst zal moeten worden behandeld als overheidssteun?</p>
    </intervention>
    <intervention id="2-314" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – De ervaring die is opgedaan met de toepassing van Verordening (EG) nr. 2204/2002, wordt thans door de Commissie gebruikt om herziene regels vast te stellen ter ondersteuning van de tewerkstelling van gehandicapte personen in het kader van de opstelling van een nieuwe verordening van de Commissie, die de bestaande collectieve uitzonderingsregels zal herzien, consolideren, vereenvoudigen en harmoniseren.</p>
      <p sl="en">Deze nieuwe verordening, die deel uitmaakt van de tenuitvoerlegging van het actieplan inzake staatssteun, komt in de plaats van bestaande instrumenten zoals Verordening (EG) nr. 2204/2002. De Commissie heeft juist vandaag een eerste ontwerp van de verordening aangenomen. Dit stelt de Commissie in staat in de komende maanden de lidstaten te raadplegen en te luisteren naar de standpunten van andere belanghebbenden, met inbegrip van het Europees Parlement, overeenkomstig de procedure die is vastgelegd in Verordening (EG) nr. 994/98 van de Raad betreffende de toepassing van de artikelen 92 en 93 van het Verdrag tot oprichting van de Europese Gemeenschap op bepaalde soorten van horizontale steunmaatregelen.</p>
      <p sl="en">Collectieve uitzonderingsregels gelden alleen voor maatregelen die een vorm van staatssteun zijn in de zin van artikel 87 van het EG-Verdrag. Het feit dat Verordening (EG) nr. 2204/2002 bepalingen bevat inzake werkgelegenheidssteun voor gehandicapte personen, betekent niet dat alle overheidsmaatregelen ten gunste van gehandicapte personen als staatssteun moeten worden aangemerkt. Zoals duidelijk wordt gemaakt in overweging 6 van Verordening (EG) nr. 2204/2002, worden bepaalde overheidsmaatregelen ten behoeve van gehandicapte personen niet als staatssteun beschouwd, bijvoorbeeld omdat ze van algemene aard zijn. Dergelijke maatregelen zullen ook in de toekomst niet als staatssteun worden aangemerkt.</p>
      <p sl="en">Het doel van de collectieve uitzonderingsregels is te bewerkstelligen dat de lidstaten de Commissie niet in kennis hoeven te stellen van overheidsmaatregelen die krachtens artikel 88 van het EG-Verdrag inderdaad staatssteun zijn, zolang de betrokken steunmaatregel voldoet aan een aantal voorwaarden als gespecificeerd in de verordeningen.</p>
    </intervention>
    <intervention id="2-315" speaker_id="23782" name="Jacek PROTASIEWICZ" is_mep="True" mode="spoken" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil de commissaris bedanken. Het probleem is dat het gebrek aan rechtszekerheid in sommige lidstaten, waaronder in mijn land, ertoe heeft geleid dat na de toetreding van Polen tot de Europese Unie het aantal bedrijven en ondernemingen dat bereid is gehandicapten in dienst te nemen, radicaal is teruggelopen. Dit vanwege de vrees het toegestane niveau van staatssteun te overschrijden.</p>
      <p sl="pl">Daarom wil ik deze kwestie nog een keer aanroeren. Ik ben er een voorstander van zeer duidelijk te maken dat het in dienst nemen van gehandicapte mensen, onafhankelijk van de plaats waar dit gebeurt en onafhankelijk van de sector waarin zij te werk gesteld worden, niet door de Commissie wordt beschouwd als staatssteun, maar als een vervangend middel om deze mensen te betrekken bij het arbeidsproces. Deze mensen zouden anders achterblijven in de marges van het maatschappelijk leven.</p>
    </intervention>
    <intervention id="2-316" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Steunmaatregelen van de staten ten behoeve van gehandicapte personen zullen, net als alle andere steunmaatregelen, slechts als staatssteun worden beschouwd indien de maatregelen voldoen aan alle voorwaarden die zijn gesteld in artikel 87, lid 1, van het EG-Verdrag. Dit betekent onder andere dat een maatregel geen staatssteun is als de steun wordt verleend aan gehandicapte personen en niet aan bedrijven. Evenzo botst een maatregel ten behoeve van gehandicapte personen niet met de regels van het Verdrag, als hij het handelsverkeer tussen de lidstaten niet ongunstig beïnvloedt, bijvoorbeeld omdat hij als ‘de minimis’ wordt beschouwd.</p>
    </intervention>
    <intervention id="2-318" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 45 van Martin Dimitrov (H-0219/07):</p>
      <p sl="nl">Betreft: Aanpassing van Richtlijn 92/84/EEG met het oog op de verhoging van de minimumaccijnstarieven voor alcoholhoudende dranken</p>
      <p sl="nl">Blijkens het desbetreffende voorstel van de Commissie (COM(2006)0486 – C6-0319/2006 – 2006/0165(CNS)) is zij voornemens Richtlijn 92/84/EEG in dier voege aan te passen dat de minimumaccijnstarieven voor alcoholhoudende dranken worden verhoogd. Ter staving van het voorstel wordt aangevoerd dat de bewuste minimumtarieven sinds 1992 niet meer zijn aangepast om rekening te houden met de inflatie over die periode, die 31% bedraagt.</p>
      <p sl="nl">Er zij op gewezen dat het bestaan van minimumaccijnstarieven in de loop van de laatste 15 jaar niet heeft geleid tot convergentie van de accijnstarieven binnen de EU. Het hoge accijnstarief voor alcoholhoudende dranken is de voornaamste reden en aanleiding voor de toename van de smokkelactiviteiten in met name Oost-Europa. Zo is in Bulgarije inmiddels een belasting ingevoerd op de binnenlandse productie van raki, hetgeen grote publieke onvrede heeft teweeggebracht.</p>
      <p sl="nl">Is de Commissie van mening dat er, gezien de forse inkomensverschillen binnen de EU, met name sinds de laatste twee uitbreidingen, nog steeds behoefte is aan minimumaccijnstarieven voor alcoholhoudende producten?</p>
    </intervention>
    <intervention id="2-319" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Ik kan de geachte afgevaardigde mededelen dat ik van mening ben dat de minimumaccijnstarieven voor alcoholhoudende dranken moeten blijven bestaan. Zoals ik heb gezegd in mijn persverklaring toen het voorstel op 8 september 2006 werd gepresenteerd, zijn de minimumtarieven de hoeksteen van het accijnsstelsel van de EU, die in 1992 zijn overeengekomen als het minimum dat nodig is voor het functioneren van de interne markt. Herwaardering van de minimumtarieven is een noodzakelijke stap om de toestand te herstellen die in 1992 is overeengekomen.</p>
      <p sl="en">Ik ben het ermee eens dat de accijnstarieven in de verschillende lidstaten meer moeten convergeren om de verstoringen van de mededinging en de fraude te verminderen. Zoals de geachte afgevaardigde echter zal weten, kan er zonder toestemming van alle lidstaten niets veranderen. Maar om nu simpelweg te concluderen dat dit een reden is om het minimumtarief maar af te schaffen, zoals de geachte afgevaardigde suggereert, lijkt me niet juist, gezien de noodzaak van enige harmonisatie binnen de gemeenschappelijke markt. Dit is daarom geen levensvatbaar voorstel.</p>
      <p sl="en">Ik wil graag nog wat meer informatie verstrekken over deze kwestie. Tijdens de zitting van de Raad hebben veel nieuwe lidstaten zich sterk verzet. Zij beweerden dat ze niets te maken hadden met het vertrekpunt in 1993, toen ze nog geen deel uitmaakten van de Europese Unie. Samen met het voorzitterschap hebben we daarom een compromisvoorstel gepresenteerd. In het compromisvoorstel is het vertrekpunt gewijzigd in 1 mei 2004, de datum van toetreding van de tien nieuwe lidstaten. Dat heeft onmiddellijk geleid tot een veel lager inflatiepercentage: in plaats van 31 procent is het nieuwe voorgestelde percentage slechts 4,5 procent. Dat was het nieuwe voorstel, maar één lidstaat, te weten de Republiek Tsjechië, heeft ook hierover een veto uitgesproken.</p>
    </intervention>
    <intervention id="2-320" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, het is geen punt van orde, maar ik vroeg me af of vraag 46 vandaag in dit Huis zal worden beantwoord. Als dat niet het geval is, zou ik namelijk een aanvullende vraag willen stellen naar aanleiding van deze specifieke vraag.</p>
    </intervention>
    <intervention id="2-321" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 46 is ingetrokken.</p>
    </intervention>
    <intervention id="2-322" speaker_id="34252" name="Martin DIMITROV" is_mep="True" mode="spoken" nationality="Bulgaria" birth_date="13-04-1977" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="nl">Господин Ковач, уважаеми г-н Председател, не съм доволен от Вашия отговор. Оставам с впечатлението, че Вие сте решили да увеличите всички нива на акцизите. Вече има Ваши предложения за по-високи акцизи върху алкохолните продукти и върху дизела. Нивата на доходи в страни като България и Румъния са повече от десет пъти по-ниски в сравнение със „старите“ страни-членки на Европейския съюз. Това създава непропорционално по-висока данъчна тежест и сериозни стимули за неплащане на данъци и „сива“ икономика. Така че тези идеи за увеличение на акцизното облагане ще доведат до още по-сериозни протести, протести които вече са факт в България. Имаше митинги, имаше подписки срещу увеличението на акцизното облагане. Предложенията, които Вие сте внесли, не са обосновани. Не виждам икономическата логика зад тях. Те ще доведат единствено до още по-високи стимули за неплащане на данъци. Например, вземете предвид, че за 15 години акцизните ставки върху алкохолните продукти не са довели до сближаване на нивата. За 15 години. Така че това, което правите няма да има ефект.</p>
    </intervention>
    <intervention id="2-323" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Ik heb begrepen dat de Commissie zich bewust is van de problemen in de nieuwe lidstaten. Voordat zij tot de Europese Unie toetraden, moesten ze het acquis communautaire accepteren en minimumaccijnstarieven toepassen, al werden enkele uitzonderingen toegestaan. Het is nu heel moeilijk voor de nieuwe lidstaten, met inbegrip van Bulgarije, het minimumaccijnstarief voor alcoholhoudende dranken te verhogen.</p>
      <p sl="en">We hebben de Raad daarom een voorstel gepresenteerd, dat in algemene termen is gesteld, zonder specifieke cijfers. Na een besluit van de Raad zijn we overeengekomen dat iedere lidstaat, zonder dat is gespecificeerd of het om een nieuwe of om een oude lidstaat gaat, die het moeilijk vindt het accijnstarief te verhogen, om een uitzondering kan verzoeken. Bulgarije en Roemenië waren op dat moment nog geen lid van de Europese Unie, maar dit geldt zeker voor deze twee landen. Als Bulgarije dus moeite heeft te voldoen aan de verordening die toen is vastgesteld, kan het om een uitzondering verzoeken, en ik ben er zeker van dat de Commissie zo'n verzoek zal steunen.</p>
    </intervention>
    <intervention id="2-324" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Naar aanleiding van mijn gedachtewisseling met mijnheer De Rossa ga ik voor deze keer akkoord met drie aanvullende vragen.</p>
    </intervention>
    <intervention id="2-325" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Commissaris, u en ik heb hebben in het verleden al meerdere keren over deze kwestie geredetwist, maar u erkent hopelijk dat de zeer grote divergentie in accijnstarieven voor alcoholhoudende dranken en andere accijnsplichtige producten in Europa een van de grote struikelblokken is voor het verwezenlijken van een echte gemeenschappelijke markt in Europa.</p>
      <p sl="en">Bent u het met me eens dat een verhoging van de minimumtarieven met een willekeurig percentage een verhoging van 0 procent oplevert voor accijnstarieven die in sommige landen 0 procent zijn, en dat de divergentie daarmee alleen maar groter wordt? Streeft u geen onmogelijk doel na, en zou het niet het beste zijn de minimumtarieven helemaal af te schaffen en de vrije markt vrij zijn gang te laten gaan voor commerciële producten en producten voor persoonlijk gebruik?</p>
    </intervention>
    <intervention id="2-326" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Als ik u juist heb begrepen, zou uw voorstel of idee niet alleen betrekking hebben op alcoholhoudende dranken, maar op alle accijnzen. Maar zelfs als u dat niet bedoelt: als we zouden besluiten het minimumaccijnstarief voor alcoholhoudende dranken af te schaffen, zou dat gevolgen hebben voor de accijnzen voor energie en tabaksproducten.</p>
      <p sl="en">Ik denk niet dat dit een oplossing zou kunnen zijn, want als er geen minimumaccijnstarief was, zou dat sommige lidstaten inspireren om voor zeer lage of helemaal geen accijnstarieven te kiezen. Dat zou op zijn beurt meer smokkel en meer grensoverschrijdend winkelen tot gevolg hebben, wat zeker zou leiden tot een verdere verstoring van de interne markt. Ik begrijp de logica van uw redenering, maar ik denk niet dat dit het probleem zou oplossen. Integendeel! Het zou leiden tot een verdere verstoring van de interne markt.</p>
    </intervention>
    <intervention id="2-327" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Ik denk niet dat een laag accijnstarief of het ontbreken van een accijnstarief leidt tot een toename van smokkelactiviteiten. Juist de hoge accijnstarieven maken mogelijk dat er drank vanuit Oost-Europese landen wordt gesmokkeld, waar er geen sprake is van dergelijke accijnstarieven en waar alcohol goedkoop is.</p>
      <p sl="lt">Als we in bredere zin over de accijnstarieven praten en de accijnzen op motorbrandstoffen en andere producten zouden verlagen, dan zouden we daarmee de economie helpen groeien en concurrerender maken.</p>
      <p sl="lt">Ik wil de vraag breder stellen, te weten: als we discussiëren over de accijnstarieven voor drank, kunnen we dan ook niet nadenken over voorlichtingsmaatregelen die leiden tot een geringer gebruik van dit product? Want op dit moment wordt er zwaar gedronken, vooral onder jongeren.</p>
    </intervention>
    <intervention id="2-328" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Mijnheer de Voorzitter, er spelen verschillende overwegingen met betrekking tot de accijnstarieven voor alcoholhoudende dranken en tabaksproducten, bijvoorbeeld gezondheidsoverwegingen. Veel lidstaten willen geen laag accijnstarief vanwege gezondheidsfactoren, en ik begrijp hun standpunt.</p>
      <p sl="en">Wat betreft energie: het brandstofverbruik zou stijgen als we het accijnstarief voor bepaalde energieproducten zoals brandstoffen niet zouden verhogen. Dit zou leiden tot meer vervuiling en zou het bijkomende gevaar van klimaatverandering vergroten. Accijns speelt daarom een belangrijke rol, niet alleen in het verbeteren van de interne markt, maar ook op andere gebieden zoals gezondheid, klimaatverandering en milieufactoren. Als we een accijnstarief hebben, is het heel logisch een minimumtarief vast te stellen waar geen enkele lidstaat onder mag gaan zitten.</p>
    </intervention>
    <intervention id="2-329" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik wilde een vraag stellen over vraag 46 en commissaris Kovács vragen welke plannen of bevoegdheden de Commissie met betrekking tot belastingvraagstukken heeft om een land als bijvoorbeeld Ierland te dwingen zijn grondslag voor de vennootschapsbelasting te verhogen? Ik neem aan dat uw antwoord zal zijn dat u die niet hebt. Ik zou het echter echt waarderen als u de bevoegdheden en plannen die de Commissie heeft om een verhoging van de vennootschapsbelasting in Ierland af te dwingen, te boek zou willen stellen.</p>
    </intervention>
    <intervention id="2-330" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Deze vraag heeft niets te maken met het onderwerp dat we hier nu bespreken, maar ik luister graag naar uw vragen en ik ben blij dat ik de gelegenheid heb ze te beantwoorden.</p>
      <p sl="en">Allereerst wil ik duidelijk maken dat de Commissie er zelfs niet van droomt de tarieven van de vennootschapsbelasting te verhogen of te harmoniseren. Dat is allesbehalve onze bedoeling. Wat we in gedachten hebben, en wat we al als een algemeen voorstel, niet eens een wetgevingsvoorstel, hebben ingediend, is de harmonisatie van alleen de belastinggrondslag, dat wil zeggen, de berekening van de belastinggrondslag, die nu per lidstaat verschilt. We hebben 27 verschillende manieren om de belastinggrondslag te berekenen, wat enorm hoge kosten van naleving en administratieve lasten voor ondernemingen met zich meebrengt. Het ontbreken van consolidatie en transparantie maakt het heel moeilijk, of zelfs zinloos, het vennootschapstarief van Ierland (12,5 procent) te vergelijken met dat van Frankrijk (meer dan 30 procent), want we kunnen de beide belastinggrondslagen niet vergelijken.</p>
      <p sl="en">We zijn niet van plan de belastingtarieven te harmoniseren, alleen de methode volgens welke de belastinggrondslag wordt berekend, en we hebben zeker geen bevoegdheid dingen af te dwingen. Als het huidige wetgevingsvoorstel volgens onze tijdsplanning begin 2008 unaniem wordt goedgekeurd, moeten Ierland en alle andere lidstaten de wetgeving natuurlijk naleven. Als er geen consensus is, en ik denk dat er zeker in het begin geen consensus zal zijn, kunnen we een nieuw voorstel indienen, niet voor alle 27 lidstaten, maar alleen voor de lidstaten die zich erbij willen aansluiten. Dat noemen we nauwere samenwerking. Nauwere samenwerking is facultatief. Alleen de lidstaten die het eens zijn met het beoogde doel van het voorstel, zouden dan deelnemen. Naar mijn beste weten zal Ierland niet tot de landen behoren die voorstander van deelname zullen zijn.</p>
      <p sl="en">Ik denk echter dat, zodra de positieve ervaringen algemeen bekend zijn, zelfs de lidstaten die voorlopig nog terughoudend zijn en zich aan het begin van de nauwere samenwerking niet willen aansluiten, zich na een tijdje kunnen aansluiten, want een van de voorwaarden van nauwere samenwerking is dat de deur blijft openstaan voor andere lidstaten die in een later stadium alsnog willen meedoen.</p>
    </intervention>
    <intervention id="2-331" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Ik heb het woord gevraagd betreffende vraag 45, dat wil zeggen voordat de heer De Rossa het woord kreeg. Ik heb echter geen gelegenheid gekregen om de heer Kovács een vraag te stellen over de kwestie die we hier feitelijk bespraken, namelijk vraag 45 over accijns op alcohol.</p>
    </intervention>
    <intervention id="2-332" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Zoals u weet staat het Bureau slechts twee aanvullende vragen toe. Voor deze keer ging ik akkoord met drie, omdat mijnheer De Rossa op het punt stond om het woord te voeren over een andere vraag, die werd ingetrokken. Het is aan de wellevendheid van mijnheer Kovács te danken dat de vraag van mijnheer De Rossa beantwoord is.</p>
    </intervention>
    <intervention id="2-333" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 47 van Gianluca Susta (H-0216/07):</p>
      <p sl="nl">Betreft: Europese scholen – inschrijvingen</p>
      <p sl="nl">Op dit ogenblik loopt de periode voor de inschrijvingen in de Europese scholen in Brussel, die door de centrale inschrijvingsautoriteit worden beheerd.</p>
      <p sl="nl">Deze autoriteit is in realiteit een lege schelp, aangezien zij noch over personeel, noch over middelen beschikt. Zij verzamelt met name niet alle informatie die nodig is om de gegevens van de huidige en toekomstige inschrijvingen effectief te kunnen controleren (ontbreekt bijvoorbeeld: het aantal broers en zussen dat de komende jaren nog moet worden ingeschreven). Bovendien schiet de informatiecampagne tekort en wordt onder andere geen ontvangstbewijs voor de gedane inschrijvingen aan de gezinnen afgegeven.</p>
      <p sl="nl">Is de Commissie niet van mening dat het gebrek aan professionaliteit van het algemeen secretariaat van de scholen, in combinatie met de verwaarlozing door de bevoegde personen binnen DG Admin, eens te meer het toezicht van de Hoge Raad, bedoeld om een transparant en onpartijdig inschrijvingsproces te garanderen, nutteloos dreigen te maken, en vooral elke verbetering van het inschrijvingsbeleid in de toekomst onmogelijk maken?</p>
      <p sl="nl">Welke maatregelen is de Commissie van plan te nemen om het bevolken van Berkendael te laten mislukken?</p>
      <p sl="nl">Wat is de Commissie van plan te ondernemen opdat bij de beroepskamer van de Europese scholen beroep tegen de besluiten op het gebied van inschrijvingen kan worden aangetekend, om welke reden van rechtswege ook, met ingang van de lopende inschrijvingsperiode?</p>
    </intervention>
    <intervention id="2-334" speaker_id="photo_generic" name="Siim Kallas" is_mep="True" mode="spoken">
      <p sl="nl">vicevoorzitter van de Commissie . – Het onderwerp van de Europese scholen is een van de ingewikkeldste vraagstukken van mijn portefeuille.</p>
      <p sl="nl">De raad van bestuur van de Europese scholen heeft een centrale inschrijvingsautoriteit opgericht om om te gaan met de door het gastheerland gecreëerde zeer moeilijke situatie in verband met het aanbod van een locatie voor de vierde school in Brussel. De Commissie heeft voortdurend gewerkt aan een duidelijk en objectief inschrijvingsbeleid met de noodzakelijke mate van flexibiliteit en met de mogelijkheid voor ouders om in beroep te gaan.</p>
      <p sl="nl">De Commissie heeft ouders en hun vertegenwoordigers in de loop van het schooljaar ook regelmatig op de hoogte gehouden. De Commissie deelt daarom het standpunt van de geachte afgevaardigde niet dat zij haar verantwoordelijkheden zou hebben verwaarloosd.</p>
      <p sl="nl">Zoals de raad van bestuur duidelijk heeft bepaald in zijn mededeling die in januari 2007 is goedgekeurd, geldt het inschrijvingsbeleid voor 2007-2008 alleen voor dit schooljaar. Het inschrijvingsbeleid voor het volgende schooljaar zal worden gebaseerd op een diepgaande analyse en nauwlettende monitoring van de situatie in en na het eerste jaar waarin de Europese school Berkendael functioneert. In het beleid zal ook rekening worden gehouden met alle relevante elementen en de vorderingen van de leerlingen van de verschillende Europese scholen in Brussel in het schooljaar 2007-2008.</p>
      <p sl="nl">De secretaris-generaal van de Europese scholen heeft duidelijke procedures opgesteld voor individuele beroepen en heeft de raad van bestuur een voorstel voorgelegd dat in de vergadering van de raad van bestuur in april moet worden goedgekeurd, teneinde ouders de mogelijkheid te geven beroep aan te tekenen tijdens het lopende inschrijvingsproces. Een voorstel om de algemene regels van de Europese scholen te wijzigen om de bevoegdheden van de Klachtencommissie te verruimen tot besluiten die verband houden met inschrijvingen is in maart 2007 besproken door het Gemengd Pedagogisch Comité, op 19 tot en met 21 maart 2007 door het Administratief en Financieel Comité en op 28 maart door de Centrale Inschrijvingsautoriteit, waarna het voorstel op 17 april is voorgelegd aan de raad van bestuur.</p>
      <p sl="nl">Vóór de indiening van het voorstel bij de raad van bestuur heeft de Commissie verzocht de noodzakelijke maatregelen te nemen om te waarborgen dat de termijnen voor het reageren op beroepen worden afgestemd op de datum waarop het volgende schooljaar begint. De Commissie is verheugd dat de raad van bestuur op 17 en 18 april een tijdelijke regeling heeft vastgesteld en dat er kortere termijnen zijn vastgesteld voor het mogelijk aantekenen van beroep door ouders. In deze vergadering heeft de Commissie er desalniettemin op gestaan dat zo snel mogelijk een evaluatie van de veranderingen in de procedures en in de noodzakelijke middelen van de Klachtencommissie wordt uitgevoerd, teneinde aan de eisen te voldoen die verband houden met de uitbreiding van zijn bevoegdheden.</p>
    </intervention>
    <intervention id="2-335" speaker_id="28420" name="Lapo PISTELLI" is_mep="True" mode="spoken" nationality="Italy" birth_date="20-06-1964" birth_place="Firenze" p_group="Group of the Alliance of Liberals and Democrats for Europe" m_state="IT">
      <p sl="it">ter vervanging van de auteur . Mijnheer de Voorzitter, ik wil graag commissaris Kallas bedanken.</p>
      <p sl="it">Ik wil de commissaris vragen of de Commissie voornemens is om tegen elke prijs het beleid om de locatie Berkendael op te vullen, voort te zetten ingeval de meerderheid van de ouders van leerlingen die momenteel naar Berkendael zouden gaan het er niet mee eens is dat hun kinderen naar deze tijdelijke locatie gaan. Zijn er alternatieven voorhanden? Is het bijvoorbeeld mogelijk om, zoals ouderverenigingen hebben gevraagd, gehoor te geven aan de verzoeken om een beperkte toegang tot de oude scholen in Brussel in te voeren? En zo ja, onder welke voorwaarden kunnen ze worden gekozen?</p>
    </intervention>
    <intervention id="2-336" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Allereerst moet ik zeggen dat de kwestie van de scholen in Brussel heel gecompliceerd is door de grote toename van het aantal leerlingen in de laatste jaren. Alle hoofdscholen zijn overvol. Zoals u wellicht weet, hebben de Belgische autoriteiten daarom een extra locatie voor de volgende school aangewezen in Laken. Berkendael is een tijdelijke locatie. Tot nu toe heb ik geen informatie ontvangen dat ouders de locatie Berkendael hebben geweigerd. Ik weet dat er discussies zijn, maar zoals u weet, zijn de Europese scholen een autonome entiteit die wordt bestuurd door een raad van bestuur, waarin alle lidstaten zijn vertegenwoordigd. Alle alternatieve locaties en eventuele voorstellen betreffende de infrastructuur van de scholen hangen af van de Belgische autoriteiten, voor wie de kwestie van de sociale infrastructuur voor de Europese instellingen steeds moeilijker wordt.</p>
    </intervention>
    <intervention id="2-337" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de commissaris, is het u bekend dat het voor ouders die niet bij de Europese instellingen werken steeds moeilijker wordt om hun kinderen op Europese scholen onder te brengen? Daardoor ontstaat er een zekere gettovorming, en met name neemt ook de acceptatie bij de Brusselse bevolking verder af.</p>
      <p sl="de">Ten tweede wil ik u vragen hoe men er, gezien het buitengewoon slechte openbaar vervoer, bij is gekomen om de vierde school in Laken te vestigen. De schoolbussen die gaan rijden, zullen de leerlingen door de hele stad moeten rijden, waardoor de scholieren veel tijd verliezen. Waarom kon er in samenspraak met de Belgische autoriteiten geen betere locatie worden gevonden?</p>
    </intervention>
    <intervention id="2-338" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – We hebben geprobeerd met de Belgische autoriteiten samen te werken om alle mogelijke locaties te verkennen. Er zijn niet zoveel locaties in Brussel die aan alle essentiële eisen voor deze gecompliceerde taak voldoen. Tot nu toe is dit in handen van de Belgische autoriteiten geweest: zij komen met voorstellen voor locaties voor dependances en tijdelijke locaties, en we kunnen daar niet veel aan veranderen. We hebben geprobeerd samen met de raad van bestuur andere oplossingen te vinden, maar tot nu toe wordt dit bepaald door de Belgische autoriteiten.</p>
      <p sl="en">Wat betreft categorie 3 en een mogelijk ‘getto’ voor Europese ambtenaren in categorie-3-scholen (ik gebruik hier een bepaalde terminologie waarmee ik vertrouwd ben), geldt dat dit studenten zijn die geen kinderen van personeelsleden van de Europese instellingen zijn. De kinderen van personeelsleden van andere internationale instellingen vallen in de zogenoemde categorie 2. Categorie 3 betreft vrije plaatsen die worden toegewezen aan kinderen van andere ouders, op basis van beschikbaarheid. Zoals ik al zei, is het steeds moeilijker om ouders die bij onze instellingen werken, de benodigde plaatsen op onze kinderopvang en scholen te bieden. Bij het huidige kader van regels en voorwaarden moeten we natuurlijk voorrang geven aan ons eigen personeel, aan de kinderen van degenen die werken bij de Europese instellingen. Ik ben het echter volkomen met u eens dat er een probleem is, en we moeten nadenken over manieren om het stelsel van Europese scholen verder te ontwikkelen. Er zijn nog meer ideeën over hoe dit stelsel flexibeler kan worden gemaakt en hoe andere schooltypen kunnen worden ontwikkeld, waarvan het meest veelbelovend de type-3 school is, die eigenlijk een soort Europese school is. Onder bepaalde voorwaarden kunnen deze scholen een Europees baccalaureaatscertificaat afgeven. Dit is het meest veelbelovende deel van dit project en we kunnen niet zonder dit deel. Het stelsel verkeert in een zeer ernstige impasse, maar dit voorstel is goedgekeurd door de lidstaten in een vergadering van de Raad waaraan vertegenwoordigers van de ministers van Onderwijs deelnamen en waaraan ook ik heb deelgenomen.</p>
      <p sl="en">Het basisidee is er dus, en we kunnen nog veel meer Europese scholen krijgen die opleiden tot een Europees baccalaureaat als een bepaald type onderwijscertificaat, wat een veel opener stelsel zou zijn.</p>
    </intervention>
    <intervention id="2-339" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, naar aanleiding van de vraag van mijn collega wilde ik u vragen of bij het inschrijven van kinderen met leermoeilijkheden op school, evenals bij inschrijving van leerlingen in – met name – afdelingen waar een minder gesproken taal de voertaal is, zoals het Grieks, rekening wordt gehouden met deze bijzondere moeilijkheden. Waarom wordt geen rekening gehouden met leermoeilijkheden, ofschoon dat wel gebeurt in de wetgeving van de landen van herkomst?</p>
    </intervention>
    <intervention id="2-340" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – In principe, ja: er bestaat een systeem voor het omgaan met kinderen met leermoeilijkheden, maar ik ken de details niets. We hebben enkele specifieke gevallen gehad waarin er grote problemen waren met het aanpassen van het systeem aan de behoeften van kinderen met bepaalde problemen. Er is echter een systeem, en de raad van bestuur, het secretariaat-generaal en de administratie van de Europese scholen proberen de scholen aan te passen aan de behoeften van kinderen met specifieke problemen.</p>
    </intervention>
    <intervention id="2-341" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 48 van Proinsias De Rossa (H-0247/07):</p>
      <p sl="nl">Betreft: Herstructurering van Eurydice</p>
      <p sl="nl">Beseft de Commissie wat de consequenties voor het Europees beleid zullen zijn als het geheel aan onderzoeksvaardigheden en deskundigheid inzake het Europese onderwijsbeleid en Europese onderwijsprogramma's verloren gaat, dit als uitvloeisel van het besluit om het huidige professionele personeel van de Eurydice-eenheid te vervangen door medewerkers die worden aangeworven via een algemeen vergelijkend onderzoek dat niet bedoeld is en ook niet is opgezet om de ervaring van het huidige personeel van deze eenheid of van personeelsleden met rechtstreeks vergelijkbare ervaring en vaardigheden op dit gebied te valoriseren? Kan de Commissie aangeven of zij stappen wil ondernemen – en, zo ja, welke – om dit onverantwoordelijke verlies van kostbare kennis, waartoe dit initiatief onvermijdelijk zal leiden, te voorkomen?</p>
    </intervention>
    <intervention id="2-342" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Mijnheer de Voorzitter, afgelopen februari heeft de Commissie het besluit tot oprichting van het Uitvoerend Agentschap onderwijs, audiovisuele media en cultuur gewijzigd. Deze wijziging heeft het mandaat van het Agentschap verlengd tot 2015 en het Agentschap gemandateerd om vanaf 2008 het informatienetwerk inzake onderwijs in Europa, Eurydice, te leiden. Het besluit is genomen nadat het positieve standpunt van het Europees Parlement en het regelgevend comité van de Raad voor het Uitvoerend Agentschap was gehoord.</p>
      <p sl="en">Dit programma wordt momenteel beheerd door een particuliere instantie op basis van een contract met de Commissie, dat aan het einde van dit jaar afloopt. De Commissie heeft geen specifieke problemen met het aanwerven van het huidige personeel, maar het personeelsbeleid van uitvoerende agentschappen moet met name garanderen dat de selectieprocedures voor arbeidscontractanten transparant zijn en dat ze alle geïnteresseerde kandidaten gelijk behandelen. Het Agentschap heeft het personeel dat aan de Eurydice-activiteit werkt, er daarom op gewezen dat het Europees Bureau voor personeelsselectie (EPSO) onlangs de selectieprocedure voor arbeidscontractanten heeft gestart. Als zij deelnemen aan deze selectieprocedure en succesvol zijn, kan het Agentschap hun een contract als arbeidscontractant aanbieden.</p>
      <p sl="en">Het selectieproces van het EPSO bestrijkt bovendien een scala van profielen. Wanneer personeelsleden die thans aan de Eurydice-activiteit werken, door de selectieprocedure van het EPSO komen, wordt bij de aanwerving rekening gehouden met hun specifieke ervaring. Het Agentschap heeft bovendien al toegezegd de resultaten van de selectie van EPSO te zullen afwachten en pas daarna de arbeidscontractanten aan te werven die het voor de Eurydice-activiteit nodig zal hebben.</p>
    </intervention>
    <intervention id="2-343" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, de commissaris zal de zorgen begrijpen van degenen die momenteel bij de Eurydice-eenheid werken. Zij vrezen dat ze hun baan zullen verliezen door de aanwervingsprocedure die nu wordt ingevoerd. Het EPSO was in feite slechts bedoeld als een algemenere aanwervingsprocedure, en niet als een aanwervingsprocedure voor een specifiek agentschap. We hebben hier werknemers die ervaren zijn, die over veel expertise beschikken, en die verloren kunnen gaan voor de eenheid door de procedure die is ingevoerd, omdat degenen die een plaats in het panel zouden krijgen door de EPSO-procedure, natuurlijk zouden wedijveren met degenen die al in situ zijn en die de expertise en de ervaring hebben.</p>
    </intervention>
    <intervention id="2-344" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Er zijn afgevaardigden die hebben gezegd dat deze mensen hun baan verliezen door een selectieprocedure. Dit is niet het geval. Het contract tussen de Europese instelling en de particuliere instantie loopt af, en de functies worden overgenomen door een Europees agentschap, dus het gaat om een andere procedure. Het is echt onmogelijk om mensen van een particuliere instantie buiten de normale procedures om als ambtenaar van de Europese Unie aan te nemen. U moet begrijpen dat bij de Europese instellingen tot zo'n veertigduizend mensen voltijds of in deeltijd werken. De regels voor het aanwerven van mensen zijn heel streng en worden heel serieus nageleefd en ze worden gecontroleerd door de vakbonden. De Commissie probeert zich dus heel duidelijk aan deze regels te houden. De regels zijn dat iedereen gelijk moet worden behandeld, en voor het aanwerven van mensen van buitenaf moet de procedure verlopen volgens zeer duidelijke personeelsvoorschriften en -regels. Dat is dus de basis.</p>
      <p sl="en">We hadden deze problemen ook toen we, in het kader van de bestuurlijke hervormingen, mensen met verschillende typen contracten hebben overgebracht naar het arbeidscontractantmodel, dat is goedgekeurd als onderdeel van de bestuurlijke hervorming. De procedure is toen vrij soepel verlopen. Ik denk daarom dat deze mensen alle kans hebben om hun werk te behouden. Ze moeten echter wel de noodzakelijke procedures doorlopen, en dat is in dit geval de selectieprocedure van het EPSO.</p>
    </intervention>
    <intervention id="2-345" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 49 van Leopold Józef Rutowicz (H-0251/07):</p>
      <p sl="nl">Betreft: Kosten van het beheer van de gebouwen van het EU</p>
      <p sl="nl">Voor het beheer van de gebouwen van het EP in Straatsburg, genaamd IPE-0, IPE-1 en IPE-2 (ook bekend onder de namen WIC en SDM), is er een bedrag gereserveerd dat op een in maatschappelijk opzicht nuttiger wijze zou kunnen worden aangewend, bij voorbeeld voor wetenschappelijk onderzoek. Het is nogal schokkend te constateren dat er sprake is van te hoge betalingen, die volgens gegevens van de administratie van het Parlement over de 25-jarige contractperiode oplopen tot niet minder dan 32 miljoen euro (A6-0280/2006 , verslag Markus Ferber).</p>
      <p sl="nl">Welk plan bestaat er voor het beheer van het vermogen van het EU, vanuit een oogpunt van beperking van de kosten voor onroerend goed, een betere aanwending hiervan en een verlaging van de administratieve kosten?</p>
    </intervention>
    <intervention id="2-346" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – De vraag betreft de financiering van het huisvestingsbeleid. De Commissie is natuurlijk uitsluitend verantwoordelijk voor haar eigen gebouwen en is niet in een positie dat zij commentaar kan leveren op de plannen van de andere instellingen. Wat de Commissie betreft, wordt alle moeite gedaan om ervoor te zorgen dat de financiële middelen voor de huisvesting van het personeel van de Commissie verstandig worden beheerd, teneinde de beheerskosten op dit gebied tot een minimum te beperken.</p>
      <p sl="en">De Commissie volgt de vastgoedmarkt in Brussel en Luxemburg nauwlettend en is een succesvol onderhandelaarster gebleken wanneer het gaat om de financiële voorwaarden voor haar gebouwen. De Commissie analyseert de kosteneffectiviteit van de verschillende opties, kopen of leasen. De Commissie heeft gekozen voor een beleid van decentralisatie door enkele van haar kantoren en directoraten-generaal buiten de Europese wijken van Brussel en Luxemburg te vestigen. Daardoor zijn niet alleen de prijzen van deze gedecentraliseerde gebouwen lager dan die van de equivalente gebrouwen in de Europese wijk, maar is er ook minder druk op de prijzen van onroerend goed in de Europese wijk. En wat heel belangrijk is, de Commissie schenkt speciale aandacht aan de efficiëntie van gebouwen door ervoor te zorgen dat de inrichting flexibel is en door het beschikbare oppervlak maximaal te benutten. De ruimteverspilling wordt tot een minimum beperkt. In 2002 is het communautair milieubeheer- en milieuauditsysteem (EMAS) van start gegaan, teneinde de energieprestaties, het verbruik van hulpbronnen en de emissiecontroles in gebouwen te verbeteren.</p>
      <p sl="en">De Commissie ontwikkelt momenteel een nieuwe kostenmethodologie voor de hele levenscyclus van gebouwen om de technische kwaliteit van de gebouwen te beoordelen, met inbegrip van hun energie-efficiënte. Deze methodologie zal naar verwachting vanaf september 2008 worden toegepast. Alle minder efficiënte gebouwen zullen geleidelijk worden vervangen door beter ontworpen gebouwen met lagere kosten.</p>
      <p sl="en">Dank u wel voor uw uitleg over het huisvestingsbeleid van het Parlement. Zoals ik echter heb gezegd, is dit de Commissie, en we geven geen commentaar op de huisvestingsplannen van andere instellingen.</p>
    </intervention>
    <intervention id="2-347" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Mijnheer de Voorzitter, wat zou het mooi zijn wanneer deze spaarzaamheid niet alleen in de Commissie zou bestaan, maar overal. Er is immers een enorm gebrek aan geld voor wetenschappelijke onderzoeksprogramma’s, die voor ons allen een toegevoegde waarde hebben.</p>
      <p sl="pl">Ondertussen wordt er geld verspild aan gebouwen die leeg blijven staan, wat een verlies is voor ons allemaal: voor de Commissie, de Raad en het Europees Parlement. Is de commissaris van mening dat het analyseren van al het onroerend goed van de Europese Unie en het aannemen van een of ander strategisch actieplan met het doel deze gebouwen beter te gebruiken, uiteindelijk nut zal hebben?</p>
    </intervention>
    <intervention id="2-348" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Ik kan alleen maar zeggen dat we ook een goede informatie-uitwisseling en samenwerking hebben tussen de relevante diensten in de Commissie die te maken hebben met het huisvestingsbeleid, en de relevante diensten binnen het Parlement. De Commissie streeft ernaar zaken te bespreken, zoals hoe we al onze diensten samen met het Parlement in Brussel huisvesten. Het uitgangspunt moet natuurlijk efficiëntie zijn en een zo verstandig mogelijk gebruik van de begrotingsmiddelen.</p>
    </intervention>
    <intervention id="2-349" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Commissaris, wij hebben een richtlijn goedgekeurd over energieprestatiecertificaten voor gebouwen. Heeft u al eens een gebouw van de Europese Unie gezien waar bij de ingang wordt aangegeven hoe energie-efficiënt het gebouw is?</p>
    </intervention>
    <intervention id="2-350" speaker_id="photo_generic" name="Siim Kallas" is_mep="True" mode="spoken">
      <p sl="en">vicevoorzitter van de Commissie . – Ik heb waarschijnlijk niet alle nuances van uw vraag meegekregen, maar er moet gezegd worden dat, vanuit het standpunt van de Commissie, zes van onze gebouwen van verschillende certificeringsbureaus een goede beoordeling hebben gekregen op het punt van de milieueisen en energie-efficiënte. We beschikken natuurlijk over meer dan zestig gebouwen in Brussel, en enkele daarvan zijn zeer oud en zouden moeten worden vervangen, maar zes gebouwen zijn geprezen om hun energie-efficiënte. We vergelijken ook de reducties in de CO2-uitstoot in de gebouwen, en die laten zien dat de nieuwe gebouwen heel goed zijn.</p>
    </intervention>
    <intervention id="2-351" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Daar de vraagsteller afwezig is, komt vraag nr. 50 te vervallen.</p>
    </intervention>
    <intervention id="2-352" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 51 van Claude Moraes (H-0180/07):</p>
      <p sl="nl">Betreft: Europees Regionaal Ontwikkelingfonds</p>
      <p sl="nl">Kan de Commissie toelichten hoe in de operationele programma's in het kader van het Europees Regionaal Ontwikkelingsfonds rekening wordt gehouden met achtergestelde bevolkingsgroepen? Kan de Commissie verzekeren dat specifieke kwesties waarmee armere gemeenschappen te maken hebben prioriteit krijgen bij de beoordeling van deze operationele programma's?</p>
    </intervention>
    <intervention id="2-353" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . – Mijnheer de Voorzitter, wat betreft de eerste vraag: onze communautaire strategische richtlijnen voor het cohesiebeleid voor 2007-2013 bevatten in feite een artikel dat gelijkheid tussen mannen en vrouwen en non-discriminatie in het algemeen waarborgt. Deze bepaling stelt duidelijk dat de lidstaten passende maatregelen dienen te nemen om in ieder stadium van het beheer of de voorbereiding van programma's van de Europese structuurfondsen alle discriminatie te voorkomen.</p>
      <p sl="en">Tijdens de onderhandelingen over en de monitoring van het programma en de projecten let de Commissie er in het bijzonder op dat dit horizontale principe van non-discriminatie volledig wordt gerespecteerd. De uitvoeringsvoorschriften van de Commissie bevatten ook de verplichting voor de lidstaten en regio's verslag te doen van de tenuitvoerlegging van de operationele programma's, ook met betrekking tot het respect en de bevordering van principes inzake gelijke kansen in het kader van de jaarlijkse en eindaanpassingen van de tenuitvoerlegging.</p>
      <p sl="en">Wat betreft het deel van de vraag over de minder bevoorrechte gebieden, landen en regio's, kiest het cohesiebeleid voor een zeer proactieve aanpak van het probleem van de armoede, dat in deze minder bevoorrechte landen en regio's zeker groter is. Door de methode van toerekening verstrekt dit beleid de minder bevoorrechte regio's en landen relatief meer financiële middelen. Tijdens de programmering en tenuitvoerlegging van programma's leggen we ook nadruk op groei en het scheppen van banen door investeringen te bevorderen.</p>
      <p sl="en">Met name binnen het Europees Sociaal Fonds voeren we zeer specifieke acties uit die gericht zijn op het versterken van de sociale insluiting van achtergestelde mensen met het oog op hun duurzame integratie en tewerkstelling. Voor de periode 2007-2013 hebben we ook de investeringen gecategoriseerd, en het resultaat daarvan gebruiken we om de programmering te monitoren. We zullen dan ook de tenuitvoerlegging volgen. Onder de uitgavencategorieën bevinden zich ook enkele categorieën die verband houden met discriminatie. In de operationele programma's hebben we bijvoorbeeld al maatregelen die in dit stadium al zichtbaar zijn, om de toegang tot werk te verbeteren en de duurzame participatie en vooruitgang van vrouwen te vergroten. Daarvoor zal in Europa 2,7 miljard EUR worden geïnvesteerd. Voor de specifieke acties om de arbeidsparticipatie van migranten te vergroten is er 1,9 miljard EUR.</p>
      <p sl="en">Er is ook een categorie voor de verbetering van de sociale insluiting van achtergestelde mensen, vooral voor de herintreding van achtergestelde personen in het arbeidsproces. We zien nu al dat er in de komende jaren in de lidstaten bijna 8 miljard EUR in deze categorie zal worden geïnvesteerd; daarbij zullen de zaken worden aangepakt die u in uw vraag hebt genoemd.</p>
    </intervention>
    <intervention id="2-354" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Ik ben bijzonder blij met het antwoord van de commissaris op de vraag over de minder bevoorrechte gebieden. Ik wil haar met name vragen naar de betalingen van het Europees Regionaal Ontwikkelingsfonds aan mijn eigen kiesdistrict, te weten Londen, en enkele achterstandswijken daar. Ik heb de commissaris onlangs hierover geschreven, en ik vraag me af of zij zou kunnen uitleggen hoe een besluit om betalingen aan projecten in Londen op te schorten zou kunnen worden teruggedraaid, en of zij garanties zou kunnen geven dat dit snel kan gebeuren, wanneer de controleurs van de Commissie tevreden zijn. Ik wil haar niet overrompelen, als ze zich de brief niet meer kan herinneren, maar ik heb haar onlangs wel geschreven en ik zou het waarderen wanneer ik een antwoord krijg, hetzij nu hetzij in de nabije toekomst.</p>
    </intervention>
    <intervention id="2-355" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . – Ik wil kort zeggen dat we, met betrekking tot Londen, zeer binnenkort een oplossing hopen te vinden met de autoriteiten. Ik hoop dat de opschorting gauw zal worden beëindigd, zodra alle veranderingen zijn doorgevoerd die we van de autoriteiten verwachten. Ik begrijp uw zorgen over de armere wijken van Londen. Twee jaar geleden heb ik een van de speciale programma's bezocht die zijn bedoeld voor achtergestelde mensen en migranten in Londen. Ik hoop dat we gauw iets kunnen doen aan uw zorgen.</p>
    </intervention>
    <intervention id="2-356" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Commissaris, een van de grootste problemen waarmee benadeelde groepen te kampen hebben, is gebrek aan goede sanitaire voorzieningen. Wat denkt u dat de gevolgen van ontwikkelingen op het terrein van het waterbeleid en de afvalwaterstrategie zullen zijn voor de benadeelde gebieden?</p>
    </intervention>
    <intervention id="2-357" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . – Ik kan u vandaag niet precies vertellen hoeveel er direct zal gaan naar waterbehandeling in minder bevoorrechte gebieden, maar een van de prioriteiten uit hoofde van de eerste doelstelling van het Europees beleid, te weten de toegankelijkheid van de regio's, is zeker ook het aanpakken van milieuproblemen. Een van de milieuvraagstukken is de kwestie van de toegang tot water en waterproblemen van allerlei aard. Als u geïnteresseerd bent, kan ik u waarschijnlijk binnen een paar weken specifiekere informatie verstrekken over de bedragen die naar dit soort investeringen zullen gaan. Dit staat hoog op onze prioriteitenlijst. In dit stadium is dit alles wat ik kan zeggen.</p>
    </intervention>
    <intervention id="2-358" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 52 van Marie Panayotopoulos-Cassiotou (H-0182/07):</p>
      <p sl="nl">Betreft: Regionaal beleid voor de insulaire regio's</p>
      <p sl="nl">Het feit dat 2007 is uitgeroepen tot het "Europees jaar van gelijke kansen voor iedereen" heeft gevolgen voor het regionaal beleid van de EU. Om gelijke kansen te verzekeren voor de insulaire, bergachtige, halfbergachtige en dun bevolkte gebieden, zoals de Griekse eilanden, moeten voor de subsidiabiliteitsvoorwaarden soepeler criteria worden toegepast en moeten bepaalde deelgebieden met bijzondere problemen (bijvoorbeeld moeilijke toegankelijkheid, klimaatsomstandigheden, specifieke economische activiteiten) in het kader van het regionaal beleid een bijzondere behandeling krijgen.</p>
      <p sl="nl">Wat denkt de Commissie over de manier waarop de Europese Unie deze regio's tot nu toe heeft behandeld? Hoe verklaart zij dat deze regio's nog steeds achterliggen op andere vastelandsgebieden en dicht bevolkte regio's die spectaculaire vooruitgang boeken?</p>
    </intervention>
    <intervention id="2-359" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . – Voor zover ik begrijp, gaat de vraag over gelijke kansen en de eilandregio's.</p>
      <p sl="en">Zoals u weet, heeft het beleid als prioriteit de sociaaleconomische ongelijkheid tussen de regio's te verminderen. We doen dit door de beschikbare financiële middelen aan de regio's toe te wijzen op basis van hun relatieve welvaart. We onderzoeken echter ook de soorten investeringen die nodig zijn. We steunen groeibevorderende investeringen in het geval van de minder bevoorrechte regio's, zoals eilanden, teneinde hun problemen aan te pakken. Voor de periode 2007-2013 hebben we de speciale situatie van bepaalde gebieden erkend, niet alleen eilanden, maar ook dunbevolkte gebieden en bergachtige gebieden. We hebben specifieke voorzieningen voorgesteld. Een daarvan is een hoger cofinancieringspercentage, maar er zijn ook extra financiële toewijzingen voor veel van deze minder bevoorrechte gebieden.</p>
      <p sl="en">We hebben in onze strategische richtsnoeren ook een apart hoofdstuk opgenomen dat de aandacht van de lidstaten vestigt op de territoriale dimensie van het cohesiebeleid. In dit hoofdstuk hebben we het belang onderstreept en benadrukt van de territoriale eenheden die met verschillende soorten handicaps kampen. In dit stadium van de onderhandelingen met de lidstaten zorgen we er ook voor dat de lidstaten passend rekening houden met specifieke beperkingen die in deze gebieden en op deze eilanden gelden, vooral bij de voorbereiding van de operationele programma's en de goedkeuring van maatregelen voor de komende tien jaar.</p>
      <p sl="en">We hebben al een voorlopige beoordeling uitgevoerd van de programma's die aan de Commissie zijn voorgelegd voor de onderhandelingen, om te zien in hoeverre eilanden in de toekomst begunstigden zullen zijn. Tot nu toe heeft de Commissie 3,6 miljard EUR geoormerkt voor eilanden. Er is ook een specifieke toewijzing voor de ultraperifere regio's, die ook eilanden zijn, en deze bedraagt 3,8 miljard EUR. We hebben tevens met onze collega's die verantwoordelijk zijn voor het ESPON in Luxemburg afgesproken te werken aan betere indicatoren voor de minder bevoorrechte gebieden, teneinde actuelere gegevens over deze specifieke gebieden te hebben.</p>
      <p sl="en">Ook binnen andere portefeuilles, vooral die van commissaris Kroes, die verantwoordelijk is voor staatssteun, hebben we gevraagd om een speciale behandeling voor kleine eilanden met betrekking tot steun om startende ondernemingen te helpen. Deze eilanden wordt een bonus van 5 procent geboden.</p>
      <p sl="en">Het tweede deel van uw vraag stelt dat deze gebieden nog steeds achterliggen op andere gebieden. Ik moet zeggen dat de prestaties van deze gebieden tot nu toe niet uniform en negatief zijn geweest. We hebben diverse studies die duidelijk aantonen dat veel van deze gebieden, in het bijzonder eilanden, eerder last hebben van hun omvang en demografie dan van hun specifieke geografische locatie. In veel gebieden is de situatie aanzienlijk verbeterd. Madeira, de Canarische Eilanden en ook gebieden in Griekenland, zoals Notio Aigaio, hebben duidelijk een grote inhaalslag gemaakt.</p>
      <p sl="en">Ik wilde uitvoerig antwoord geven, omdat veel mensen naar ons toekomen met dezelfde zorgen over deze achtergestelde gebieden. Ze liggen ons heel na aan het hart. We bekommeren ons echt om de situatie in deze gebieden en we zien ook wat resultaten. Dat gezegd zijnde, besef ik dat er nog een lange weg te gaan is, en we hebben uw medewerking nodig op dit gebied.</p>
    </intervention>
    <intervention id="2-360" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, ik wil mevrouw de commissaris van harte bedanken voor haar antwoord, maar ik moet toch nog even terugkomen op het volgende. Om gelijke ontwikkeling van heel Europa te kunnen waarborgen, moet misschien in het bijzonder worden gezorgd voor programma’s die de ontwikkeling kunnen bevorderen van de gebieden die nog steeds een achterstand hebben. Afgezien van Madeira, waar u naar verwees, zijn er namelijk ook andere eilanden die zelfs niet over zee verbonden zijn met een centraal gebied. Is er verder in uw programma sprake van een speciale behandeling, van aantrekkelijke criteria voor de selectie van deze gebieden?</p>
    </intervention>
    <intervention id="2-361" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . We onderhandelen nu met Griekenland ook over de nationale en de operationele programma's. Wat wij hier zien is dat de autoriteiten nu ook een speciale prioriteit voorstellen, namelijk toegankelijkheid, met name voor eilanden. Ik hoop dus dat er binnen het operationele programma waarin de Griekse eilanden worden aangepakt, ook prioriteit zal worden gegeven aan hulp bij de toegankelijkheid van de eilanden. De problemen met de toegankelijkheid van eilanden zijn bij ons uiteraard ook bekend. Wij zijn hier gevoelig voor en wanneer dit voorstel er is, reageren wij hier ook op positieve wijze op, zodat wij ook hieraan met u kunnen werken.</p>
      <p sl="en">Ik weet niet of u nog meer specifieke informatieverzoeken heeft voor een specifiek gebied? In dat geval zouden wij de informatie over de specifieke zorgpunten waarnaar u verwijst, graag later nog ontvangen.</p>
    </intervention>
    <intervention id="2-362" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, de toeristische bestemmingen in de wereld kunnen natuurlijk niet met elkaar worden vergeleken. Wij hebben het hier over archipels in Europa, over insulaire gebieden in Griekenland die zijn afgesneden van het vasteland, van de romp van Europa. Bedenkt u eens, mevrouw de commissaris, hoeveel extra kosten ontstaan door het vervoer van een product van een klein eiland in de Egeïsche Zee naar de centrale Europese markt! Het regionaal beleid en het cohesiebeleid ten behoeve van de insulaire gebieden mogen geen onderdeel zijn van een groter geheel. Daarvoor is een aparte territoriale agenda nodig, een agenda voor de insulaire gebieden van Europa: dat is mijn voorstel.</p>
    </intervention>
    <intervention id="2-363" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Als u een dergelijk voorstel voorlegt, zal ik dit enkel beschouwen als een boodschap, maar laat ik u tevens melden dat een aanzienlijk deel van de Griekse eilanden nog steeds valt onder de convergentiedoelstelling, voor zover ik me kan herinneren. Wat betreft de subsidiabiliteit van de financiering is alles mogelijk, dus hiermee zouden we geen problemen moeten hebben.</p>
      <p sl="en">Ik wil tevens opmerken dat we voor de eilanden, zoals ik aan het begin reeds heb gemeld, ook overeenstemming hebben bereikt over hogere cofinancieringstarieven. Er zijn dus enkele aanvullende faciliteiten of maatregelen waarmee de eilanden ook kunnen worden geholpen, maar ik sta open voor alle discussies over de eilanden. We kunnen het debat later voortzetten.</p>
    </intervention>
    <intervention id="2-364" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 53 van Glenis Willmott (H-0185/07):</p>
      <p sl="nl">Betreft: Promotie EU-financiering in de regio's</p>
      <p sl="nl">Net als ongetwijfeld ook in andere Europese landen, is men in het VK weinig bekend met en doordrongen van de verschillende manieren waarop EU-gelden worden gebruikt ten behoeve van minder welvarende regio's. Door de EU gefinancierde projecten in de regio's behoren tot de meest zichtbare voordelen van het EU-lidmaatschap, en in die zin zouden Europese burgers meer bewust moeten worden gemaakt van de bijdragen die de EU levert om verbetering te brengen in hun dagelijks bestaan.</p>
      <p sl="nl">Welke maatregelen worden door de Commissie genomen om ervoor te zorgen dat ontvangers van middelen uit de structuurfondsen zorgen voor positieve publiciteit met betrekking tot de herkomst van hun financiering? Is de Commissie van plan om, ten einde de EU dichter bij de burgers te brengen, een centrale databank in te richten met informatie over EU-financiering, uitgesplitst per regio, zodat burgers duidelijk kunnen zien hoeveel geld in hun regio wordt geïnvesteerd?</p>
    </intervention>
    <intervention id="2-365" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Dit is een vraag die denk ik erg belangrijk is voor de toekomst. Wij hebben ook enkele veranderingen aangebracht in onze verordeningen, in onze aanpak, om deze betere zichtbaarheid te bereiken. Dit beleid is gebaseerd op het principe van gedeeld beheer, en binnen deze gedeelde verantwoordelijkheid met de lidstaten is het in feite aan de lidstaten om te zorgen voor de juiste informatie en publiciteit aangaande de bijstandsverlening uit de structuurfondsen.</p>
      <p sl="en">In de verordening voor de periode 2007-2013 hebben wij ook de vereiste opgenomen die in wezen de vereisten die vandaag in onze verordening staan consolideert en versterkt. In die vereiste wordt duidelijk gesteld dat er voor elk operationeel programma een operationeel functionaris moet zijn; voor elk operationeel programma moet er ook een communicatieplan zijn. In de verordening hebben wij ook de minimale vereisten voor een dergelijk operationeel communicatieplan opgenomen. De informatieverplichting heeft ook betrekking op de uiteindelijke begunstigden, die het publiek moeten informeren door een informatiebord te plaatsen gedurende de implementatie van grote projecten die ook zijn gekoppeld aan fysieke investeringen en de aankoop van fysieke materialen. Tevens is er de vereiste dat het publiek via een permanente verklarende plaquette moet worden geïnformeerd over Europese deelname aan het project. Dit geldt ook voor opleidingsprojecten, waarbij de deelnemers door de begunstigde moeten worden geïnformeerd over de betrokken EU-financiering.</p>
      <p sl="en">Ook hebben wij hierbij een compleet nieuw element geïntroduceerd door een verordening van de Commissie. Tevens zullen wij een publicatie uitgeven met de begunstigdenlijst, plus de bedragen aan publieke financiering die zij ontvangen. Er komen dus nationale databases die openbaar toegankelijk moeten zijn, daarna kan de Commissie ook een website creëren en daarop de koppelingen naar die databases vermelden. Dit alles moet begin volgend jaar zijn gerealiseerd.</p>
      <p sl="en">Ook zullen er databases worden gemaakt door zowel het DG Regionaal beleid als het DG Werkgelegenheid, met daarin de informatie op programmaniveau; dus niet op projectniveau, waar de lidstaten zich mee bezighouden, maar op programmaniveau. Deze databases zullen worden ingedeeld naar land en op regio. Ook zullen hierin beschrijvingen van de operationele programma's te vinden zijn. Er zal dus zeker toegang kunnen worden verkregen tot informatie; dat is iets wat zeker is.</p>
      <p sl="en">In november of december vorig jaar zijn we begonnen met het uitwisselen van ervaringen tussen alle betrokken communicatiefunctionarissen; hier zullen wij mee doorgaan en aan het einde van dit jaar zullen we volledig op snelheid zijn. Aan het einde van dit jaar zullen we daarom de eerste grote bijeenkomst houden met de communicatiefunctionarissen van alle operationele programma's, enkel en alleen om de beste praktijken met elkaar te delen en om informatie uit te wisselen over de communicatieactiviteiten die tegen die tijd zullen zijn ontwikkeld. Ik hoop dat we door die inspanningen en nieuwe verordeningen dit beleid nog beter zichtbaar kunnen maken voor de burgers. Tevens hopen wij dat deze verhoogde transparantie ook een positief effect zal hebben op de kwaliteit van het beleid en op het beheer van het beleid.</p>
    </intervention>
    <intervention id="2-366" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Als de EU sterkere banden met haar burgers wil kunnen smeden, dan is het niet voldoende dat burgers zich bewust zijn van EU-financiering die in hun regio's wordt gepompt. EU-burgers moeten ook meer betrokken zijn bij het financieringsproces van de EU en de manier waarop EU-geld wordt uitgegeven om publieke beleidsdoelstellingen te realiseren. Transparantie en verantwoordelijkheid zijn essentiële vereisten om te waarborgen dat EU-burgers betrokken zijn bij de Europese beleidsvorming. Welke maatregelen worden er genomen om ervoor te zorgen dat niet alleen de lidstaten, maar ook de Commissie zo transparant mogelijk werkt wanneer het aankomt op de verdeling van EU-geld via structuurfondsen? Burgers moeten informatie kunnen vinden over wie hoeveel EU-financiering ontvangt en waarvoor. Is deze informatie beschikbaar?</p>
    </intervention>
    <intervention id="2-367" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Dat is precies wat ik u probeerde te vertellen. We hebben nu deze nieuwe transparantie-initiatieven, dus er komen nationale websites waarop de lidstaten en de regio's de informatie over de uiteindelijke begunstigden en de subsidiebedragen die aan hen worden toegekend, moeten presenteren en bekendmaken. De Commissie – alle DG's die verantwoordelijk zijn voor de structuurfondsen – moet op haar website een rechtstreekse link plaatsen naar die nationale websites met informatie. Wij zullen ook onafhankelijk informatie over de operationele programma's samenstellen, die eveneens op het internet zal worden geplaatst. Via de informatiefunctionarissen in de diverse regio's binnen de lidstaten zullen nog meer activiteiten worden ontplooid.</p>
      <p sl="en">Ik hoop dat wij op deze manier meer burgers zullen bereiken met de informatie, maar ook dat wij de transparantie en kwaliteit van het programma en de projecten hiermee verder kunnen verhogen.</p>
    </intervention>
    <intervention id="2-368" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Vraag nr. 54 van Lambert van Nistelrooij (H-0195/07):</p>
      <p sl="nl">Betreft: Statuut Nederlandse Antilliaanse eilanden en Structuurfondsen</p>
      <p sl="nl">In artikel 299 van het Verdrag van de Europese Unie somt de EU ultraperifere gebieden op. De eilanden Sint Maarten en Curaçao, die momenteel deel uitmaken van de Nederlandse Antillen, hebben in 2005 te kennen gegeven dat zij per 1 juli 2007 een aparte status krijgen in het Koninkrijk der Nederlanden, zoals Aruba. De andere drie eilanden Saba, Sint-Eustatius en Bonaire zullen een positie krijgen die lijkt op die van een Nederlandse gemeente en zullen kiesrecht krijgen voor het Europees Parlement.</p>
      <p sl="nl">Het blijkt nu dat de betrokken overheden voor enkele van deze eilanden de status van ultraperifeer gebied bestuderen. Hierdoor worden de betrokken eilanden volwaardig deel van de EU.</p>
      <p sl="nl">Weet de Commissie welke Antilliaanse eilanden de voorwaarden vervullen om ultraperifeer gebied te worden? Welke gevolgen heeft dit volgens de Commissie desgevallend voor de toekenning van EU-structuurfondsen?</p>
    </intervention>
    <intervention id="2-369" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Mijn diensten en ik hebben enige maanden met de Nederlandse overheid samengewerkt aan deze kwestie, met name met de minister van Buitenlandse Zaken. Voor zover ik weet, bestaat er een procedure waarvan de heer Van Nistelrooij ongetwijfeld op de hoogte is, maar voor zover momenteel bekend is, is er nog een interne discussie gaande binnen de Nederlandse regering en is er nog geen voorstel ingediend bij de Raad om het Verdrag te wijzigen, aangezien voor dit proces een wijziging van het Verdrag nodig zou zijn en pas in dat stadium wordt de Commissie om haar mening gevraagd.</p>
      <p sl="en">Intussen hebben wij echter, voordat de Raad ons hierom heeft gevraagd of voordat het hele proces wordt gestart, samengewerkt met het Nederlandse ministerie van Buitenlandse Zaken, waarbij wij hen hebben voorzien van informatie over wat dit zou inhouden, met welke voor- en nadelen er rekening moet worden gehouden, wat de gevolgen zouden zijn voor die gebieden als zij nieuwe ultraperifere gebieden zouden worden, en ik hoop dat deze informatie die de Commissie tot dusver heeft verstrekt, de Nederlandse regering kan helpen bij het nemen van een beslissing.</p>
      <p sl="en">Desondanks kan het hele proces pas plaatsvinden wanneer de Raad de aanvraag van de Nederlandse regering ontvangt en pas dan, zoals gezegd, kan de Commissie de gevolgen formeel beoordelen.</p>
      <p sl="en">Wat ik vandaag kan zeggen is dat de drie eilanden waarover we het hebben een zeer kleine bevolking hebben, namelijk slechts 30 000. Dat is dus niet een aantal dat de fondsen voor veel extra problemen zal stellen. We weten echter allemaal dat het begrotingskader is vastgelegd tot en met 2013 en eventuele aanvullende fondsen zouden dus met name moeten worden besproken met de Raad, die hierover ook een beslissing moet nemen. Dit zou hoogstwaarschijnlijk deel uitmaken van de herziening van de begroting, maar op dit moment bevinden we ons nog lang niet in dat stadium.</p>
    </intervention>
    <intervention id="2-370" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Voorzitter, mevrouw Hübner, het gaat natuurlijk om een wens van de Nederlandse Antillen zelf. Het zou kunnen leiden tot een aanpassing van het Verdrag. Het zou ook mogelijkheden kunnen bieden voor deze eilanden in de zin van werkgelegenheid, opleiding, enz.</p>
      <p sl="nl">Mijn vraag aan u is, of u samen met de Nederlandse overheid die verdere studie wilt doen. Er zijn evaluatiegegevens beschikbaar, bijvoorbeeld van Guadeloupe, Martinique, soortgelijke gebieden. Zou u dat samen willen doen, opdat er een zo goed mogelijk besluit op termijn mogelijk is?</p>
    </intervention>
    <intervention id="2-371" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . Zoals gezegd zijn wij benaderd door de overheden en dus hebben wij alle benodigde informatie verstrekt. Voor de eilanden kunnen wij hetzelfde doen als ons hierom wordt gevraagd door eenieder die deze informatie nodig heeft. Dat kunnen we zeker doen, maar als de eilanden hun status zouden veranderen en de wijziging van het Verdrag zou plaatsvinden, zou de EU-wet in deze gebieden van toepassing zijn en worden geïmplementeerd, inclusief alle verordeningen die betrekking hebben op het Europese regionale beleid. Zoals gezegd kunnen wij in de tussentijd alle benodigde informatie verstrekken.</p>
    </intervention>
    <intervention id="2-372" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie Bijlage).</p>
      <p sl="nl">Hiermee is het vragenuur aan de Commissie beëindigd.</p>
    </intervention>
  </section>
  <section id="creitem48" title="13. Prealabele kwestie (homofobie in Europa): zie notulen"/>
  <section id="creitem49" title="14. Multilaterale Overeenkomst betreffende de totstandbrenging van een Gemeenschappelijke Europese luchtvaartruimte - Totstandbrenging van een Gemeenschappelijke Europese Luchtvaartruimte (ECAA) (debat)">
    <intervention id="2-377" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de gecombineerde behandeling van:</p>
      <p sl="nl">de verklaring van de Commissie over de Multilaterale Overeenkomst betreffende de totstandbrenging van een Gemeenschappelijke Europese luchtvaartruimte, en</p>
      <p sl="nl">het verslag (A6-0060/2007) van Eva Lichtenberger, namens de Commissie vervoer en toerisme, over het voorstel voor een besluit van de Raad inzake de sluiting van de Multilaterale Overeenkomst tussen de Republiek Albanië, Bosnië en Herzegovina, de Republiek Bulgarije, de Republiek Kroatië, de Europese Gemeenschap, de Republiek IJsland, de Voormalige Joegoslavische Republiek Macedonië, het Koninkrijk Noorwegen, Servië en Montenegro, Roemenië en de Missie van de Verenigde Naties voor interimbestuur in Kosovo (UNMIK) betreffende de totstandbrenging van een Gemeenschappelijke Europese Luchtvaartruimte (ECAA) (COM(2006)0113 - C6-0218/2006 - 2006/0036(CNS)).</p>
    </intervention>
    <intervention id="2-378" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, dames en heren, ik wil allereerst mevrouw Lichtenberger bedanken voor haar uiterst constructieve verslag. Er zijn ontegenzeglijk grote belangen gemoeid met de overeenkomst betreffende een Gemeenschappelijke Europese luchtvaartruimte.</p>
      <p sl="fr">De overeenkomst is in juni vorig jaar ondertekend door 37 partijen, hetgeen een ongekend groot aantal is voor een luchtvaartovereenkomst. We brengen daarmee een uniek wereldwijd netwerk tot stand om volken, landen en culturen dichter bij elkaar te brengen. In dit opzicht speelt vliegverkeer een cruciale rol bij de integratie en de verdere ontwikkeling van Europa als geheel. De overeenkomst betreffende een Gemeenschappelijke Europese luchtvaartruimte gaat dan ook verder dan enkel het openstellen van de markt. Zij brengt één ruimte tot stand en neemt alle landen van de Balkan en van Zuidoost-Europa op in de Europese familie.</p>
      <p sl="fr">Deze overeenkomst maakt niet alleen meer maar ook betere vliegverbindingen mogelijk. Deze verbindingen zullen de handel tussen volkeren bevorderen, of het nu gaat om commerciële relaties of privéreizen, bijvoorbeeld in het kader van toerisme, dat in de meeste landen sterk in opkomst is. Het vliegverkeer kan dan ook een stuwende kracht zijn voor de ontwikkeling van andere sectoren en bijdragen aan de ontwikkeling van de hele Balkan. Evenals het energieverdrag voor Zuidoost-Europa vormt de overeenkomst betreffende een Gemeenschappelijke Europese luchtvaartruimte een onontbeerlijke stap bij het voortdurend verder aanhalen van de banden tussen Europeanen, hetgeen de hoofddoelstelling van de Unie blijft. Het is een cruciale stap om vóór 2010 één luchtvaartruimte tot stand te brengen tussen de Europese Unie en zijn buurlanden, naast de recente overeenkomst met Marokko en de zojuist gestarte onderhandelingen met Oekraïne.</p>
      <p sl="fr">Het doel van deze overeenkomst is duidelijk en toekomstgericht, maar we moeten ook de voordelen van de gehanteerde methode onderstrepen. Deze methode berust op twee pijlers. De eerste pijler is convergentie van regelgeving, dat wil zeggen het harmoniseren van de Europese normen en regels voor de luchtvaart op cruciale terreinen als veiligheid, beveiliging, mededinging, sociaal beleid, de rechten van consumenten, en milieubescherming. Uit deze harmonisatie van nationale en communautaire wetgeving blijkt dat de Balkanlanden bereid zijn om de waarden en beginselen van de Europese Unie te delen, en de mate waarin de regels convergeren is ongekend: alle partnerlanden bij deze overeenkomst hebben toegezegd hun nationale wetgeving in overeenstemming te brengen met de communautaire wetgeving.</p>
      <p sl="fr">De tweede pijler is het creëren van nieuwe kansen dankzij het openstellen van de markten. Wij zijn bezig één luchtvaartmarkt van 35 landen tot stand te brengen voor meer dan vijfhonderd miljoen inwoners, en deze markt dijt steeds verder uit. Sinds 2001 is het vliegverkeer tussen de Europese Unie en Zuidoost-Europa met bijna 120 procent toegenomen. Deze trend zal zich versneld doorzetten bij volledige samenvoeging van een regio waar het aantal vliegbewegingen tussen nu en 2011 naar verwachting met 6 procent per jaar zal stijgen. Het aantal plaatsen op vluchten tussen de Europese Unie en de Balkanlanden is sinds 2005 toegenomen van twaalf naar veertien miljoen. De positieve effecten van deze overeenkomst zullen niemand ontgaan.</p>
      <p sl="fr">Om van deze onderneming een succes te maken, moet de Commissie zich daarnaast baseren op een derde pijler: technische bijstand. Wij willen namelijk toezien op de tenuitvoerlegging van de wetgeving en tegelijkertijd de partnerlanden de steun bieden die ze nodig hebben. En ik zal u, dames en heren, op de hoogte houden van de geboekte vooruitgang en van ontwikkelingen in de situatie.</p>
      <p sl="fr">Ik wil nogmaals mijn dank uitspreken voor uw rapporteur, mevrouw Lichtenberger, en u voor uw steun aan dit Europese initiatief om deze gemeenschappelijke Europese luchtvaartruimte tot stand te brengen. Eens te meer heeft de samenwerking tussen het Parlement en de Commissie hele belangrijke resultaten opgeleverd die, mijnheer de Voorzitter, het algemene belang van Europa dienen.</p>
    </intervention>
    <intervention id="2-379" speaker_id="28253" name="Eva LICHTENBERGER" is_mep="True" mode="spoken" role="rapporteur" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Mijnheer de Voorzitter, mijn hartelijke dank gaat uit naar de commissaris voor zijn inleidende woorden. Ik wil eveneens mijn collega’s danken voor het feit dat wij er samen in zijn geslaagd een verslag op te stellen dat op de wezenlijke punten een zeer samenhangend document vormt. Ik wil benadrukken dat deze gezamenlijke inspanning niet mag worden onderschat.</p>
      <p sl="de">Van ons Oostenrijkers wordt altijd gezegd dat de Balkan ons na aan het hart ligt en daarom ben ik blij dat wij onlangs een akkoord met de Balkanlanden hebben bereikt, waarin onze gezamenlijke ontwikkeling op een bepaald gebied wordt gereguleerd en dat voorziet in een geleidelijke aanpak die zo doeltreffend aansluit bij de verschillende situaties in die landen.</p>
      <p sl="de">De Balkanlanden, die in het recente verleden zware tijden hebben meegemaakt met oorlogen, onenigheden en nationalistische conflicten, verschillen aanzienlijk van elkaar waar het hun vloot, infrastructuur, mogelijkheden tot controle en staatsstructuur betreft. Juist om die reden moeten we voor een gedifferentieerde aanpak kiezen. Dat is in deze overeenkomst ongetwijfeld uitstekend gelukt!</p>
      <p sl="de">Ik wil een aantal punten naar voren halen die bij onze gezamenlijke inspanningen van doorslaggevend belang zullen zijn. Wij zullen dit convergentieproces begeleiden door hulp en ondersteuning te bieden bij de invoering van safety - en security -maatregelen – ik gebruik hiervoor de Engelse woorden om het verschil aan te geven tussen de twee aspecten van het Duitse woord Sicherheit . Het gaat uiteraard om de dagelijks routine, om de praktische details van dagelijkse werkzaamheden. Natuurlijk moeten wij eveneens helder voor ogen houden dat er aan de voorwaarden moet worden voldaan en dat wij geen oogje mogen dichtknijpen voor tekortkomingen, maar de komende jaren gezamenlijk moeten werken aan gemeenschappelijke veiligheids- en beveiligingsbepalingen binnen de Europese luchtvaart, en dat deze inspanningen gepaard moeten gaan met het creëren van markttoegangsmechanismen.</p>
      <p sl="de">Een aantal punten binnen de algemene regels lijken mij bijzonder belangrijk en centraal te staan, zoals de rechten van passagiers en met name van gehandicapte passagiers, die in die landen uiteraard ook van toepassing zullen zijn, net als in onze landen. Het mag niet zo zijn dat mensen die in een rolstoel zitten, niet kunnen reizen omdat het in de Balkanlanden ontbreekt aan adequate infrastructuren en geschikt personeel. Sociale dumping in de vorm van niet-naleving van de gemeenschappelijke arbeidstijdregelingen moet uiteraard eveneens worden voorkomen, want dat is een centrale kwestie die inmiddels ook tot de luchtvaartsector is doorgedrongen.</p>
      <p sl="de">Het spreekt voor zich dat ook de bescherming van het milieu een belangrijke rol speelt. Er is in het kader van deze overeenkomst veel gesproken over de snelle groei van het luchtvaartverkeer tussen de Europese Unie en de Balkanlanden in de toekomst. Deze groei moet vergezeld gaan van een milieu-initiatief ter vermindering van de emissies en geluidsbelastingen, zodat deze groei van het luchtvaartverkeer niet betekent dat de milieuvervuiling extreem zal toenemen.</p>
      <p sl="de">Een laatste belangrijk punt heeft betrekking op de functionele luchtruimblokken. Het zal moeilijk worden om een gemeenschappelijk blok te vormen of een gemeenschappelijk beleid te volgen, maar ik ben een ongeneeslijke oude optimist en hoop dat wij op dit gebied eveneens een positief resultaat zullen behalen. Helaas weten wij dat dit, ook binnen de Unie, niet altijd soepeltjes verloopt, maar wij kunnen de voorwaarden scheppen voor een gemeenschappelijk luchtverkeersbeheer, waarmee de emissies kunnen worden verminderd en het leven van passagiers en personeel in de luchtvaartsector makkelijker kan worden gemaakt.</p>
      <p sl="de">Ik hoop dat de samenwerking tussen de Balkanlanden in het kader van deze overeenkomst wellicht ook op andere gebieden een nieuwe stap in de richting van wederzijds begrip is.</p>
    </intervention>
    <intervention id="2-380" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">namens de PPE-DE-Fractie . – Mijnheer de Voorzitter, mijnheer de vice-voorzitter van de Commissie, allereerst wil ik de rapporteur hartelijk danken voor het vele werk dat zij in dit verslag heeft gestoken, met name in de resolutie, en ik kan haar verzekeren dat ze geen ongeneeslijke oude optimist is, maar een jeugdige optimist.</p>
      <p sl="de">De Fractie van de Europese Volkspartij (Christen-democraten) en Europese Democraten steunt uit volle overtuiging de totstandbrenging van een grotere gemeenschappelijke Europese luchtvaartruimte die de Europese Unie, IJsland en Noorwegen van de Europese Economische Ruimte en de naburige Zuid-Europese landen omvat, want met deze multilaterale overeenkomst nemen alle landen geleidelijk aan dezelfde wetgeving op het gebied van de luchtvaart over en creëren ze uiteindelijk een uniforme rechtsruimte voor de luchtvaart in Europa die betrekking heeft op alle aspecten, van luchtverkeersleiding en luchtverkeersbeheer tot concurrentie onder de luchtvaartmaatschappijen. Zodoende verhogen wij tegelijkertijd de veiligheid en beveiliging van de luchtvaart en versterken wij de rechten van de luchtreizigers.</p>
      <p sl="de">Ik ben de rapporteur zeer dankbaar dat zij de resolutie heeft opgesteld. Ik wil niet overal op alles een milieukeurmerk plakken, maar ik pleit voor een verstandig mobiliteitsniveau. Daarom zijn wij er voorstander van dat alle lidstaten onmiddellijk deelnemen aan effectieve maatregelen om het concept van een gemeenschappelijke Europese luchtvaartruimte te realiseren met een doeltreffend luchtverkeersbeheersysteem. Dan kunnen wij de CO2-uitstoot in de Europese Unie met wel 12 procent verminderen.</p>
      <p sl="de">Wij ondersteunen eveneens de inspanningen om een gedegen Europees emissiehandelssysteem voor de luchtvaart te introduceren om nog meer milieuvoordelen te behalen. Over de zin van emissiehandel zullen wij later echter nog binnen een andere context discussiëren.</p>
      <p sl="de">Tot slot wil ik u erop wijzen dat het eveneens belangrijk is dat wij elkaar helpen bij de scholing van personeel en de aanschaf en het gebruik van de modernste technologie op het gebied van luchtverkeersbeheer, want wij hebben een veilig en efficiënt systeem nodig om het gebruik van de Europese luchtvaartruimte te bewaken.</p>
    </intervention>
    <intervention id="2-381" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">namens de PSE-Fractie . – Voorzitter, mijnheer de commissaris, collega's, ik zou om te beginnen natuurlijk ook de rapporteur, mevrouw Lichtenberger, willen danken voor het goede werk dat ze in dit dossier heeft afgeleverd, maar ook in andere luchtvaartdossiers, waarin we hebben mogen samenwerken, vaak overigens in grote consensus met de meeste fracties. We hebben steeds opnieuw kunnen vaststellen dat we dezelfde doelstellingen nastreven, namelijk de vrijgemaakte Europese luchtvaartmarkt geleidelijk aan uitbreiden, maar ook en misschien vooral ervoor zorgen dat we bij die gelegenheid het Europese acquis, de optelsom van alle Europese wetten inzake luchtvaart, geleidelijk aan als het ware exporteren naar onze buren en op termijn ook naar andere delen van de wereld. Op deze manier kunnen onze gemeenschappelijke regels op het vlak van veiligheid, beveiliging, luchtverkeersbeheer, mededinging, sociale en milieuaspecten overgenomen worden door derde landen en zo een soort level playing field worden op hoog niveau. Dat is belangrijk bij de opening van elkaars markten, maar ook belangrijk voor de veiligheid van onze passagiers of om de sociale cohesie in de sector te bewaren.</p>
      <p sl="nl">Het spreekt voor zich dat de toepassing van de bestaande Europese regels niet voor alle betrokken landen even gemakkelijk is; ze hebben vaak niet de nodige knowhow, de nodige technische bagage; het is dan ook belangrijk dat in het akkoord voorzien is dat de Commissie inderdaad technische, juridische en managementondersteuning biedt aan deze landen. Het is ook belangrijk dat we in deze akkoorden alle mogelijkheden openhouden om toekomstige noodzakelijke maatregelen te nemen, bijvoorbeeld, zoals de rapporteur al heeft aangehaald, om de negatieve gevolgen voor het klimaat zo veel mogelijk op te vangen. Het emissiehandelsysteem werd al aangehaald, het SESAR-systeem is een ander middel om dat te bereiken. Het verslag van collega Lichtenberger en de daarbij horende resolutie steunen wij natuurlijk ten volle. Wij zouden hier en daar nog wat dingen willen aanscherpen; we hebben een paar amendementen ingediend en ik hoop dat de collega's die gaan ondersteunen. Ze zijn symbolisch, maar belangrijk en in lijn met vergelijkbare resoluties die we al goedgekeurd hebben.</p>
    </intervention>
    <intervention id="2-382" speaker_id="28176" name="Jeanine HENNIS-PLASSCHAERT" is_mep="True" mode="spoken" nationality="Netherlands" birth_date="07-04-1973" birth_place="Heerlen" p_group="Group of the Alliance of Liberals and Democrats for Europe" m_state="NL">
      <p sl="nl">namens de ALDE-Fractie . – Voorzitter, natuurlijk levert een gemeenschappelijke luchtvaartruimte gebaseerd op vrije markttoegang, vrijheid van vestiging, gelijke concurrentievoorwaarden, gebaseerd op gemeenschappelijke regels op het gebied van veiligheid, beveiliging, luchtverkeersbeheer en natuurlijk de sociale aspecten en het milieu, een aanzienlijke win-winsituatie op voor alle betrokken partijen. Nut en noodzaak hiervan zullen dan ook door niemand in twijfel worden getrokken.</p>
      <p sl="nl">Hieraan dacht ik eerlijk gezegd, toen op 27 maart jongstleden de herdenking plaatsvond van de vliegtuigramp op Tenerife. Precies 30 jaar geleden botsten twee vliegtuigen van het type Boeing 747 op elkaar en daarbij kwamen 583 mensen om het leven. De grootste ramp uit onze luchtvaartgeschiedenis. Ik realiseerde me toen ook dat we inmiddels vele belangrijke stappen hebben gezet, als het gaat om gemeenschappelijke regels ten aanzien van de Europese luchtvaart en in het bijzonder als het gaat om de veiligheid van de luchtvaartpassagiers. Ik realiseerde me toen terdege hoeveel baat wij allen hierbij hebben.</p>
      <p sl="nl">De totstandbrenging van een Europese gemeenschappelijke luchtvaartruimte, gebaseerd op de uitgangspunten die zo'n beetje iedereen hier inmiddels heeft genoemd, beschouw ik dan ook als wederom een belangrijke stap voorwaarts. De overeenkomst voorziet immers in de geleidelijke uitbreiding van het luchtvaartacquis tot de partnerlanden. Naast veiligheid is natuurlijk ook het economisch belang evident.</p>
      <p sl="nl">Net als de rapporteur en ook de voorgaande sprekers vind ik het van belang om te onderstrepen dat niet alle partnerlanden dezelfde uitgangspositie hebben. Een aantal landen staat, op zijn zachtst gezegd, voor een aanzienlijke uitdaging en ook de algemene ontwikkeling van de luchtvaartsector verschilt nogal in de partnerlanden.</p>
      <p sl="nl">De vooruitgang in de richting van een gemeenschappelijke luchtvaartruimte zal met andere woorden niet uniform zijn, en dat moeten we ook niet willen. De voorgestelde technische, juridische en andersoortige steun vanuit de EU richting die partnerlanden beschouw ik dan ook als een essentieel instrument om de ambities rond de totstandbrenging van de Europese gemeenschappelijke luchtvaartruimte daadwerkelijk te realiseren; tot slot natuurlijk ook míjn dank aan de rapporteur, Eva Lichtenberger.</p>
    </intervention>
    <intervention id="2-383" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, ik wil mevrouw Lichtenberger feliciteren met het gedegen werk dat zij heeft verricht.</p>
      <p sl="pl">Namens de Fractie Unie voor een Europa van Nationale Staten wil ik mijn steun betuigen aan deze multilaterale overeenkomst, waarin de Europese Unie de hoofdrol speelt en die tot stand is gekomen ondanks de technologische en andere verschillen tussen de partners. We naderen dus het einde van een lastige en inspannende taak, waarmee we vele jaren geleden zijn begonnen, en die zal resulteren in een vrije, veilige en gemeenschappelijke markt voor de Europese burgerluchtvaart. We merken zowel de positieve als de negatieve effecten van de snelle ontwikkeling van de burgerluchtvaart en de vrachtluchtvaart. Ik ben in dit verband erg blij dat de Poolse luchtvaartmarkt zich het snelst ontwikkelt in Europa, gemiddeld ruim 11 procent per jaar. Op mondiaal niveau ontwikkelt alleen het Chinese luchtverkeer zich sneller. De opkomst van goedkope luchtvaartmaatschappijen draagt duidelijk bij aan deze groei en stimuleert de ontwikkeling van een aantal zeer belangrijke regionale luchthavens. We merken nu al dat het Europese luchtverkeer zijn verzadigingspunt nadert. Een kritieke gebeurtenis in de vorm van slecht weer, schade of een staking is voldoende om het hele Europese systeem te verstoren. Ik wil onderstrepen dat de Gemeenschappelijke Europese luchtvaartruimte verantwoordelijk zal zijn voor de toezichthoudende luchtvaartautoriteiten in de afzonderlijke landen, en daartoe zal samenwerken met deze autoriteiten en EUROCONTROL. Het systeem SESAR vervult hierin een cruciale rol.</p>
      <p sl="pl">Tot besluit twee opmerkingen. De Gemeenschappelijke Europese luchtvaartruimte zou een voorloper moeten worden van een uniform wereldwijd luchtruim. Hier sluit ik me aan bij de commissaris. Ten tweede: het perspectief van de passagier, ook dat van de gehandicapte passagier, mag niet uit het oog worden verloren. Mevrouw de rapporteur sprak hier al over. In dat verband ben ik van mening dat er een zeer negatief signaal uitgaat van de staking van de brandweerdiensten die onlangs plaatsvond op de luchthaven van Brussel.</p>
    </intervention>
    <intervention id="2-384" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Geachte commissaris, geachte aanwezigen. Allereerst wil ik mijn waardering uitspreken voor het werk van de rapporteur en haar als schaduwrapporteur bedanken voor de goede samenwerking.</p>
      <p sl="cs">Een van de allerbelangrijkste gevolgen van deze overeenkomst is wel het feit dat de werkingssfeer van de uniforme Europese standaarden uitgebreid wordt tot een nieuwe, in dit geval gecompliceerde, regio, namelijk de Balkan.</p>
      <p sl="cs">Dankzij het feit dat een deel van mijn loopbaan in het teken stond van de luchtvaart, weet ik maar al te goed hoe belangrijk het is om in de luchtvaart internationaal samen te werken, en weet ik dat deze sector niet zonder in ieder geval een paar uniforme regels kan. Met de goedkeuring van dit document vervullen we een opnieuw een noodzakelijke voorwaarde voor de uitbreiding van de Europese single sky naar landen buiten de Europese Unie. Zonder enige twijfel zal hiervan een belangrijke impuls uitgaan voor een grotere veiligheid, biedt het de kans om de kwaliteit van de dienstverlening aan de reiziger te verbeteren en levert het nieuwe kansen voor het Europese bedrijfsleven op. Mijns inziens zijn deze drie aspecten van de overeenkomst allemaal even belangrijk. Bovendien is dit een project van het soort waarmee de Europese gedachte concreet kan worden verspreid. Meer van dit soort concrete overeenkomsten, dus niet van die puur uit bureaucratische logica geboren pogingen om het leven in de Europese landen aan te sturen, maar overeenkomsten die brede steun genieten, zouden het aanzien van de Europese Unie ongetwijfeld verhogen.</p>
      <p sl="cs">De luchtvaart in Europa staat open voor alle landen die willen integreren in de Europese luchtvaartfamilie, en wel onder duidelijke en algemeen aanvaarde voorwaarden.</p>
    </intervention>
    <intervention id="2-385" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">namens de ITS-Fractie. – Mijnheer de Voorzitter, Commissaris, we hadden al één markt en één munt, en nu wordt zelfs de lucht één; dit bevestigt dat de Europese eenwording een vorm van juridisch, financieel en economisch monotheïsme is, dat net als alle monotheïsmen het vermogen heeft om te groeien. We zien het hier met het uiteindelijk positieve besluit van de Raad inzake de sluiting van een Multilaterale Overeenkomst betreffende de totstandbrenging van een Gemeenschappelijke Europese luchtvaartruimte binnen de Unie, de Balkan, IJsland, Noorwegen, ofwel, als ik goed geteld heb, 37 landen.</p>
      <p sl="fr">Dit juridische corpus, eens te meer positief, is een multilaterale overeenkomst: 35 artikelen, 4 bijlagen, 8 protocollen. De nationale wetgevingen worden op elkaar afgestemd. We creëren een gemeenschappelijke markt voor het vliegverkeer en mijn God, de hemel valt sneller bijeen te brengen dan de aarde. Eén enkele overeenkomst brengt een continentaal luchtvaartrecht tot stand dat uiteenvalt in vijf grote hoofdstukken: vrijheid van vestiging, veiligheid van de luchtvaart in artikel 11, vooral beveiliging van de luchtvaart in tijden van terroristische dreiging en kapingen, luchtverkeersbeheer en uiteraard mededinging, met staatssteun, overheidsopdrachten en het op de markt brengen van goederen.</p>
      <p sl="fr">Tel daarbij op alle klassieke regels die al deze multilaterale verdragen met elkaar gemeen hebben, dat wil zeggen regels voor het regelen van geschillen, voor interpretatie, voor inwerkingtreding, en hier een inwerkingtreding die voorziet in een stapsgewijze toepassing, met als klassiek probleem, nogmaals, de begindatum en voorlopige toepassing. Voor een keertje mogen we alleen maar blij zijn met iets dat het leven van zowel bedrijven als personen makkelijker zou moeten maken.</p>
    </intervention>
    <intervention id="2-386" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Mijnheer de Voorzitter, ik sluit me aan bij de uiterst positieve uitlatingen van mijn voorganger. 37 lidstaten moeten deze overeenkomst gaan ratificeren voordat deze definitief ten uitvoer kan worden gelegd. Tot die tijd zullen de bilaterale overeenkomsten, voor zover deze bestaan, worden toegepast. Onze rapporteur heeft benadrukt dat een uniforme benadering met betrekking tot de geassocieerde landen niet wenselijk is.</p>
      <p sl="fr">De intergouvernementele benadering met een gemengd comité dat omvangrijker is dan noodzakelijk, zoals ze beleefd zegt – en ik wil mevrouw Lichtenberger feliciteren met haar verslag – maakt de samenwerking niettemin stukken logger. Het spreekt voor zich dat de toepassing van het SESAR-systeem het luchtverkeersbeheer zal vereenvoudigen, en we scharen ons dan ook volledig achter het streven van commissaris Jacques Barrot om de ontwikkelingsfase van SESAR zoveel mogelijk te versnellen.</p>
      <p sl="fr">Dit systeem zou het milieu uiteraard flink ten goede komen, en meer zoden aan de dijk zetten dan het systeem van verhandelbare emissierechten dat men momenteel probeert op te leggen aan de burgerluchtvaart, doordat het luchtruim beter georganiseerd is en heel wat kerosine bespaard wordt. Niet alleen open sky maar ook clean sky , zoals u zei, commissaris.</p>
      <p sl="fr">Ik vrees echter nog altijd dat de door de lidstaten te ratificeren overeenkomsten de tenuitvoerlegging van SESAR wellicht vertragen. De stap die ons vanavond wordt voorgelegd is van groot belang en 2010 is een ambitieuze termijn. De ontwikkelingsfase van SESAR zou in 2013 afgerond moeten zijn. Commissaris, we hebben terecht de ambitie vooruitgang te boeken om het milieu te beschermen, maar ik zou de Commissie willen vragen of het niet mogelijk is deze ambitie ook om te zetten in daden, en hoe ver de lidstaten zijn met het aanpassen van de regelgeving. Zou de Commissie het Parlement regelmatig kunnen informeren over de stand van zaken?</p>
    </intervention>
    <intervention id="2-387" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="nl">Felicit raportorul pentru munca depusă. Încep prin a menţiona că România şi Bulgaria, ca state membre, respectă acquis-ul comunitar. De asemenea acestora se aplică regulamentele în vigoare. Acordul multilateral pentru stabilirea spaţiului aerian comun european se înscrie în politica de vecinătate a Uniunii Europene şi în procesul de extindere a pieţei interne de transport la statele vecine. Statele din Balcani sunt importante pentru Uniune Europeană. Este important pentru aceasta ca statele semnatare să respecte standardele şi reglementările europene privind siguranţa şi securitatea aviaţiei, drepturile pasagerilor, concurenţa, achiziţiile şi ajutorul de stat. Implementarea acordului se va face gradual, conform protocolului cu fiecare stat semnatar, urmând ca aplicarea integrală a acordului să se realizeze după ratificarea sa de către toate părţile semnatare. Până în acel moment se vor aplica acordurile bilaterale existente privind accesul la spaţiul aerian şi frecvenţele utilizate. Având în vedere importanţa spaţiului aerian comun european pentru politica comunitară de transport, este important ca statele semnatare să primească din partea Comisiei Europene sprijinul tehnic, legal şi procedural necesar pentru implementarea sa. Felicit încă o dată raportorul pentru activitatea depusă.</p>
    </intervention>
    <intervention id="2-388" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">De onderhavige resolutie is kort maar cruciaal. Daarmee betuigen wij instemming met de multilaterale overeenkomst inzake de Gemeenschappelijke Europese luchtvaartruimte (ECAA). Deze overeenkomst, waarover de Commissie vorig jaar heeft onderhandeld met de Balkanlanden, IJsland en Noorwegen, is belangrijk omdat daarmee de toepassing van de luchtvaartnormen van de Europese Gemeenschap wordt uitgebreid tot genoemde partnerlanden.</p>
      <p sl="lt">Dit is zeer belangrijk niet alleen voor deze landen, die hun luchtvaartnormen geleidelijk aan proberen aan te passen aan de Europese normen, maar ook voor Europa. In het zojuist genoemd gebied zullen immers geleidelijk aan Europese normen worden toegepast met name op het gebied van de luchtvaartveiligheid, waardoor onze burgers veiliger kunnen reizen. Nu de Balkanlanden dichter bij Europa komen neemt het aantal reizen naar de Balkan gestaag toe.</p>
      <p sl="lt">De internationale luchtvaart is een complex en veelzijdig gebied. Daarom heeft men terecht gekozen voor een asymmetrische aanpak in de onderhandelingen, al naar gelang de specifieke situatie en het niveau van implementatie van de bestaande normen in elk van de landen waarmee een protocol ondertekend moest worden. Dit moet een snellere toepassing van de normen mogelijk maken. De verder vooruit geschreden landen zullen dan niet worden afgeremd en de verst achtergebleven landen zullen worden aangemoedigd.</p>
    </intervention>
    <intervention id="2-389" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, ik wil het Parlement bedanken dat het gewezen heeft – alle sprekers hebben dat gedaan – op het belang van deze overeenkomst betreffende de totstandbrenging van een Gemeenschappelijke Europese luchtvaartruimte.</p>
      <p sl="fr">Tegen de rapporteur zou ik willen zeggen dat de milieu-en sociale aspecten uiteraard gedekt zijn door de overeenkomst, waarin de regels van de Europese Unie opgenomen zijn. De overeenkomstsluitende landen hebben overigens toegezegd het acquis communautaire te zullen toepassen, en dat geldt met name voor de rechten van passagiers en – zoals u heeft benadrukt, mevrouw Lichtenberger – de rechten van mensen met verminderde mobiliteit. De partnerlanden van deze gemeenschappelijke Europese luchtvaartruimte hebben eveneens beloofd alle toekomstige wetgeving van de Europese Unie ten uitvoer te zullen leggen, waaronder sociale rechten. Deze Europese luchtvaartruimte zal daarnaast als een gemeenschappelijk kader dienen voor het vliegverkeer en onder alle omstandigheden de gelijke behandeling garanderen van alle betrokken partijen.</p>
      <p sl="fr">Ik wil tevens benadrukken dat SESAR een beter beheer van het luchtruim mogelijk zal maken, hetgeen ook een voornaam aspect zal zijn. Velen van u hebben benadrukt dat niet alleen naleving van het acquis communautaire essentieel is, maar ook dat we steun moeten bieden en dat deze steun in verhouding moet staan tot de behoeften van elke lidstaat, die zich niet allemaal op hetzelfde niveau bevinden. In antwoord op mevrouw Hennicot-Schoepges zal ik gehoor geven aan haar verzoek en het Parlement op de hoogte houden over de stand van zaken bij het aanpassen van wetgeving in de lidstaten. U hebt terecht gewezen op het gevaar dat de ratificaties langer duren dan gepland, terwijl deze ruimte juist snel gestalte moet krijgen. Ik zal dan ook terdege rekening houden met wat u te berde hebt gebracht.</p>
      <p sl="fr">Ik denk dat ik ingegaan ben op nagenoeg alles wat er gezegd is. Ik voeg daaraan toe dat de Commissie jaarlijkse evaluatiebezoeken zal afleggen en het Europees Parlement een gedetailleerd verslag zal doen toekomen over de door de partnerlanden van de Europese luchtvaartruimte geboekte vooruitgang.</p>
      <p sl="fr">Tegen mevrouw Ticău wilde ik nog zeggen dat de overeenkomst vooruitliep op de toetreding van Bulgarije en Roemenië. Daar beide lidstaten inmiddels lid zijn van de Europese Unie, zijn ze partij bij de overeenkomst en hoeven er geen aanpassingen te worden aangebracht.</p>
      <p sl="fr">Mijnheer de Voorzitter, daar wil ik het bij laten. Ik bedank het Parlement hartelijk voor de belangstelling die het heeft getoond voor deze overeenkomst, die absoluut cruciaal is om de Europese luchtvaartruimte te verenigen, en zoals de heer Martinez zei, soms moeten we beginnen met de lucht om eenheid tot stand te brengen op de grond.</p>
    </intervention>
    <intervention id="2-390" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">De gecombineerde behandeling is gesloten.</p>
      <p sl="nl">De stemming vindt woensdag om 11.30 uur plaats.</p>
    </intervention>
  </section>
  <section id="creitem50" title="15. Galileo (debat)">
    <intervention id="2-392" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de verklaring van de Commissie over Galileo.</p>
    </intervention>
    <intervention id="2-393" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, ik ben het Parlement erkentelijk dat het deze ontwerpresolutie heeft ingediend. De inhoud van de resolutie sterkt de Commissie bij haar werkzaamheden. De goedkeuring ervan in uw plenaire vergadering laat eens te meer zien dat de Europese Gemeenschap nog altijd vastberaden is dit grote Europese project Galileo tot een goed einde te brengen.</p>
      <p sl="fr">Wat is de situatie? Toen de concessieonderhandelingen met het biedende consortium vastliepen en we niet nader tot elkaar kwamen op de voorwaarden die ik een jaar geleden had geformuleerd, heb ik een ultimatum gesteld met specifieke deadlines om deze impasse te doorbreken. Op basis van dit door de Raad gesteunde ultimatum heeft de Raad me opdracht gegeven alle mogelijke opties te verkennen. De werkzaamheden van de Commissie op grond van het mandaat van de Transportraad van 22 maart 2007, waaraan uw resolutie een waardevolle steunbetuiging is, vorderen naar tevredenheid. De uitkomst van deze werkzaamheden zal gepresenteerd worden in een mededeling aan het Parlement en aan de Raad, die de Commissie naar verwachting op 10 mei 2007 zal goedkeuren, ofwel een maand vóór de eerstvolgende Transportraad in juni 2007.</p>
      <p sl="fr">De mededeling zal ingaan op alle door de Raad op 22 maart 2007 en door het Parlement in de ontwerpresolutie geformuleerde eisen. Deze mededeling zal een beoordeling bevatten van de huidige situatie, evenals van de problemen waarmee het programma te maken heeft, met name de redenen waarom de onderhandelingen over de concessieovereenkomst vast zijn gelopen, nagaan wat de kansen zijn op een snelle afsluiting van de concessieovereenkomst en ook welke oplossingen zich aandienen die afwijken van het tot dusver gehanteerde schema. Er zullen geen taboes zijn, noch over de oorzaken van de huidige problemen, noch over de mogelijke tijdschema’s, noch over de zaken die betrekking hebben op financiering en beheer.</p>
      <p sl="fr">Wat de alternatieve oplossingen betreft, zijn meerdere opties denkbaar. Deze lopen uiteen van handhaving van het project in zijn huidige vorm tot uiteraard het afblazen ervan, hetgeen ik niet voor ogen heb. Een tussenoplossing kan zijn om de overheid te belasten met de uitrol van de gehele of gedeeltelijke satellietinfrastructuur, en de exploitatie vervolgens in handen te geven van een partner uit de particuliere sector. Al deze alternatieven zullen echter nauwgezet worden bestudeerd om na te gaan welke technische, financiële en beheersmatige consequenties ze hebben.</p>
      <p sl="fr">Doel van de Commissie blijft om de beste kosten-batenverhouding te garanderen voor het project, en extra vertragingen te voorkomen. Verdere vertragingen voorkomen is cruciaal gezien de risico’s die de modernisering van concurrerende systemen met zich mee zou brengen. Voor het geval dat de huidige planning wordt aangehouden en de concessieonderhandelingen in de komende weken hervat worden, zal ik het Parlement uiteraard op de hoogte houden van de geboekte vooruitgang.</p>
      <p sl="fr">Ik wil het nu met u hebben over het programma European Geostationary Navigation Overlay Service (EGNOS), dat het wereldwijde positioneringssysteem voor Europese gebruikers verbetert. De Europese ruimtevaartorganisatie ESA zal vóór maart 2008 een oordeel vellen over de operationele geschiktheid van dit systeem. EGNOS zal dan volledig gebruiksklaar zijn, en vóór maart 2008 moet een exploitant worden gevonden die in staat is de EGNOS-applicaties op de markt te brengen. Vanaf dezelfde datum zullen de Europese instellingen in staat zijn het systeem te financieren. Ik hamer hier enigszins op omdat we met EGNOS nu al een aantal toepassingen voor satellietnavigatie kunnen beoordelen, wat van groot belang is omdat het een eerste stap is die de weg zal effenen voor Galileo.</p>
      <p sl="fr">Wat de financiering van de Europese programma’s voor radionavigatie per satelliet betreft, weet u dat de Commissie al in juli 2004 had aangedrongen op een verordening van het Europees Parlement en van de Raad. Dit voorstel voorzag voor het Galileo-programma in een specifiek juridisch instrument dat aansluit bij het toekomstige Europese ruimtevaartprogramma en tegemoetkomt aan de noodzaak van goed financieel beheer in het financieringskader 2007-2013. Dit voorstel voorziet bij wijze van voorlopige maatregel in een financiele bijdrage van de Europese Gemeenschap ter hoogte van één miljard euro. De Raad heeft op 21 april 2005 overeenstemming bereikt over een partiële algemene benadering inzake dit voorstel. Daarnaast heeft het Parlement op 5 september 2005 in eerste lezing een positief advies gegeven. De definitieve bedragen zullen afhangen van de gekozen opties en zullen uiteraard tijdig worden voorgelegd aan de begrotingsautoriteit.</p>
      <p sl="fr">Wat het beheer van het Galileo-programma betreft, beraadt de Commissie zich momenteel over de middelen waarmee een doeltreffendere coördinatie tot stand kan worden gebracht tussen de diverse bij het programma betrokken partijen: de Commissie zelf, de toezichthoudende autoriteit en de Europese ruimtevaartorganisatie.</p>
      <p sl="fr">Dan nog kort iets over de externe betrekkingen. Internationale overeenkomsten betreffende het Galileo-programma worden opgesteld op basis van artikel 300 van het Verdrag. De in dit artikel genoemde procedure schrijft nog altijd voor dat het Parlement geraadpleegd moet worden voordat dergelijke overeenkomsten gesloten worden. Ik ben me er uiteraard van bewust dat het Parlement zeer nauw betrokken wil worden bij het toezicht op het beheer.</p>
      <p sl="fr">Wat de toepassingen van Galileo en het groenboek inzake deze toepassingen betreft, is de fase van het publieke debat bijna afgerond. Ruim zeventig bijdragen zijn ontvangen, afkomstig van belanghebbenden met een heel verschillende achtergrond. Nu moet de Commissie de resultaten analyseren alvorens het actieplan vast te stellen dat vanaf 2008 ten uitvoer moet worden gelegd.</p>
      <p sl="fr">U weet, dames en heren, dat Galileo het meest ambitieuze industriële project is dat Europa ooit op touw heeft gezet. Ik vraag vanavond uiteraard om de steun van het Parlement, rekening houdend met hoe moeilijk de opgave is, maar ook onze wil deze tot een goed einde te brengen. De komende maand zal het voor de Commissie en voor de bevoegde diensten bijzonder hard werken worden om de beste oplossingen te vinden waarmee we de huidige situatie het hoofd kunnen bieden en het programma tijdig vlot kunnen trekken.</p>
      <p sl="fr">Dat was wat ik vanavond onder de aandacht wilde brengen van het Parlement. Gaandeweg de studies zal ik het Parlement vanzelfsprekend informeren over de stand van zaken en ik wil het bij voorbaat bedanken, mijnheer de Voorzitter, voor zijn bereidheid ons bij de ontwerpresolutie waarover morgen zal worden gestemd de steun te geven die we nodig hebben om de lidstaten ervan te doordringen dat dit project te belangrijk is voor de toekomst van Europa om niet voortvarend ter hand te worden genomen.</p>
    </intervention>
    <intervention id="2-394" speaker_id="28136" name="Etelka BARSI-PATAKY" is_mep="True" mode="spoken" nationality="Hungary" birth_date="15-09-1941" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">namens de PPE-DE-Fractie. – Mijnheer de vice-voorzitter, ik dank u voor de gedetailleerde informatie. Vanmiddag hebben wij bij de opening van de Airbus-fototentoonstelling horen spreken over de indrukwekkende prestaties van de Europese ontwikkelingsingenieurs van de eenentwintigste eeuw. Wij hebben de vertegenwoordiger van Airbus echter ook horen spreken over de problemen die zijn gerezen bij de bouw. Hij zei dat door de vertraging onherstelbare schade is aangericht en dat Airbus niet Europees genoeg is, maar in het bestuur ervan nationale overwegingen meespelen.</p>
      <p sl="hu">Nu is Galileo op hetzelfde pad terecht gekomen. Sinds de Voorjaarsraad lijken de Raad, de Commissie en het Parlement het echter met elkaar eens te zijn dat er nog steeds tijd is om dezelfde fouten te vermijden. Vorige herfst heeft het Parlement de aandacht van de Commissie en de Raad gevestigd op het toenemend aantal onopgeloste problemen en vertragingen, en daarom zijn wij, mijnheer de vice-voorzitter, blij met uw stevige zet en vastberaden optreden. Ik kan u, mijnheer de vice-voorzitter, verzekeren dat u bij de oplossing van de moeilijkste vraagstukken kunt rekenen op de steun van het Europees Parlement als er eindelijk een transparant, duidelijk en haalbaar tijdschema en een betaalbaar financieel plan worden opgesteld, door middel van onderhandelingen dan wel via een alternatieve oplossing. Nu wachten wij op een effectief en beter openbaar bestuur, op duidelijke aanwijzingen met betrekking tot de politieke verantwoordelijkheid voor de verwerving van de noodzakelijke instrumenten. Wij willen een ondubbelzinnig antwoord op de vraag naar de alomvattende behoeften aan communautaire financiële middelen en naar de verantwoordelijkheid. Wij willen eindelijk een duidelijk antwoord van de spelers in de Europese ruimtevaartindustrie met betrekking tot de financiële deelneming, de financieringswijze op grond van de 2/3-formule, aangezien dat in de aanbesteding stond.</p>
      <p sl="hu">Galileo is de eerste communautaire infrastructuur en daarom volgt het Europees Parlement dit project met grote belangstelling. Mijnheer de vice-voorzitter, u zei dat het EP in het kader van de zevenjarige financiële vooruitzichten bijna een miljard euro heeft uitgetrokken voor het Galileo-programma. Dit bedrag is beschikbaar sinds 1 januari en wij willen graag weten waaraan dit wordt besteed en hoe wij hier gebruik van zullen maken.</p>
    </intervention>
    <intervention id="2-395" speaker_id="1902" name="Norbert GLANTE" is_mep="True" mode="spoken" nationality="Germany" birth_date="08-08-1952" birth_place="Caputh" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de PSE-Fractie . – Mijnheer de Voorzitter, mijnheer de commissaris, dames en heren, het is toch wel enigszins frustrerend om te zien waar we in de loop van de tijd door de vertraging bij het Galileo-project zijn terechtgekomen. Het is ongetwijfeld een ambitieuze onderneming om voor het eerst een PPP-project op Europees niveau uit te voeren, maar de kleine en middelgrote ondernemingen die hebben deelgenomen aan de enquête in het kader van het groenboek, wachten op het sein om hun toepassingen te kunnen ontwerpen, produceren en verkopen, zodat de arbeidsplaatsen die zij verwachten te kunnen scheppen, daadwerkelijk worden gerealiseerd.</p>
      <p sl="de">Het bedrijfsleven verwacht van ons dat wij het beschermen tegen politieke bemoeienis. 'Business does business ' is een gangbare uitdrukking. Hoewel ik persoonlijk eigenlijk altijd zeer bedrijfsvriendelijk ben, bekruipt mij steeds het gevoel dat het bedrijfsleven weer om politieke steun roept als het in de problemen komt, en zelf geen risico durft te nemen.</p>
      <p sl="de">Een eerlijke verdeling van investeringen, risico's en winst is buitengewoon belangrijk bij het PPP-model. Het voorstel in het advies van de Commissie industrie, onderzoek en energie om in eerste instantie financiële middelen te reserveren voor de toezichthoudende autoriteit was door ons bedoeld als aansporing aan de betrokkenen om door te gaan en de achterstand in te halen. Wij zijn ons er zeer wel van bewust dat wij hiermee de verkeerde doelgroep aanpakken, maar helaas staan ons geen andere middelen ter beschikking om druk uit te oefenen.</p>
      <p sl="de">Wij blijven optimistisch, en onze Sociaal-democratische Fractie in het Europees Parlement blijft het project eveneens steunen, maar ons geduld is niet eindeloos. Ik hoop dat de gestelde termijnen ertoe leiden dat het bedrijfsleven en het betreffende consortium nu nader tot elkaar komen. Om met een gezegde te eindigen: geen woorden maar daden!</p>
    </intervention>
    <intervention id="2-396" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, commissaris, ik ben blij dat we vanavond in de gelegenheid zijn om over Galileo te debatteren, maar dit is wel een zeer bijzondere gewaarwording, alsof de tijd heeft stilgestaan.</p>
      <p sl="en">Het laatste plenaire debat over dit onderwerp vond zeven maanden geleden plaats, en het is ronduit alarmerend dat we sindsdien niets zijn opgeschoten. Bij die gelegenheid in september maakte ik evenals andere afgevaardigden mijn bezorgdheid kenbaar over de steeds verder oplopende kosten van het project. We moeten het klip-en-klaar zeggen: geen taboes, zoals de commissaris zei. Galileo heef alles in zich om een groot Europees project te zijn, maar de technologie ontwikkelt zich razendsnel. We hebben zoveel vertraging opgelopen dat we op het punt kunnen belanden dat het simpelweg niet meer de moeite waard is überhaupt nog iets te doen. Galileo is afhankelijk van inkomsten, en als het geen meerwaarde biedt zal niemand willen betalen voor het gebruik ervan.</p>
      <p sl="en">Ik heb met grote belangstelling geluisterd naar de woorden van commissaris Barrot. Wat uiteindelijk wel veranderd lijkt, is dat de Raad en de Commissie bereid zijn om spijkers met koppen te gaan slaan. Ik juich de deadline van 10 mei toe, en de nadruk die erop wordt gelegd dat er tegen die tijd op hoofdlijnen substantiële vooruitgang moet zijn geboekt. Ik sta ook positief tegenover de belofte om te kijken naar alternatieven voor de verdere uitvoering van het project, maar het baart me wel grote zorgen dat een interim-oplossing mogelijk afhangt van de publieke portemonnee.</p>
      <p sl="en">Tot besluit heeft de Commissie gezegd dat zij haar eerdere aannamen en aanpak mogelijk op sommige fundamentele punten moet bijstellen. Ik wil de commissaris vragen of hij achteraf toegeeft dat het een vergissing was om in juli 2005 akkoord te gaan met de fusie van beide consortia. Volgens mij was dat het moment waarop de Commissie alle invloed verloor. Is hij het nu met mij eens dat de concurrentieprikkel en het bestaan van alternatieven de beste garantie bieden dat een publiek-privaat partnerschap op schema en binnen de begroting blijft?</p>
    </intervention>
    <intervention id="2-397" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">namens de Verts/ALE-Fractie. – Mijnheer de Voorzitter, in haar financiële vooruitzichten levert de Europese Unie een flinke inspanning om dit Galileo-programma te lanceren. Aan ons nu de taak om ervoor te zorgen dat het geld van de Unie goed besteed en beheerd wordt.</p>
      <p sl="es">Als de particuliere partners van het programma hun verplichtingen niet nakomen, moeten zij ogenblikkelijk worden vervangen. Wij vertrouwen erop dat het Galileo-systeem zo snel mogelijk operationeel wordt en dat het een sleutelrol zal spelen in de ondersteuning van het vervoer en de observatie van onze milieuproblemen, zoals de klimaatverandering.</p>
      <p sl="es">Wij zouden willen dat het Galileo-project ook compatibel en interoperabel was met de conventionele navigatiesystemen – zoals GSM – en overige systemen. Het is belangrijk dat ze onderling kunnen worden verbonden en elkaar kunnen aanvullen. Samen met het Noord-Amerikaanse GPS en het Russische GLONASS moeten zij ertoe bijdragen dat onze navigatiesystemen worden verbeterd.</p>
      <p sl="es">Tegelijkertijd moeten we waakzaam blijven wat betreft de toepassingen van Galileo om erop toe te zien dat zij voldoen aan de strengste normen op ethisch gebied en op dat van de mensenrechten.</p>
      <p sl="es">Wij vragen ons echter af of het Galileo-programma enkel een illusie is, of dat het ooit werkelijkheid zal worden. Ik vraag mij af of de beheerscapaciteiten van de Europese Commissie berekend zijn op de vereisten en de uitdagingen van Galileo. De reputatie van de Europese Unie staat hierbij op het spel.</p>
    </intervention>
    <intervention id="2-398" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">namens de IND/DEM-Fractie . – Mijnheer de Voorzitter, de burgers van de EU kunnen nu al gebruikmaken van een perfect werkend satellietsysteem. Maar we weten allemaal dat de werkelijke drijfveer achter Galileo de uitbreiding van de macht en heerschappij van de Europese Unie is en dat het de bedoeling is dat het systeem uiteindelijk voor militaire doeleinden zal worden gebruikt door de beoogde EU-strijdmacht.</p>
      <p sl="en">Intussen stuit de financiering van dit megalomane project, dat miljarden euro’s zal gaan kosten, op ernstige problemen. De Britse regering, die altijd loert op mogelijkheden om extra belastinggeld binnen te halen, wil Galileo gaan gebruiken voor tolheffingssystemen, zodat de Britse burgers aan Galileo kunnen meebetalen via heffingen op het privilege dat zij op hun eigen wegen rijden.</p>
      <p sl="en">Galileo heeft alles in zich om een Airbus in de ruimte te worden, en Galileo Galilei zei het al: wat omhoog gaat moet ook naar beneden komen. In dit geval zou het veel beter zijn als het überhaupt niet van de grond komt.</p>
    </intervention>
    <intervention id="2-399" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, het satellietnavigatiesysteem Galileo is bepalend voor de mondiale positie van de Europese Unie in de komende eeuw. De zelfzuchtige belangen van bedrijven en landen mogen het fundamentele belang dat de hele Europese Unie bij het systeem heeft, niet verstoren. Het Europees Parlement is verontrust over de vertragingen die zijn ontstaan bij het realiseren van het Galileo-project en verzoekt de Commissie een plan voor te leggen waarmee wordt gegarandeerd dat de eigen Europese satellietnavigatie ook daadwerkelijk van de grond komt. De Europese Commissie zou steun moeten krijgen van het Parlement bij een andere opbouw van Galileo, door een andere groep dan het consortium dat in 2005 is gevormd. We moeten rekening houden met de mogelijkheid dat Europa wordt voorbijgestreefd door het Russische systeem Glonass en ook door het Chinese systeem Beidou. Galileo is cruciaal voor de toekomstige plaats van de Europese Unie in de beschaving.</p>
    </intervention>
    <intervention id="2-400" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, ik wilde allereerst mevrouw Barsi-Pataky bedanken voor de steun die ze aan dit programma heeft gegeven, maar ook voor haar alertheid, want ze heeft steeds de juiste vragen gesteld.</p>
      <p sl="fr">Ik wil heel duidelijk zijn tegenover het Parlement: ik geloof niet, mevrouw Hall, dat het probleem veroorzaakt wordt door het feit dat er één consortium is. Het echte probleem is dat het Galileo-programma is gestart met een publiek-privaat partnerschap dat wellicht onvoldoende is uitgewerkt. Het publiek-private partnerschap berust nog altijd op een zeer nauwkeurig business plan en bovendien is in de Verenigde Staten de onafhankelijkheid van de ruimtevaartindustrie verworven met de militaire begroting van het leger, waardoor de NASA later zijn diensten kon ontwikkelen.</p>
      <p sl="fr">Ik denk dan ook dat we ons nu de wezenlijke vragen moeten stellen. Moet het publiek-private partnerschap – zelfs wanneer we het handhaven – precies dezelfde omvang hebben? Daar ligt het probleem. Ik denk niet dat het echte probleem gelegen is in het feit dat er een of twee consortia zijn. Het echte probleem is nu om te bepalen of de Galileo-toepassingen een dusdanige toegevoegde waarde hebben dat ze het niveau van de geplande bijdrage van de Unie rechtvaardigen.</p>
      <p sl="fr">Ik heb ook gehoord dat Galileo mogelijk overbodig is. We moeten ons afvragen of we voor de Europese Unie niet alleen een onafhankelijke ruimtevaartindustrie nastreven, maar ook een groot aantal verbeteringen in het dagelijks leven waar de burger profijt van zal hebben. Het is meer dan een prestigeproject, het is een programma dat hoofdzakelijk gericht is op behoeftebevrediging, en ik weet als geen ander hoezeer we op het gebied van transport zouden kunnen profiteren van het Galileo-programma.</p>
      <p sl="fr">Mijnheer de Voorzitter, ik heb toegezegd het Parlement regelmatig te informeren over de voortgang van onze beraadslagingen. Ik moet zeggen dat deze kwestie me persoonlijk echt aan het hart gaat; ik wil de zaken echt heel scherp stellen om duidelijk te maken dat als we het uitgangsscenario enigszins moeten aanpassen, we dat doen om zeker te weten dat het succesvol zal zijn. Met name de heer Glante had het over de vruchten die de burger ervan kan plukken, evenals de kleine en middelgrote bedrijven waaraan Galileo nieuwe kansen zal bieden: u hebt gelijk, dat is inderdaad de crux. We moeten weten wat de toegevoegde waarde van Galileo is en welke toepassingen er allemaal mee mogelijk zijn.</p>
      <p sl="fr">Dat alles onderzoeken we momenteel zeer aandachtig. Dat was wat ik vanavond kon zeggen, maar ik blijf beschikbaar voor het Parlement om tekst en uitleg te geven over dit boeiende maar lastige onderwerp.</p>
    </intervention>
    <intervention id="2-401" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Ik heb een ontwerpresolutie ontvangen die is ingediend overeenkomstig artikel 103, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag om 12.00 uur plaats.</p>
    </intervention>
  </section>
  <section id="creitem51" title="16. Gemeenschappelijke regels op het gebied van de beveiliging van de burgerluchtvaart (debat)">
    <intervention id="2-403" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de aanbeveling voor de tweede lezing (A6-0134/2007) van Paolo Costa, namens de Commissie vervoer en toerisme, betreffende het gemeenschappelijk standpunt door de Raad vastgesteld met het oog op de aanneming van de verordening van het Europees Parlement en de Raad inzake gemeenschappelijke regels op het gebied van de beveiliging van de burgerluchtvaart en tot intrekking van Verordening (EG) nr. 2320/2002 (14039/1/2006 C6-0041/2007 2005/0191(COD)).</p>
    </intervention>
    <intervention id="2-404" speaker_id="4747" name="Paolo COSTA" is_mep="True" mode="spoken" role="rapporteur" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, mijnheer Barrot, dames en heren, ik ben teleurgesteld dat de 'Transport late night show' niet de favoriete show van de Raad is, aangezien ik me in het bijzonder tot de Raad wilde richten. Ik denk zelfs dat wat ik nu ten overstaan van mijn collega's en de vice-voorzitter van de Commissie ga herhalen hun allen welbekend is en ik denk dat ze het met mijn standpunten eens zijn, aangezien we weten dat we enkele problemen met de Raad hebben.</p>
      <p sl="it">Het Parlement heeft met grote interesse en met veel begrip het voorstel van de Commissie verwelkomd om de regels te herzien die het beveiligingsprobleem met betrekking tot aanvallen op luchthavens, vliegtuigen en het luchtvaartsysteem beogen aan te pakken. De Commissie heeft het vraagstuk met veel openheid aangepakt en rekening gehouden met het feit dat wij op het punt staan een belangrijke taak te volbrengen, namelijk het opzetten van één beveiligingssysteem dat ongemakken voor passagiers terugdringt en het mogelijk maakt de beveiliging te bevorderen en onszelf beter te organiseren om dat doel te bereiken.</p>
      <p sl="it">Ik denk dat ik kan zeggen dat wij ook voor verbetering hebben gezorgd, door de grenzen te bepalen waarbinnen gewapend personeel aan boord kan worden toegestaan en door een poging te ondernemen om de technische problemen op te lossen die ontstaan door het verschil tussen het vervoer van traditionele vracht en het postvervoer, door procedures vast te stellen om controles op luchthavens te organiseren en door de vele andere technische aspecten op te pakken.</p>
      <p sl="it">We liepen echter vast op een probleem waarvan ik nog steeds niet begrijp vanuit welke logica de Raad zich hiertegen verzet. Het vraagstuk is erg simpel: veiligheid is zowel een privé- als publieke zaak. Ieder van ons wil, als hij of zij reist, veilig reizen. Op het moment dat de veiligheid echter aangetast kan worden door terroristische aanvallen, is het duidelijk in ieders belang om ons collectief te verdedigen tegen dergelijke aanvallen.</p>
      <p sl="it">In de Verenigde Staten wordt deze kwestie volledig als een publieke zaak beschouwd en zijn de kosten compleet voor rekening van de belastingbetalers. In dit opzicht wil ik nogmaals het idee herhalen dat wij al eerder hebben aangedragen – en zullen blijven doen, koppig of niet – dat we het beginsel moet accepteren dat de kosten voor beveiliging zowel voor rekening komen van de burger die reist, als van de landen die zichzelf beschermen, niet in de laatste plaats op luchthavens en in vliegtuigen, aangezien we alleen maar hebben gevraagd om acceptatie van dit beginsel, waarbij iedere lidstaat zelf kan beslissen hoe de bijdragen over deze twee bronnen verdeeld moeten worden.</p>
      <p sl="it">Als tweede beginsel hebben wij verzocht dat de beveiligingskosten die door de burger worden gedragen, transparant en duidelijk omschreven moeten zijn, en als derde beginsel hebben wij om de garantie gevraagd dat alle extra middelen die aan beveiliging worden gespendeerd, ook daadwerkelijk daaraan worden uitgegeven.</p>
      <p sl="it">Wij willen alleen maar dat deze drie beginselen worden aanvaard en hebben afstand gedaan van het interinstitutioneel akkoord dat in 2001 is ondertekend, op basis waarvan de Commissie geacht werd met veel gedetailleerdere voorstellen te komen om het financieringsprobleem van de beveiliging aan te pakken, die destijds duidelijk ook door de Raad zouden zijn aangenomen. We hebben hierop nog geen antwoord ontvangen en we hebben nog geen conclusie kunnen trekken.</p>
      <p sl="it">Ik hoop dat, als het Parlement morgen niet tot de eenparigheid van stemmen weet te komen die in de commissie werd bereikt, het in ieder geval een grote meerderheid weet te vormen waaruit niet de macht, maar wel de bereidwilligheid van het Parlement blijkt om een echte oplossing te vinden voor het probleem voor alle Europese burgers.</p>
      <p sl="it">Ik wil graag benadrukken dat beveiliging helaas een onderwerp is waar we mee moeten leven. Onze kop in het zand steken en net doen alsof het financieringsprobleem niet bestaat, is geen oplossing die past bij deze tijd, dit probleem en onze verwachtingen. Daarom zijn wij absoluut voorstander van een technisch geavanceerder organisatie op het beveiligingsfront, maar we vragen om een oplossing voor dit vraagstuk, op zijn minst een principeoplossing. Als we er op korte termijn in slagen om deze doelstelling te bereiken, geloof ik dat we zeker in het belang van onze burgers hebben gehandeld.</p>
    </intervention>
    <intervention id="2-405" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, mijnheer Costa, dit voorstel is inderdaad belangrijk. De strijd tegen terrorisme blijft eenduidig een prioriteit voor alle instellingen van de Europese Unie. De beveiliging van de luchtvaart vereist voortdurende aanpassing. We moeten blijven zoeken naar manieren om de Europese burger beter te beschermen. We moeten de lessen trekken uit het verleden en de beveiligingseisen in overeenstemming brengen met de operationele behoeften van de betrokken partijen: de overheidsinstanties die belast zijn met de uitvoeringsregels, luchthavenautoriteiten, luchtvaartmaatschappijen en uiteraard de reizigers.</p>
      <p sl="fr">Het bestaande regelgevingskader inzake beveiliging van de luchtvaart is vastgelegd na de aanslagen van 11 september 2001. Het kwam door urgentie ingegeven tot stand, hetgeen waarschijnlijk het overdreven gedetailleerde karakter van de bijlage bij Verordening (EG) nr. 2320/2002 verklaart. Het normatieve en gedetailleerde karakter van deze bijlage staat nieuwe, krachtigere technologieën of beveiligingssystemen in de weg die beter afgestemd zijn op de feitelijke gevaren. Ondanks de bijlage zitten er nog altijd hiaten in de regelgeving ten aanzien van goederenvervoer en het afhandelen van vluchten uit derde landen. Dit nieuwe voorstel om Verordening (EG) nr. 2320/2002 te vervangen door een nieuwe verordening, die beter is omdat ze eenvoudiger en duidelijker is, is uiteraard volstrekt wenselijk.</p>
      <p sl="fr">De aanpassing van de regels op het gebied van de beveiliging van de luchtvaart zal burgers beter beschermen; de rechtmatige belangen van belanghebbenden zullen hiermee gediend kunnen worden omdat er een beter evenwicht zal zijn tussen de risico’s waarmee rekening moet worden gehouden en de omvang van de controles die moeten worden uitgevoerd. Mijnheer de Voorzitter, afgevaardigden, ik had liever gezien, dat geef ik toe, dat dit voorstel in eerste lezing zou zijn aangenomen. Deze vertraging is des te betreurenswaardiger als we constateren, zoals ik vandaag doe, dat het ontwerpverslag van de heer Costa de noodzaak van dit initiatief volledig onderschrijft, en wij zijn het eens, mijnheer Costa, met het merendeel van de feitelijke operationele suggesties.</p>
      <p sl="fr">Mijnheer de Voorzitter, daarmee kom ik bij de ingediende amendementen. Meer dan de helft ligt in het verlengde van de door het Parlement in eerste lezing goedgekeurde amendementen. Het standpunt van de Commissie met betrekking tot deze amendementen blijft uiteraard ongewijzigd.</p>
      <p sl="fr">Ik wil graag enkele kanttekeningen plaatsen bij een aantal nieuwe amendementen die zijn ingediend. In de eerste plaats lijkt amendement 46 me opportuun. Op basis daarvan kan de Commissie nauwer samenwerken met de ICAO ten behoeve van informatie-uitwisseling en wederzijdse ondersteuning bij audits en inspecties. Mijnheer Costa, wij kunnen ons dan ook vinden in de benadering die ten grondslag ligt aan dit amendement.</p>
      <p sl="fr">Amendement 33 voegt een "sunsetclausule" toe voor alle toepassingsmaatregelen die na zes maanden opnieuw geëvalueerd moeten worden. In een gezamenlijke verklaring die is toegevoegd aan het nieuwe besluit inzake de comitologie hebben het Parlement en de Raad echter erkend dat goede wetgeving vereist dat de aan de Commissie toegekende uitvoeringsbevoegdheden niet in de tijd beperkt mogen zijn. Ik heb weliswaar begrip voor het argument dat een met spoed in werking getreden tekst op een later tijdstip opnieuw moet worden beoordeeld, maar toch baart dit me zorgen. Een stelselmatige toepassing van dit beginsel dreigt rechtsonzekerheid met zich mee te brengen, en de luchtvaartsector kan dan zijn procedures gaan aanpassen of nieuwe procedures opstellen met funeste gevolgen voor de doeltreffendheid van de procedures, reizigersinformatie en kosten. Daarom zou ik ervoor kiezen amendement 33 in zijn huidige vorm te verwerpen. Daarentegen ben ik bereid in te stemmen met het opnemen van een toezegging om de tekst te herzien.</p>
      <p sl="fr">Ik wil van deze gelegenheid gebruikmaken om te benadrukken dat de Commissie voortdurend toeziet op de goede werking van de aangenomen maatregelen en dat ze indien nodig niet aarzelt om deze te wijzigen. Vorige week heeft de Commissie bij de halfjaarlijkse herziening de invoering van een beperking aan de omvang van handbagage met een jaar uitgesteld om het nut van deze maatregel opnieuw te bestuderen en om er indien nodig voor te zorgen dat vervoerders beter voorbereid zijn op de tenuitvoerlegging ervan.</p>
      <p sl="fr">Amendement 37 biedt de lidstaten de mogelijkheid maatregelen niet toe te passen waarvan de kosten naar hun idee niet in verhouding staan tot de baten. Deze bepaling, mits aangenomen, zou het in heel Europa gehanteerde systeem van geharmoniseerde basisnormen inzake de beveiliging van de luchtvaart mogelijk ondermijnen. We lopen dan het gevaar een stap achteruit te doen, en terug te keren naar een lappendeken van 27 nationale, niet op elkaar afgestemde regelgevingssystemen, waardoor vijf jaar harmoniseren mogelijk voor niks is geweest. Ook zou dit amendement het systeem van "one-stop security" voor intracommunautaire vluchten op losse schroeven kunnen zetten.</p>
      <p sl="fr">Een reeks amendementen – 10, 67, 77, 79 en 81 – heeft tot doel het sluiten van beveiligingsovereenkomsten met derde landen te vereenvoudigen. De intentie van deze amendementen is goed. Helaas zijn ze niet gekoppeld aan een mandaat. Ze leiden ertoe dat de taak juist moeilijker wordt, en werken dus averechts. We moeten ons dan ook opnieuw buigen over hoofdstukken 4 en 5 van de bijlage bij de voorgestelde verordening, uitgaande van het gemeenschappelijke standpunt van de Raad, teneinde te bepalen op welke aspecten de Commissie overeenstemming zou kunnen bereiken. Deze amendementen lijken me echter niet noodzakelijk om de beoogde doelen te verwezenlijken. Daarom zou de Commissie ze liever verwerpen.</p>
      <p sl="fr">Mijnheer Costa, u hebt, en deze boodschap was met name gericht aan de Raad, aangegeven wat het grootste struikelblok is, namelijk het vrijmaken van financiële middelen om de luchtvaart te beveiligen. Dit is vanzelfsprekend een belangrijk debat. Ik zal me beperken tot een pragmatischere benadering van dit vraagstuk. Europa heeft een instrument nodig waarmee het kan garanderen dat de ingevoerde normen ter beveiliging van de luchtvaart toegepast worden overeenkomstig regels die eerlijke concurrentievoorwaarden garanderen. En deze eerlijke spelregels moeten binnen de Europese Unie van toepassing zijn, maar ook ten opzichte van mondiale concurrenten.</p>
      <p sl="fr">En dan nog dringt de vraag zich op: wie betaalt de rekening? Ik wilde één van de voorgestelde amendementen als voorbeeld nemen. Daarin wordt gesteld dat lidstaten die meer en strengere beveiligingsprocedures invoeren dan in de Europese Unie wettelijk vereist is, de vervoerders schadeloos zouden moeten stellen voor de meerkosten die deze strengere maatregelen met zich meebrengen. Ik begrijp heel goed wat de gedachte hierachter is. Het is ook waar dat de Commissie over een instrument beschikt op dit gebied, namelijk de in het Verdrag genoemde regels betreffende staatssteun. Wij gaan dan ook zelf kijken hoe deze regels naar behoren gebruikt kunnen worden in het kader van de financiële steunmaatregelen voor dienstverleners op het gebied van luchtvaartbeveiliging.</p>
      <p sl="fr">Ik begrijp helemaal wat de heer Costa heeft gezegd in zijn toespraak tot de Raad. Ik wil het Parlement echter wijzen op de nadelen wanneer de invoering van een verbeterde technische verordening betreffende luchtvaartbeveiliging vertraging oploopt. Het gevaar bestaat enigszins dat we deze communautaire ontwerpverordening afhankelijk maken van financiële beslissingen die op het niveau van de lidstaten genomen moeten worden. Ik hoop dan ook dat het Parlement de technische normen zal loskoppelen van het financieringsvraagstuk om een snelle tenuitvoerlegging van een betere verordening mogelijk te maken. Dat is mijn wens, maar de beslissing is aan u.</p>
    </intervention>
    <intervention id="2-406" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">namens de PPE-DE-Fractie . – Mijnheer de Voorzitter, ik wil eerst het volgende opmerken. Ik maak er bezwaar tegen dat wetgeving die dermate belangrijk is voor de Europese burgers, pas zo laat in de avond op de agenda staat ingeschreven. Het lijkt zo langzamerhand gemeengoed dat wetgevingsvoorstellen die via de medebeslissingsprocedure worden behandeld, aan de orde komen wanneer er zo weinig mogelijk leden van dit Parlement en van het publiek aanwezig zijn. Dat is geen goede zaak.</p>
      <p sl="en">De belangrijke punten die op dit ontijdige uur worden besproken, zijn de zeer welkome aanpassingen van de regels van 2001 inzake de beveiliging van de burgerluchtvaart. Gemeenschappelijke regels op dit punt en een gemeenschappelijke interpretatie van de regels op alle luchthavens van de EU, houden in dat de beveiliging en passagiersveiligheid verbeterd kunnen worden op momenten waarop dat het hardst nodig is.</p>
      <p sl="en">We mogen echter niet van de reizigers verwachten dat ze nog een keer voor de kosten opdraaien. Ik doel hiermee op de bijzondere beveiligingsmaatregelen voor de korte termijn, zoals die van vorig jaar op de luchthaven van Heathrow in Londen. Omdat deze maatregelen rechtstreeks voortvloeien uit besluiten op lidstaatniveau, moeten ze betaald worden uit de algemene middelen en niet door de passagier, die nu al het vel over de oren wordt getrokken als hij wil vliegen. Over dit punt bestond het grootste verschil van mening met de Raad. Het Parlement heeft de handen echter ineengeslagen. Hier moet een krachtig signaal van uitgaan dat er over dit punt niet te onderhandelen valt.</p>
      <p sl="en">Als we kijken naar onze eerdere luchtvaartbeveiligingswetgeving, zien we eveneens dat er met name op toepassingsgebied problemen zijn gerezen. De pijn zit hem zogezegd in de details. Zo worden er bijvoorbeeld tonnen belastingvrije doorvoergoederen in beslag genomen bij de consument. Ik hoor nu dat dit probleem wordt aangepakt en dat de Commissie met voorstellen hiervoor zal komen. Hulde aan commissaris Barrot en Commissievoorzitter Barroso dat zij actie hebben ondernomen op dit punt, waarbij ik de hoop uitspreek dat de ambtenaren van de Commissie hun politieke meerderen zullen volgen en snel met werkbare oplossingen zullen komen.</p>
      <p sl="en">Ik wil er ook op hameren dat het Parlement op de hoogte wordt gehouden van de ontwikkelingen op dit en andere terreinen, aangezien het de leden van dit Parlement zijn die antwoord moeten geven op vragen van de burger als het misgaat op de Europese luchthavens. Ik wil geen uitstel zien in de uitvoering van deze voorstellen over zaken die relatief gezien van ondergeschikt belang zijn.</p>
      <p sl="en">Tot slot moeten we geen politieke spelletjes spelen met de veiligheid van luchtreizigers.</p>
    </intervention>
    <intervention id="2-407" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">namens de PSE-Fractie . – Voorzitter, ik zou om te beginnen namens mijn fractie de rapporteur willen danken voor het goede werk en ook onze steun willen betuigen met de strategie die hij voorstelt, namelijk om voet bij stuk te houden, zolang ook de Raad zijn standpunt niet wijzigt. Het is een belangrijk dossier voor de Europese burgers en het Parlement moet zijn rol spelen.</p>
      <p sl="nl">Voor mijn fractie zijn er in het onderhandelingsproces twee belangrijke aspecten. Ten eerste, en daar heeft de rapporteur al naar verwezen: alles wat te maken heeft met de financiering. Ik ga kort samenvatten. Er is eigenlijk geen probleem met betrekking tot de financiering van de maatregelen die worden uitgevaardigd door het fameuze comité van deskundigen. Want het is logisch dat zowel industrie, als passagiers, als de overheid een stuk bijdragen in de kosten. Belangrijk is wel dat dit in transparantie gebeurt, dat, met andere woorden, de consument weet wat de kostprijs is van de veiligheid, en dat wat aan veiligheidskosten wordt berekend, ook effectief naar veiligheid gaat en niet naar iets anders. Er is natuurlijk het probleem van de extra kosten; wij denken dat deze door de staten gedragen moeten worden, vermits we ervan uit mogen gaan dat de veiligheidsmaatregelen op een hoog niveau zijn en voldoende zijn voor de veiligheid van iedereen.</p>
      <p sl="nl">Een tweede aspect, dat toch ook niet onbelangrijk is, mijnheer de commissaris, is de democratische controle. U moet begrijpen dat we moeilijk een soort carte blanche kunnen geven aan dat comité van deskundigen. Niet dat we twijfelen aan de competentie van deze mensen, maar wanneer deze maatregelen een zodanig impact hebben op de manier van bewegen van onze burgers, dan is het onze taak om onze job te doen. Om te bekijken of het een goede beslissing is, of deze in verhouding staat tot de dreiging, of deze efficiënt is, of de mensen voldoende geïnformeerd worden, enz.</p>
      <p sl="nl">Daarom willen we een manier vinden om deze zaken te evalueren, om de impact ervan in te schatten. We hebben daarvoor een amendement ingediend. Wij zijn bereid daarover te discussiëren, maar ik denk dat het belangrijk is dat in de uiteindelijke regeling ook een rol voor het Parlement wordt weggelegd.</p>
      <p sl="nl">Mijnheer de commissaris, een laatste punt. U heeft een aantal weken geleden ook een evaluatie aangekondigd van de vloeistoffenregeling. Ik zou u nu willen vragen wanneer we deze mogen verwachten.</p>
    </intervention>
    <intervention id="2-408" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Dames en heren, om te beginnen zou ik graag de rapporteur willen complimenteren met zijn werk. Het voorliggende verslag is van het moeilijkere soort en het is allesbehalve makkelijk geweest om een opening te vinden voor compromissen, hetgeen ook duidelijk naar voren kwam uit het verloop van het debat. Desondanks ligt er naar mijn mening nu een gedegen verslag voor ons, en als schaduwrapporteur wil ik graag zowel de indiener als de overige collega’s hartelijk danken voor de prettige samenwerking.</p>
      <p sl="cs">Het verslag kan in principe mijn goedkeuring wegdragen, ook al heb ik – zelfs na uitvoerige raadpleging van deskundigen – nog wat problemen met een viertal thema’s, waarover nu meer.</p>
      <p sl="cs">Allereerst de al eerder genoemde kwestie van de financiering van de veiligheidsmaatregelen in de burgerluchtvaart. Ik heb de nodige bedenkingen bij financiering op basis van deze verordening. Zo is bij het weg- en spoorverkeer de financiering vastgelegd in een aparte richtlijn. In het geval van de burgerluchtvaart hebben we geen adequaat juridisch instrument en wordt een andere oplossing voorgesteld.</p>
      <p sl="cs">Een tweede punt van kritiek betreft de voorstellen om door middel van een aparte vermelding op het vliegticket de transparantie met betrekking tot de uitgaven ten behoeve van de veiligheid te verhogen. Dit is een moeilijk uitvoerbaar voorstel, aangezien de aanbieders van de tickets, de luchtvaartmaatschappijen, niet het volledige benodigde inzicht hebben in de omvang van de kosten die verbonden zijn aan de beveiliging van luchthavens. Voor zover deze kosten bekend zijn, worden ze in de luchthavengelden verdisconteerd. Ook heb ik problemen met de zin "die de veiligheid van de luchtvaart waarborgen". Deze zin heeft voornamelijk te maken met de bescherming van de burgerluchtvaart tegen terroristische dreiging, hetgeen weliswaar belangrijk is, maar slechts een deel dekt van het grotere geheel aan mogelijke vormen van wederrechtelijk handelen. Ik vrees dat deze zinsnede wel eens makkelijk verkeerd kan worden geïnterpreteerd en verengd opgevat als enkel en alleen betrekking hebbende op terrorisme, terwijl er in de burgerluchtvaart sprake kan zijn van nog veel meer andere vormen van wederrechtelijk handelen.</p>
      <p sl="cs">Ter afsluiting van mijn betoog over onderdelen van het verslag die ik minder gelukkig vind – zonder dat ik daarbij afbreuk wil doen aan de algehele kwaliteit ervan – wil ik nog wijzen op amendement 4 en 45. De rol van de Commissie zou uit hoofde ervan zeer aanzienlijk worden versterkt. Dat is naar mijn mening onnodig in deze fase.</p>
      <p sl="cs">Geachte collega’s, ik ben me ervan bewust dat mijn commentaar nogal gedetailleerd is, maar dat heeft te maken met het feit dat het onderhavige verslag in sterke mate het karakter heeft van een technisch voorschrift en dat het erop gericht is vast te leggen wat de fundamentele kenmerken zijn van de normen op het gebied van de veiligheid in de burgerluchtvaart. Ik heb dan ook getracht mijn opmerkingen niet alleen neer te leggen in de vorm van amendementen, maar ook om, waar ik dit nodig achtte als voormalig piloot, mijn standpunten over het document als geheel kenbaar te maken.</p>
    </intervention>
    <intervention id="2-409" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">Mijnheer de Voorzitter, mijnheer de vice-voorzitter, mijn fractie staat vierkant achter de rapporteur.</p>
      <p sl="de">Laten we niet om de hete brij heen draaien! Het Parlement heeft de lidstaten er al in 2002 aan herinnerd dat ze hun deel van de kosten moesten opbrengen voor maatregelen voor openbare veiligheid en orde. Wij hebben u verzocht een strategie te formuleren voor de vraag hoe de beveiligingsmaatregelen gefinancierd moeten worden zonder de concurrentie tussen de luchthavens te verstoren. U heeft vervolgens een verslag gepresenteerd, maar in dat verslag heeft u niet gezegd: 'Hier is een voorstel om deze kwestie op te lossen zonder de concurrentie te verstoren', maar u heeft evenmin gezegd dat het niet zinvol was een voorstel te doen. Dus wachten wij nu nog steeds op een voorstel. Wij hebben de Raad afgelopen jaar laten weten dat wij verwachtten dat hij onomwonden zijn financiële verantwoordelijkheid zou nemen. Opnieuw heeft hij verklaard daar niet toe bereid te zijn. Wel, wij zijn niet langer bereid om aan deze spelletjes mee te doen, die al sinds 2002, vijf jaar lang dus, aan de gang zijn.</p>
      <p sl="de">Er bestaat ook geen echte druk om deze herziening door te voeren, omdat u de basisverordeningen die wij nu hebben – het beste voorbeeld hiervan is de maatregel ten aanzien van vloeistoffen in handbagage – op basis van deze regels heeft kunnen invoeren. Ik ben er niet van overtuigd dat deze maatregel op de lange termijn stand kan houden. Er is geen reden om te zeggen dat deze moet worden ingetrokken, omdat hiermee andere beveiligingsmaatregelen worden geblokkeerd. Als u nieuwe beveiligingsmaatregelen wilt voorstellen, leg deze dan voor aan het Parlement. Wij staan open voor nieuwe voorstellen.</p>
      <p sl="de">Wat wij bedoelen is dat wij naast de kwestie van vloeistoffen in handbagage, waarover de Commissie vervoer en toerisme een hoorzitting zal houden, een risicoanalyse tot prioriteit moeten maken, en ik hoop dat wij dat met u samen kunnen doen. Ik vraag mij in alle ernst af of de voorliggende verordening daadwerkelijk tot meer veiligheid leidt en of ze niet buitenproportioneel streng is. Maar laten we daar open over discussiëren! Zeg dan echter niet dat mensen van de geheime dienst informatie hebben die ze ons niet kunnen doorgeven. Het is onze verantwoordelijkheid ten opzichte van de burgers om duidelijke antwoorden te geven. Uw diensten en met name de diensten van de Raad moeten bereid zijn hun kaarten op tafel te leggen, want wij zijn niet langer van plan deze tactiek te accepteren.</p>
    </intervention>
    <intervention id="2-410" speaker_id="1859" name="Ulrich STOCKMANN" is_mep="True" mode="spoken" nationality="Germany" birth_date="01-01-1951" birth_place="Oebisfelde" p_group="Socialist Group in the European Parliament" m_state="DE">
      <p sl="de">Mijnheer de Voorzitter, mijnheer de commissaris, de herziene versie van verordening 2320/2002 is geslaagd en moet zo spoedig mogelijk worden geïmplementeerd.</p>
      <p sl="de">Allereerst wil ik twee opmerkingen maken over de sunsetclausule . Hier staan wij voor een dilemma. Geen enkele politicus, en geen enkele ambtenaar wil de verantwoordelijkheid op zich nemen om inefficiënte beveiligingsstructuren terug te draaien. Daarom moet de bewijslast liggen bij degenen die een uitvoeringsverordening willen verlengen, en niet bij degenen die deze willen laten aflopen. Dat is de belangrijkste reden.</p>
      <p sl="de">Ten tweede is het dikwijls noodzakelijk om snel te reageren, zoals u bij de vloeistoffen heeft gedaan, maar hier moet dan wel een risicobeoordeling en kostenanalyse op volgen, zodat alles daadwerkelijk volgens de regels verloopt. Ook in dat opzicht is de sunsetclausule een nuttig instrument.</p>
      <p sl="de">Dan nu de hoofdkwestie, de strijd om de financiën. Wij moeten ons weer concentreren op het probleem dat ons aanvankelijke uitgangspunt was, namelijk de vraag hoe wij concurrentieverstoringen kunnen terugdringen en transparante en, voor zover mogelijk, uniforme financieringsmodellen in Europa kunnen krijgen. De Commissie moet hier als bemiddelaar optreden. Wij moeten ons niet zo sterk richten op de vraag of de belastingbetaler of de passagier de kosten moet dragen. Die discussie is mijns inziens weinig productief en heeft ook niets meer met de eigenlijke kwestie van doen. Er moeten voorstellen komen over hoe wij in Europa transparante financieringsmodellen kunnen krijgen die zo uniform mogelijk zijn.</p>
    </intervention>
    <intervention id="2-411" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, er vallen veel grote woorden over de beveiliging van de burgerluchtvaart, de beperkingen die die beveiliging inhoudt voor het internationale verkeer en over de ongemakken voor de passagiers, maar de realiteit is dat we echt met een internationaal veiligheidsprobleem te maken hebben. 9/11 is echt gebeurd; er zijn duizenden mensen omgekomen. De bedreiging van de Britse luchtvaart was een reële, geen denkbeeldige. De personen achter de aanslagen van 9/11 en de verantwoordelijken voor de verijdelde aanslag op Groot-Brittannië zijn er niet alleen nog steeds, ze hebben ook publiekelijk verkondigd door te willen gaan met hun campagne van internationaal terrorisme.</p>
      <p sl="en">Laten we reëel zijn. De Commissie vervoer en toerisme en de Raad staan hier samen voor een gemeenschappelijke zaak, namelijk de bescherming van de luchtvaartsector en de bescherming van de miljoenen jaarlijkse luchtreizigers. Afgaande op de impasse tussen de Raad en de Commissie vervoer en toerisme zou je denken dat er sprake is van een polarisatie tussen de twee uiteinden van de planeet met volkomen verschillende belangen, in plaats van twee gelijk optrekkende deelnemers in het politieke krachtenveld hier in Europa die verondersteld worden het gemeenschappelijke belang van de reizigers in het oog te houden.</p>
      <p sl="en">Als we op één lijn moeten komen, laat we daar dan meteen mee beginnen. We hebben behoefte aan een burgerluchtvaartbeveiligingsovereenkomst die beveiliging en veiligheid garandeert. We hebben behoefte aan een burgerluchtvaartbeveiligingsovereenkomst die het voor individuele lidstaten mogelijk maakt niet mee te doen aan bepaalde voorgestelde maatregelen, zoals die rond de sky marshalls. We hebben behoefte aan een in gemeen overleg afgesproken reeks maatregelen voor de veiligheid van de passagiers, die – en dit is echt cruciaal – ten eerste elk halfjaar geëvalueerd zullen worden, waarbij, ten tweede, bekeken zal worden of ze vruchten afwerpen, ten derde, of ze bijgesteld moeten worden en ten vierde, hoeveel ze kosten.</p>
      <p sl="en">We hebben géén behoefte aan het soort impasse waar we het hier vanavond over hebben. We staan allemaal voor dezelfde zaak – passagiersveiligheid – dus laten we niet langer dralen. Is het vreemd dat de burgers in Europa, zachtjes uitgedrukt, sceptisch zijn over hoe we in dit Parlement te werk gaan als we dit soort patstellingen hebben tussen de Commissie aan de ene kant, de Raad aan de andere kant en dan ook nog eens het Parlement erbij, terwijl we voor een gemeenschappelijke zaak staan?</p>
    </intervention>
    <intervention id="2-412" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Mijnheer de Voorzitter, ook ik complimenteer de heer Costa met zijn verslag. Zoals hij in zijn inleiding zei, is veilig en zeker reizen iets wat we allemaal willen.</p>
      <p sl="en">De heer Higgins zojuist, en de heer Bradbourn even daarvoor hadden het over het vloeistofalarm in het VK afgelopen zomer. Anders dan de heer Jarzembowski denken de meesten van ons dat deze dreiging niet alleen alomtegenwoordig is, maar ook voortdurend een ander gezicht heeft. We kunnen niet verslappen of compromissen sluiten als de luchtvaartveiligheid en –beveiliging in het geding is. Europese landen moeten samen werken aan de hoogst mogelijke normen, en inderdaad, dat houdt ook in dat sommige landen misschien verder willen gaan en extra maatregelen willen treffen.</p>
      <p sl="en">Maar over andere punten bestaat er verwarring onder de reizigers. Waarom zijn sommige luchthavens op het oog veiliger dan andere? Waarom is er nog geen Europese overeenkomst over handbagage – over wat wel en niet mag? Mijnheer Barrot, u zei dat we moeten garanderen dat de veiligheidsvoorschriften worden toegepast, en dat is inderdaad van het grootste belang. Maar u had het ook over eerlijke concurrentie, en ik moet zeggen dat ik niet goed weet wat de plaats van concurrentie is in dit debat. Concurrentie zou kunnen neerkomen op compromis, en zoals anderen al zeiden is elk compromis op het gebied van luchtvaartbeveiliging uit den boze. We moeten met zijn allen samenwerken op dit terrein.</p>
    </intervention>
    <intervention id="2-413" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, wij willen allemaal zo hoog mogelijke veiligheidsnormen. De vraag is alleen wie beslist hoe een zo hoog mogelijk niveau van veiligheid wordt gegarandeerd. In zekere zin kunnen wij onszelf allemaal als deskundigen beschouwen, gewoon omdat we bijna dagelijks met het vliegtuig reizen.</p>
      <p sl="de">Eén ding weten we zeker: ieder van ons kan de nieuwe regels inzake vloeistoffen bij iedere controle eenvoudig omzeilen. Wat er nu op tafel ligt, is een schijnmiddel, dat ervoor moet zorgen dat burgers zich veilig voelen, maar dat geenszins de veiligheid verhoogt. Dat is het werkelijke probleem. Daar moeten wij iets aan doen en dat is wat de heer Stockmann en ik beogen met onze beide amendementen, waarmee wij willen bewerkstelligen dat het Parlement discussieert over de vraag wat nu daadwerkelijk leidt tot meer veiligheid en wat een schijnmiddel is.</p>
      <p sl="de">In dat opzicht mogen wij ons echte deskundigen noemen en daarom zeggen wij in alle openheid dat wij, zes maanden na invoering van deze regeling, geen bijzondere regelingen nodig hebben; wat wij moeten doen is rationeler over deze kwestie nadenken dan wij tot dusver hebben gedaan. Het gaat hier in werkelijkheid om een vorm van extraterritoriale wetgeving van Amerika, dat deze samen met de Britten in het leven heeft geroepen. Zo ervaren wij dat. Europa moet dansen naar de pijpen van Groot-Brittannië of Amerika. Dat mag niet het geval zijn!</p>
      <p sl="de">Wij dringen daarom aan op een zo snel mogelijke herziening, en als deze herziening niet leidt tot een daadwerkelijke verhoging van de veiligheid, dan moeten de maatregelen kunnen aflopen. Dan zijn wij allemaal gedwongen serieus na te denken over maatregelen die dit probleem echt oplossen.</p>
    </intervention>
    <intervention id="2-414" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. – Mijnheer de Voorzitter, ik wil allereerst alle sprekers bedanken; mijn dank gaat met name uit naar de heer Costa voor zijn verslag. Het is duidelijk dat een beter evenwicht tussen de beveiligingseisen en de operationele aspecten echt een uitdaging is voor ons allemaal. Daarom hebben wij een nieuwe kaderverordening nodig die eenvoudiger en flexibeler is. Dat wil ik nogmaals benadrukken.</p>
      <p sl="fr">Ik zal enkele vragen beantwoorden alvorens in te gaan op de financiering. Mijnheer El Khadraoui, de Commissie probeert het Europees Parlement regelmatig te informeren en over enkele dagen zal een hoorzitting van deskundigen plaatsvinden, waarvoor mijnheer Costa zo vriendelijk geweest is het initiatief te nemen. Ik denk dat dat de goede methode is om te proberen zicht op de zaak te krijgen en wat informatie te krijgen van mensen die aan de wieg hebben gestaan van deze bepalingen.</p>
      <p sl="fr">Mijnheer Bradbourn, we zijn druk doende de problematiek rondom duty free goederen op te lossen. Ik hoop u over enkele weken nader te kunnen informeren op dit punt. Hij is er niet, maar ik richt me tot alle afgevaardigden.</p>
      <p sl="fr">Daarmee kom ik bij de financiering. Laat ik vooropstellen dat ik het standpunt van de commissie en van mijnheer Costa heel goed begrijp. Ik denk allereerst dat we concurrentievervalsing moeten proberen te vermijden. Dat lijkt me volstrekt logisch. Ik besef net als de heer Jarzembowski dat we een compromis moeten zien te bereiken. We moeten echter evenals de Raad rekening houden met de ministers van Financiën. De transportministers hebben het op dit gebied niet helemaal alleen voor het zeggen. Daar lopen we dus tegen een probleem aan.</p>
      <p sl="fr">Wat me is bijgebleven van ons debat is dat u duidelijkheid wenst over de beveiligingskosten. Op dat punt kan ik u niet tegenspreken. Ik denk inderdaad dat het beslist noodzakelijk is duidelijkheid te verschaffen over de kosten van beveiliging; dat is een eerste vereiste. Wat ik u wel kan zeggen is dat we deze verordening nodig hebben, dat heb ik u uitgelegd. Ik zou niet willen dat dit alles spaak loopt doordat de Raad en het Parlement totaal niet op dezelfde golflengte zitten. De Commissie zal haar rol van bemiddelaar vervullen en wij zullen onze uiterst best doen om een oplossing te vinden. Mijnheer de Voorzitter, als het gaat om beveiliging moeten we beschikken over goed materiaal en over geschikt materiaal.</p>
      <p sl="fr">Daarom hamer ik nogal op de goedkeuring van deze herziene verordening, zonder afbreuk te willen doen aan de rechtmatigheid van de handelwijze van het Parlement, dat als het gaat om financiering meer transparantie, meer eerlijke concurrentie, en voorzover mogelijk, meer afstemming tussen de lidstaten eist.</p>
    </intervention>
    <intervention id="2-415" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt woensdag om 11.30 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-416" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="nl">Het Commissievoorstel bevat bepalingen die zonder meer een stap in de goede richting zijn als het gaat om beveiliging van de luchtvaart. De vraag hoe deze maatregelen gefinancierd moeten worden is echter niet aan de orde gekomen.</p>
      <p sl="nl">De amendementen die wij binnen de Commissie vervoer en toerisme hebben goedgekeurd, verhelpen dit probleem en voorzien in verantwoorde en evenwichtige bepalingen.</p>
      <p sl="nl">Het zou namelijk niet terecht zijn de kosten van beveiligingsmaatregelen geheel af te wentelen op vliegtuigpassagiers. Het is zaak de reizigers financieel niet te zwaar op de proef te stellen, omdat ze al zeer hoge heffingen betalen op vliegtickets.</p>
      <p sl="nl">Daarom ben ik van mening dat we het voorstel voor een gemengde financiering van de beveiligingsmaatregelen moeten steunen, dat wil zeggen door de lidstaten en door de gebruikers, en de verdergaande maatregelen uitsluitend te laten financieren door de lidstaten.</p>
      <p sl="nl">Verder schaar ik me achter amendement 33, dat het verlengen van beveiligingsmaatregelen afhankelijk maakt van een gedegen evaluatie van de risico’s, de kosten en de gevolgen van deze maatregelen</p>
      <p sl="nl">Je kunt namelijk niet eindeloos maatregelen opleggen die reizigers flink wat ongemak bezorgen, zoals de beperkingen aan vloeistoffen in handbagage, zonder nauwkeurig te beoordelen of ze nog altijd passend zijn en welke consequenties ze hebben voor reizigers.</p>
    </intervention>
    <intervention id="2-462" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Luchtvaartbeveiligingskwesties zijn van het allergrootste belang voor onze veiligheid en moeten voortvarender worden aangepakt dan tot nu toe het geval is geweest. We hebben niet alleen een gemeenschappelijke basisnorm voor de beveiliging nodig vanwege de reële dreiging van criminaliteit in de luchtvaart, maar ook vanwege de als zodanig ervaren dreiging die voor het publiek uitgaat van een gebrek aan beveiliging.</p>
      <p sl="en">Het is essentieel dat de lidstaten de kosten van nieuwe beveiligingsmechanismen en bijzondere kortetermijnmaatregelen op zich nemen. Het is onwenselijk dat passagiers moeten betalen voor beveiliging. Kleinere regionale luchthavens kunnen nieuwe dure maatregelen amper bekostigen, en van de luchtvaartmaatschappijen kan niet worden verlangd dat ze de prijzen van hun tickets verhogen. Het gaat er hier niet om dat passagiers moeten betalen voor het privilege van veiligheid (dit is geen privilege maar een verworven recht), het gaat er om dat staten verhinderen dat vliegtuigen neerstorten in dichtbevolkte gebieden.</p>
      <p sl="en">Essentieel is ook een effectieve evaluatie van de maatregelen die we nemen. Van sommige zou wel eens kunnen blijken dat ze nauwelijks effect sorteren; andere zouden misschien wat doeltreffender moeten zijn. En misschien moeten er wel nieuwe mechanismen worden ingevoerd.</p>
    </intervention>
  </section>
  <section id="creitem52" title="17. Beoordeling en beheer van overstromingsrisico's (debat)">
    <intervention id="2-418" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is de aanbeveling voor de tweede lezing (A6-0064/2007), van de Commissie milieubeheer, volksgezondheid en voedselveiligheid, betreffende het gemeenschappelijk standpunt door de Raad vastgesteld met het oog op de aanneming van de richtlijn van het Europees Parlement en de Raad over beoordeling en beheer van overstromingsrisico's (12131/6/2006 C6-0038/2007 2006/0005(COD)) (Rapporteur: Richard Seeber).</p>
    </intervention>
    <intervention id="2-419" speaker_id="28252" name="Richard SEEBER" is_mep="True" mode="spoken" role="rapporteur" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijnheer de commissaris, dames en heren, ik wil van de gelegenheid gebruikmaken om mijn vriend, Jacques Barrot, te danken voor zijn tomeloze inzet om de problemen van het goederenvervoer door de landen in het Alpengebied aan te pakken en vanwege het feit dat hij onze strijdmakker is in de lange weg naar een oplossing van deze problemen.</p>
      <p sl="de">Vandaag hebben we het echter over overstromingen en over wat er op Europees niveau aan kan worden gedaan. Op dit punt wil ik commissaris Dimas en zijn medewerkers, de schaduwrapporteurs en het Duitse voorzitterschap danken, die allemaal op zeer constructieve wijze met mij hebben samengewerkt om al in tweede lezing tot een akkoord te komen dat alle wezenlijke aspecten dekt.</p>
      <p sl="de">Het is bijna overbodig te zeggen dat overstromingen de meest voorkomende natuurrampen in Europa zijn geworden. In 2002 en 2005 hadden we zware overstromingen met desastreuze gevolgen. Ze kostten mensen het leven en brachten enorme schade toe aan huizen en infrastructuren. Deze overstromingen hebben ons zwaar getroffen. Er is voldoende wetenschappelijk bewijs dat er vaker en meer regen zal vallen, wat een direct gevolg is van menselijke activiteiten.</p>
      <p sl="de">Een eerste reden is de intensieve verstedelijking, met name in risicogebieden, waar stedelijke bebouwing plaatsvindt en wegen worden aangelegd, de loop van rivieren wordt verlegd en uiterwaarden op ondoordachte wijze worden volgebouwd. Een tweede reden is de ontbossing, in het bijzonder het toegestane kappen van bossen in rivierdalen voor de bouw van bijvoorbeeld vakantiehuizen, maar ook voor bedrijventerreinen en winkelcentra. Ten derde leiden zeer intensieve landbouwactiviteiten tot korstvorming van de bovenste bodemlaag en een vermindering van weilanden en uiterwaarden. Ten vierde hebben we te maken met bodemerosie, die eveneens een niet onaanzienlijke factor van belang is.</p>
      <p sl="de">De Commissie heeft na de rampzalige overstromingen in 2002 een actieplan voor overstromingen gepresenteerd, dat onder andere voorzag in verbetering van onderzoek en informatie. Verder heeft de Commissie een mededeling over overstromingsrisicobeheer voorgelegd, waarin de situatie werd geanalyseerd en een via overleg tot stand gekomen EU-actieprogramma werd voorgesteld. Een van de onderdelen van dat programma is het onderhavig voorstel voor een richtlijn, dat nu heeft geresulteerd in het compromispakket waarover wij morgen zullen stemmen teneinde de risico’s die overstromingen met zich meebrengen voor de menselijke gezondheid, het milieu, de infrastructuren en de economie, te verkleinen.</p>
      <p sl="de">Met het oog op het toegenomen risico van schade ten gevolge van overstromingen is het echt van cruciaal belang om ook een Europees wetgevingskader te scheppen, omdat het merendeel van de rivieren zich niets aantrekt van nationale grenzen. 80 procent van alle Europese rivieren zijn niet alleen nationale, maar ook grensoverschrijdende rivieren. Het staat daarom buiten kijf dat Europa hier in actie moet komen.</p>
      <p sl="de">Dat betekent echter ook dat in deze wetgeving rekening moet worden gehouden met het subsidiariteitsbeginsel. In een Alpendal heersen immers andere omstandigheden dan op een Grieks eiland of de Finse laagvlakte. Wij moeten erop letten geen ongedifferentieerde voorschriften aan te nemen die in de praktijk niet kunnen worden nageleefd.</p>
      <p sl="de">De onderhavige regelgeving getuigt van wijsheid door te voorzien in een drieledige aanpak: als eerste stap wordt een overstromingsrisicobeoordeling gemaakt om gebieden die gevaar lopen aan te wijzen. Het zou uiteraard zinloos zijn immers om ergens maatregelen tegen overstromingen te nemen waar dat niet nodig is. Vervolgens worden zogeheten overstromingsrisicokaarten opgesteld en daarna worden er plannen opgesteld voor het beheer van de overstromingsrisico's in de betrokken stroomgebieden, maar alleen daar waar deze absoluut noodzakelijk zijn.</p>
      <p sl="de">Vele lidstaten hebben al aanzienlijke vooruitgang geboekt op het gebied van overstromingsbescherming en wij moesten doublures eveneens zien te voorkomen. Daarom zijn er zeer uitgebreide regels ten aanzien van het behoud van verworvenheden, en de lidstaten hoeven niet bang te zijn dat ze een tweede pakket maatregelen moeten implementeren. De maatregelen die ze zelf hebben gekozen, kunnen uiteraard volledig worden omgezet, voor zover deze overeenstemmen met de doelstellingen van deze richtlijn.</p>
      <p sl="de">Het gemeenschappelijk standpunt van de Raad bevatte een aantal punten die naar onze mening voor verbetering vatbaar waren. Het was voor ons met name onbegrijpelijk waarom er zo weinig aandacht werd geschonken aan het fenomeen klimaatverandering. Tijdens onze onderhandelingen met de Raad is het ons gelukt de kwestie van de klimaatverandering erin op te nemen, die nu als een rode draad door het gehele pakket loopt. Dat is niet meer dan terecht en juist, omdat wij moeten reageren op de zorgen die onder de burgers leven.</p>
      <p sl="de">Kort samengevat hebben onze inspanningen verder geleid tot enkele kleine wijzigingen in de tijdschema’s, tot meer nadruk op de uiterwaarden en natuurlijke wateropname, tot meer aandacht voor een duurzame ruimtelijke ordening en tot toepassing van het solidariteitsbeginsel van begin tot eind. Dat betekent dat in stroomopwaarts gelegen gebieden geen maatregelen genomen mogen worden die nadelig zijn voor stroomafwaarts gelegen gebieden. Wij zijn erin geslaagd dit in een geest van goede Europese solidariteit te bereiken.</p>
      <p sl="de">Nu kan ik het verslag morgen met een zuiver geweten aan het Parlement voorleggen en u aanbevelen het goed te keuren!</p>
    </intervention>
    <intervention id="2-420" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. – Mijnheer de Voorzitter, ik wil de rapporteur, de heer Seeber, van harte gelukwensen en hem bedanken voor het uitstekende werk dat hij heeft verricht ten behoeve van de richtlijn inzake overstromingen. Ook dank ik de Milieucommissie voor haar positieve bijdrage. Ik ben bijzonder voldaan over de snelle vooruitgang die kon worden geboekt tijdens zowel de eerste als de twee lezing. Het Europees Parlement heeft een zeer constructieve rol gespeeld bij het bewerkstelligen van een akkoord over deze zeer goede tekst. Ik wil dan ook mijn waardering uiten voor zijn inspanningen.</p>
      <p sl="el">Het doel van het voorstel is de beperking van de met overstromingen gepaard gaande risico’s voor de menselijke gezondheid, de economische activiteiten en het milieu. De tekst in zijn huidige vorm weerspiegelt deze doelstellingen ook daadwerkelijk en biedt de Europese Commissie de mogelijkheid om deze te bereiken. Een van de belangrijkste kenmerken is dat met de richtlijn – zoals de heer Seeber zojuist ook al zei – een uit drie fasen bestaande procedure wordt ingevoerd. Deze begint met het aanwijzen van de gebieden die aanzienlijke overstromingsrisico’s lopen. De volgende stap is het in kaart brengen van de verwachte overstromingen, in het kader van intermediaire en extreme scenario’s.</p>
      <p sl="el">In de derde fase worden dan overstromingsrisicobeheersplannen opgesteld. Deze zullen gecoördineerd worden over de gehele lengte van in meerdere landen liggende stroomgebieden en kustgebieden.</p>
      <p sl="el">Eveneens is in het kader van het overstromingsrisicobeheer sprake van maatregelen waarmee het hoofd kan worden geboden aan een mogelijke verhoging van de frequentie en intensiteit van overstromingen wegens klimaatverandering, en het verheugt mij dan ook zeer dat het Parlement heeft aangedrongen op een krachtige verwijzing naar klimaatverandering. Wat dat betreft ben ik het dus met de heer Seeber eens.</p>
      <p sl="el">Het klimaat is al aan het veranderen, en het lijdt geen twijfel dat afgezien van bestrijding en beperking van dit verschijnsel ook gezorgd moet worden voor aanpassing. De Europese Unie moet zich voorbereiden op plotselinge overstromingen van nog grotere intensiteit, ten gevolge van steeds hevigere en moeilijker voorspelbare regenval. Plotselinge overstromingen van de kuststreken ten gevolge van stormen zullen waarschijnlijk, in combinatie met de stijging van de zeespiegel, de overstromingsrisico’s in kustgebieden doen toenemen. De Europese Unie moet in staat zijn om de risico’s die deze natuurverschijnselen met zich meebrengen het hoofd te bieden.</p>
      <p sl="el">Een belangrijke stap vooruit is de versterkte coördinatie met de kaderrichtlijn Water. Een geïntegreerd beheer van de stroomgebieden moet beide elementen omvatten: beheer van de waterkwaliteit en beheer van overstromingsrisico’s. Het verheugt mij zeer dat het Europees Parlement ten aanzien van dit vraagstuk steun heeft gegeven aan de Commissie, en dat het gebied van mogelijke synergie tussen beide procedures is uitgebreid.</p>
      <p sl="el">De fundamentele punten die tijdens de eerste lezing naar voren waren gebracht, zijn gehandhaafd. Dat betekent dat de richtlijn van toepassing zal zijn op het gehele grondgebied van de Europese Unie en de klemtoon zal komen te liggen op in meer dan een lidstaat liggende stroomgebieden. Met dit nieuw, zeer belangrijk stuk wetgeving zal de Europese Unie in staat zijn om de mogelijk catastrofale gevolgen van overstromingen te verminderen en zoveel mogelijk te beperken.</p>
    </intervention>
    <intervention id="2-421" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, om te beginnen wil ik de rapporteur, de heer Seeber, danken voor de uitstekende samenwerking. Hij heeft met het voorzitterschap van de Raad een gedegen compromis bereikt dat aanzienlijke verbeteringen bevat ten opzichte van het voorstel van de Commissie.</p>
      <p sl="de">Het is belangrijk om een Europese aanpak ter voorkoming van overstromingsschade aan te nemen. Rivieren en overstromingen kennen geen nationale grenzen. Maatregelen van een land dat stroomopwaarts aan een rivier gelegen is, hebben bij overstromingen concrete gevolgen voor de gebieden die zich stroomafwaarts bevinden. In veel gevallen behoren deze gebieden toe aan een ander land. Daarom is het mijns inziens belangrijk dat werkelijk alle lidstaten van de Europese Unie preventieve maatregelen op het gebied van overstromingsbescherming nemen en niet wachten tot er een ramp gebeurt.</p>
      <p sl="de">Net als bij andere voorstellen van de Commissie is het onze parlementaire plicht om een overmaat aan bureaucratie, administratieve rompslomp en rapportageverplichtingen te voorkomen. We hebben een aantal overmatige bureaucratische regels kunnen tegenhouden en zelfs aanzienlijk weten te verbeteren. Ik ben met name ingenomen met het compromis ten aanzien van het behoud van overstromingskaarten en -plannen die reeds bestaan of door de lidstaten worden opgesteld. Dankzij onze tussenkomst worden nu alle kaarten erkend die reeds door de lidstaten zijn opgesteld, evenals de kaarten die nog in voorbereiding zijn, op voorwaarde dat ze eind 2010 klaar zijn.</p>
      <p sl="de">Het proces van het opstellen en produceren van deze overstromingskaarten is in een aantal lidstaten in volle gang. Het verzetten van de bakens in dit stadium zou tot onnodig dubbel werk hebben geleid, terwijl nieuwe aanbestedingen een aanzienlijke verhoging van de kosten zouden hebben meegebracht, zonder merkbaar voordeel op het vlak van overstromingspreventie. Daarom ben ik blij dat het compromis voorziet in de mogelijkheid deze kaarten en plannen in het kader van de richtlijn te erkennen. Ik zal dan ook voor het compromis stemmen. Tot slot wil ik de rapporteur nogmaals van harte danken voor de uitstekende samenwerking!</p>
    </intervention>
    <intervention id="2-422" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de PSE-Fractie. – Mijnheer de Voorzitter, mijnheer de commissaris, dames en heren, ik wil om te beginnen de rapporteur, de heer Seeber, gelukwensen met de wijze waarop hij de informele onderhandelingen heeft gevoerd. Het zijn heel vruchtbare onderhandelingen geweest. We hebben zo overeenstemming kunnen bereiken over een pakket compromisamendementen die voor het grootste deel op een consensus berusten. De Raad zou deze amendementen moeten aanvaarden.</p>
      <p sl="pt">De Sociaal-democratische Fractie in het Europees Parlement steunt het bereikte compromis, aangezien het aansluit bij de centrale doelstelling van de richtlijn: bescherming van de menselijke gezondheid, het milieu, het cultureel erfgoed en de economische bedrijvigheid, daarbij rekening houdend met de invloed van klimaatverandering op het optreden van overstromingen. Perioden met extreme droogte gevolgd door zware regens komen immers steeds veelvuldiger voor, als gevolg waarvan er zich steeds vaker overstromingen voordoen.</p>
      <p sl="pt">Dit voorstel zal een betere bescherming van het milieu garanderen door op de overstromingsrisicokaarten informatie op te nemen over mogelijke bronnen van milieuvervuiling bij overstromingen. Verder is het volgens mij heel positief dat de lidstaten verantwoordelijk worden gesteld voor het bevorderen van duurzaam gebruik van de grond. De lidstaten moeten bij hun beleid van ruimtelijke ordening dus meer voorzorgen in acht nemen. Er wordt verder aangedrongen op subsidiariteit, dialoog en samenwerking tussen buurlanden.</p>
      <p sl="pt">We weten dat natuurrampen volgens een cyclisch patroon een spoor van dood en vernieling achterlaten. Volgens de Wereldgezondheidsorganisatie sterven er elk jaar weer honderden mensen als gevolg van natuurrampen. Om erger te verhinderen moeten we onze reactiecultuur vervangen door een preventiecultuur. Voorkomen is beter dan genezen; het is doeltreffender én goedkoper.</p>
    </intervention>
    <intervention id="2-423" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">namens de ALDE-Fractie. – Mijnheer de Voorzitter, dames en heren, ik wil uiteraard de heer Seeber bedanken voor de genoten samenwerking tijdens het bespreken en het opstellen van dit document. Ook wil ik graag commissaris Dimas bedanken, omdat zijn aanwezigheid op dit soort momenten altijd erg waardevol is en enorm op prijs wordt gesteld.</p>
      <p sl="it">Deze richtlijn is naar mijn idee zeer belangrijk, deels ook met het oog op andere richtlijnen, zoals de richtlijn betreffende water, de richtlijn betreffende afval en de richtlijn betreffende de bodem, waar nog over gedebatteerd zal worden. Deze richtlijnen vormen een zeer belangrijk preventiekader, met name met betrekking tot het verschijnsel klimaatverandering, dat ontstaat door de opwarming van de aarde en feitelijk tot uitdrukking komt in een verslechtering van extreme situaties, zoals de verheviging van de regenval.</p>
      <p sl="it">Daarom moeten we op alle fronten een preventieve aanpak hanteren, met name met betrekking tot het behoud van ons grondgebied. De onderhavige richtlijn is op dit doel toegespitst, omdat het de goede praktijken die verspreid kunnen worden, probeert te benadrukken, net als infrastructuur en kennis die bij kunnen dragen aan de preventie op lange termijn en aan de voorspelling van overstromingen op korte termijn, om zo significante bijstand te verlenen aan instellingen voor civiele bescherming bij het beheer van noodsituaties.</p>
      <p sl="it">Naar mijn idee kan er veel steun voor deze richtlijn komen, en ik ben ook verheugd over het compromis dat is bereikt tijdens het driepartijenoverleg. Ik roep u daarom namens mijn fractie ook op om voor de onderhavige tekst te stemmen.</p>
    </intervention>
    <intervention id="2-424" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">namens de UEN-Fractie . – Mijnheer de Voorzitter, in de richtlijn over de beoordeling van overstromingsrisico’s wordt benadrukt dat het tijd is actie te ondernemen, wat echter in de zakelijke praktijk niet altijd wordt gerespecteerd. De beoordeling en het beheer van overstromingsrisico’s vormt de basis van onder andere het opstellen van meerjarenplannen voor constructies, informatiesystemen en andere activiteiten die de schadelijke gevolgen van overstromingen beperken.</p>
      <p sl="pl">Deze richtlijn dient aan te sluiten bij de regelingen inzake de beoordeling en preventie van droogterisico’s, die in steeds sterkere mate enorme materiële verliezen en schade aan het milieu veroorzaken. Het een en ander houdt verband met waterbeheer. Vastgehouden overstromingswater kan worden gebruikt om de schadelijke effecten van droogte terug te dringen. Beide systemen zouden in de volledige stroomgebieden van rivieren moeten functioneren en moeten worden toegespitst op de belangen van alle betrokken landen en regio’s.</p>
      <p sl="pl">Ik wil de heer Richard Seeber bedanken voor zijn zeer nuttige werk. De amendementen vormen een verrijking en aanvulling van het verslag.</p>
    </intervention>
    <intervention id="2-425" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . – Mijnheer de Voorzitter, als gevolg van seizoens- en regionaal gebonden verschillen in neerslag, de verandering van het klimaat en het gebrek aan coördinatie tussen sommige landen, zijn gevaarlijke overstromingen ontstaan. De overstromingen vormen zelfs 43 procent van de natuurrampen in Europa en zijn dikwijls grensoverschrijdend van aard.</p>
      <p sl="pl">Het menselijk handelen speelde zeker een rol bij het ontstaan van deze rampen. Op grote schaal worden bossen in berggebieden gekapt, wat bodemerosie en overstromingen in de hand heeft gewerkt, en wordt er gebouwd in uiterwaarden. In de toekomst zullen de regelmaat en intensiteit van overstromingen eveneens nauw verband houden met meteorologische omstandigheden, klimaatsveranderingen en veranderingen in het stroomgebied van rivieren. Daarom is het van essentieel belang maatregelen te nemen die overstromingen tegengaan en de schadelijke gevolgen terugdringen.</p>
      <p sl="pl">Het voorkomen van de opwarming van de aarde is een zeer belangrijk aspect, maar ook het plannen en coördineren van de aanleg van stuwmeren en dijken in de lidstaten, evenals voorlichting en hulpverlening. In het verleden is het voorgekomen dat het legen van stuwmeren in een land een grote overstromingsramp in een ander land heeft veroorzaakt. Met de grensoverschrijdende aard van overstromingen in ons achterhoofd moeten we ons inzetten voor een effectieve internationale, regionale en grensoverschrijdende samenwerking, waar niet-lidstaten bij betrokken worden. Dit zal bijdragen tot een betere voorbereiding en een vermindering van de schadelijke gevolgen van overstromingen.</p>
    </intervention>
    <intervention id="2-426" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">namens de ITS-Fractie . – Mijnheer de Voorzitter, mijnheer de commissaris, mijnheer de rapporteur, vergeleken met vroeger hebben we weliswaar minder vaak te kampen met overstromingen omdat de overstromingsbescherming steeds beter wordt, maar de gevolgen blijven desalniettemin desastreus.</p>
      <p sl="de">Helaas zijn wij door de technologische vooruitgang onoplettend geworden, zodat er steeds vaker dichter bij gebieden wordt gebouwd die gevaar lopen overstroomd te raken. In combinatie met dikwijls ondoordacht ingrijpen in de loop van rivieren en het verlies van natuurlijke uiterwaarden zoals weilanden, is uiteindelijk een probleem ontstaan dat we zelf hebben veroorzaakt. De bevordering van landbouw door de Unie de afgelopen jaren heeft hier zonder enige twijfel eveneens aan bijgedragen en de wisselwerking tussen agrarische activiteiten en verandering van de bodemstructuur is een reden te meer het gemeenschappelijk landbouwbeleid te heroverwegen en te richten op een sterkere ondersteuning van natuurlijke landbouw. In het kader van het geplande gemeenschappelijke overstromingsrisicobeheer moeten maatregelen zoals het herstel van rivieren, de verbinding van uiterwaarden en ontstedelijking uiteraard eveneens in overweging worden genomen. Als wij de doelstellingen van het behoud van natuurlijke leefgebieden en het aanpakken van de klimaatverandering serieus willen nemen, zullen wij nieuwe, innovatieve wegen moeten inslaan.</p>
    </intervention>
    <intervention id="2-427" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Hopelijk zullen wij morgen het einde van een lange reis bereiken. Toen wij twee jaar geleden een begin maakten met de behandeling van deze richtlijn, werd Europa geteisterd door overstromingen. Door het water werden overal huizen weggespoeld en dammen verwoest.</p>
      <p sl="hu">Mijn land, Hongarije, ligt stroomafwaarts. Het is stroomgebied waar een grote hoeveelheid, uit talloze bronnen afkomstig water terecht komt. Twee van de vijf grootste rivieren van Europa lopen door mijn land, en dus is het niet verbazingwekkend dat het de grootste hoeveelheid water per hoofd van de bevolking heeft. Natuurlijk is ook de schade enorm. In 2005, toen de reeds genoemde grote overstroming plaatsvond, waren wij verplicht om meer dan 200 miljoen euro te investeren in bescherming tegen overstromingen. Voor ons stond namelijk enorm veel op het spel.</p>
      <p sl="hu">Als ik een bijzonder belangrijk onderdeel van de nieuwe richtlijn zou moeten noemen, zou ik ongetwijfeld de samenwerking noemen. Gezamenlijke, goed geplande voorbereiding, informatiedeling en wederzijdse bijstand zijn onderdelen van deze richtlijn, en daaruit blijkt dat wij overstromingsproblemen alleen kunnen aanpakken en oplossen met samenwerking.</p>
      <p sl="hu">Ik ben het met de heer Dimas eens: de klimaatverandering die zich in de toekomst op wereldschaal zal voltrekken en de antwoorden op deze uitdagingen behoren tot de belangrijkste thema’s. Waarschijnlijk zullen zich overal in Europa vaker overstromingen gaan voordoen en zullen de overstromingen ook steeds minder voorspelbaar worden. Het hoogwaterprobleem zal erger worden en grotere verwoestingen gaan aanrichten. Ik heb de indruk dat deze richtlijn spoedig een test zal moeten afleggen, en ik weet zeker dat het met vlag en wimpel zal slagen. Dankzij deze richtlijn zullen er minder mensenlevens verloren gaan en er zal er minder schade worden aangericht. Ik ben geheel voldaan over het bereikte compromis en feliciteer de heer Seeber met zijn uitstekende werk. Mijns inziens zijn wij er daadwerkelijk in geslaagd een richtlijn op te stellen waarmee wij het menselijk leven kunnen beschermen en de fysieke veiligheid in Europa kunnen verbeteren.</p>
    </intervention>
    <intervention id="2-428" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Mijnheer de Voorzitter, als gevolg van de klimaatverandering, onvoldoende rivierbeheer en bouwactiviteiten in gebieden die gevaar lopen overstroomd te worden, zullen overstromingen steeds vaker voorkomen. Ten gevolge van de stijgende inwonertallen en het daarmee gepaard gaande stijgende aantal economische goederen in deze risicogebieden zal het risico nog meer toenemen en zullen de kosten door schade hoger worden. Afgezien van de economische en maatschappelijke effecten kunnen overstromingen ook ernstige gevolgen voor het milieu hebben, bijvoorbeeld als bedrijfscomplexen overstroomd raken waar grote hoeveelheden giftige chemische stoffen zijn opgeslagen. De rapporteur heeft dit alles uitvoerig toegelicht.</p>
      <p sl="de">Met het compromispakket dat de rapporteur heeft bereikt, zullen wij de doelstellingen van deze richtlijn beter kunnen verwezenlijken. Ik wil dan ook van de gelegenheid gebruikmaken om hem van harte te feliciteren. Belangrijke aspecten van zijn verslag zijn reeds in het gemeenschappelijk standpunt opgenomen en kunnen dankzij dit compromispakket nog beter worden onderstreept.</p>
      <p sl="de">Het is voor het Europees Parlement belangrijk dat bij de beoordeling van het overstromingsrisico rekening wordt gehouden met de gevolgen van de klimaatverandering. Het zou lastig te verantwoorden zijn geweest als de klimaatverandering niet zou zijn meegenomen bij de beoordeling van het overstromingsrisico. Eén zeer belangrijke eis is dat bij de drie stappen van deze richtlijn – namelijk de beoordeling van het overstromingsrisico, het opstellen van kaarten en het formuleren van plannen voor het beheer – gebruik wordt gemaakt van de beste praktijken en de beste technologieën.</p>
    </intervention>
    <intervention id="2-429" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, commissaris Dimas, beste collega's, Nederland heeft een belangrijke rol gespeeld bij het ontwikkelen van de hoogwaterrichtlijn, zoals die nu voorligt. Het is belangrijk om een wetgevingskader te hebben voor beoordeling en beheer van overstromingsrisico's, met inachtneming van het subsidiariteitsbeginsel. Wat lokaal kan, doen we ook lokaal, zoals maatregelen ter voorkoming van de overstort van riolering. Daarmee bescherm je het milieu, de volksgezondheid en de economie.</p>
      <p sl="nl">Een laag gelegen land als Nederland is van veel omringende landen afhankelijk op het gebied van waterbeheer. Het is dan ook belangrijk dat lidstaten geen maatregelen nemen die in andere landen tot hogere overstromingsrisico's leiden. Een gecoördineerde aanpak is dus vereist. Daarom hecht ik veel belang aan het begrip solidariteit, dat terugkomt in deze voorgestelde richtlijn en nog wat explicieter aangehaald wordt in de amendementen 48 en 61 van het compromispakket dat ik van harte steun.</p>
      <p sl="nl">Naast het begrip solidariteit is het ook van belang dat we de verwachte klimaatverandering en de potentiële gevolgen ervan betrekken bij het opstellen van de risicobeheersplannen voor overstromingen, om zo goed voorbereid te zijn op de toekomst. Rest mij de rapporteur, de heer Seeber, van harte te bedanken voor de goede samenwerking en hem geluk te wensen met dit resultaat.</p>
    </intervention>
    <intervention id="2-430" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . Mijnheer de Voorzitter, ik wil alle sprekers in het debat van vanavond bedanken voor hun positieve bijdragen.</p>
      <p sl="en">In het nu voorgestelde algemene compromispakket zijn enkele van de voornaamste punten opgenomen. Het gaat hierbij onder meer om: duidelijker en vroegtijdiger aandacht voor de effecten van de klimaatverandering bij de voorlopige overstromingsrisicobeoordeling; een akkoord over 2011 als vroegste datum voor de eerste voorlopige overstromingsrisicobeoordeling, zodat de lidstaten meer tijd hebben om de overstromingskaarten op te stellen; een sterkere rol voor uiterwaarden en de bevordering van duurzame ruimtelijke ordening bij het overstromingsrisicobeheer; een gedegen coördinatie – ook op uitvoeringsvlak – met de kaderrichtlijn Water en een link met de kostenterugwinningsbeginselen van die richtlijn; een sterkere verwoording van het beginsel van solidariteit in stroomgebieden van rivieren; en last but not least, de eis om heldere prioriteiten vast te stellen voor de uitvoering van maatregelen die zijn opgenomen in de overstromingsrisicobeheersplannen.</p>
      <p sl="en">Ik weet dat deze punten allemaal belangrijk waren voor het Parlement bij de eerste lezing, en deze keer in de commissie. Ik denk dat het nu voorliggende compromis het Parlement tevreden zal stellen, aangezien er op het punt van de hoofdbeginselen van gedegen overstrominsgrisicobeheerspraktijken veel gewonnen is. Ik ben ook zeer te spreken over het belang dat het Parlement én de Raad hechten aan deze richtlijn, waarvoor het voorstel pas dertien maanden geleden door de Commissie is gedaan. Hieruit blijkt dat er relatief snel overeenstemming kan worden bereikt als we voor een serieuze uitdaging staan als die van de voorbereiding van Europa op de risico’s van mogelijk toenemende overstromingen.</p>
      <p sl="en">Tot slot is de Commissie zeer verheugd over de uitkomst van de onderhandelingen. Zij kan akkoord gaan met alle voorgestelde compromisamendementen, en ik bedank en feliciteer nogmaals de rapporteur, de heer Seeber, voor al zijn inspanningen om in tweede lezing tot overeenstemming te komen.</p>
    </intervention>
    <intervention id="2-431" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt woensdag om 11.30 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="2-432" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="hu">Het is voor Hongarije uitermate belangrijk dat de Europese Unie een richtlijn in werking stelt waarmee een gemeenschappelijke verdediging tegen overstromingen in het leven wordt geroepen. Mijn land is een typisch stroomafwaarts gelegen land, waar vers water terecht komt van over de nationale grenzen gelegen rivieren. Daarom is het belangrijk dat in het geval van uiterwaarden de stroomafwaarts gelegen landen betrokken worden bij zowel de preventieve als defensieve taken. Ik vertrouw erop dat de Oostenrijkse, Slowaakse en Roemeense deskundigen hierbij soepel zullen samenwerken met de Hongaarse waterinstanties. Eveneens is voor mij belangrijk dat in de overstromingsrisicobeheersplannen ook die risicofactoren worden meegenomen die in geval van een overstroming milieuverontreiniging kunnen veroorzaken. Vaak komen bij een overstroming fabrieken of andere ondernemingen onder water te staan, waardoor meer schade wordt aangericht dan door het water zelf. Aangezien net als luchtverontreiniging overstromingen niet bij de grens stoppen, moeten derde landen, zoals Oekraïne, betrokken worden bij de toepassing van de richtlijn.</p>
    </intervention>
    <intervention id="2-433" speaker_id="28119" name="Kathy SINNOTT" is_mep="True" mode="written" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Via een Ierse organisatie waarvan ik voorzitter ben en die luistert naar de naam 'Hope Project', heb ik deelgenomen aan Commissieonderzoek met de naam 'Rescuing Disabled People in Emergencies' (redding van gehandicapten in noodsituaties). In dit onderzoek is overstroming als het grootste risico voor ouderen, kinderen en mensen met een handicap aangemerkt. We hebben net een begin gemaakt met vervolgonderzoek waarin overstromingen centraal staan.</p>
      <p sl="en">Er zijn twee redenen waarom overstromingen zo’n probleem aan het worden zijn. De eerste is de klimaatverandering, met de mogelijkheid van zeespiegelstijging en, in Ierland, meer regenval. De tweede, die voor heel Europa maar met name voor Ierland geldt, is de trend van het bouwen in uiterwaarden. Het is geen uitzondering meer dat gebieden die vroeger ieder jaar wekenlang onder water stonden, nu ruimte bieden aan woonwijken met tweehonderd huizen. Deze praktijk zal ons uiteindelijk gaan opbreken.</p>
      <p sl="en">Ik spoor het Parlement aan om blijk te geven van gezond verstand en preventief actie te ondernemen op het gebied van overstromingen en overstromingsbeheer.</p>
    </intervention>
  </section>
  <section id="creitem53" title="18. Thematische strategie voor het duurzame gebruik van natuurlijke hulpbronnen (debat)">
    <intervention id="2-435" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Aan de orde is het verslag (A6-0054/2007) van Kartika Tamara Liotard, namens de Commissie milieubeheer, volksgezondheid en voedselveiligheid, over een thematische strategie voor het duurzame gebruik van natuurlijke hulpbronnen (2006/2210(INI)).</p>
    </intervention>
    <intervention id="2-436" speaker_id="28182" name="Kartika Tamara LIOTARD" is_mep="True" mode="spoken" role="rapporteur" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Voorzitter en alle hier nog aanwezigen op dit late uur, ik denk dat dit de tijden zijn waarop het kwalitatieve deel van het Parlement zich onderscheidt van het kwantitatieve deel. Zo moet u het maar zien.</p>
      <p sl="nl">De Commissie heeft vijf jaar gedaan over het produceren van een strategie voor duurzaam gebruik van natuurlijke hulpbronnen. Dat is een lange tijd. Het is dan ook bijzonder teleurstellend dat de Commissie zo'n weinig ambitieus voorstel heeft gedaan. Akkoord, de Commissie geeft goed aan wat het probleem is, namelijk als we op de huidige wijze voortgaan, zullen wij onherroepelijk in de nabije toekomst worden geconfronteerd met uitputting van onze hulpbronnen. En daarmee met een serieuze dreiging voor onze economie en voor onze levenskwaliteit.</p>
      <p sl="nl">Maar de Commissie verzuimt vervolgens met concrete actiepunten te komen. Zij roept op tot meer onderzoek en meer data. Dat is prima, maar daar kunnen we niet nog jaren op wachten. Net als klimaatverandering is het probleem van de natuurlijke hulpbronnen nu acuut en moeten we nu concrete maatregelen nemen. Als je het voorstel leest, lijkt het echter wel of het gevoel van urgentie bij de Commissie ontbreekt. Dat nodigt de burgers ook niet erg uit om mee te denken in deze problematiek, maar zij zijn uiteindelijk wel de mensen die het moeten gaan doen.</p>
      <p sl="nl">De kern van het probleem is simpel. Onze ecologische voetafdruk, dus het milieueffect van onze consumptie, is veel groter dan wat de aarde aankan. Om even een duidelijk voorbeeld te geven: als deze kinderschoen de ecologische voetafdruk is die we zouden mogen hebben om een goede balans te hebben in onze natuurlijke hulpbronnen, dan is deze grote herenschoen het verbruik wat we op dit moment hebben. U kunt zien dat dat echt veel te groot is. Dus even een beeldend voorbeeld: dit is wat wij op dit moment doen.</p>
      <p sl="nl">Ik zal heel eerlijk zijn commissaris. In eerste instantie was de neiging in de Milieucommissie van het Parlement om het hele stuk naar u terug te sturen en de Commissie haar huiswerk over te laten doen. Dit leek mij echter weinig constructief en bovendien hebben we de tijd niet om nog eens vijf jaar op actie te wachten. Ik besloot mij dan ook in te zetten om met een gedegen voorstel te komen en heb mijn collega's allemaal opgeroepen mij daarbij te helpen. En, ik kan u zeggen, mijn collega's hebben zich uitgeleefd. Met elkaar hebben we een groot aantal ideeën ter verbetering van het Commissiestuk weten te produceren, en dat in drie à vier maanden tijd. Met dank aan mijn collega's, want zij hebben echt heel veel gedaan. Door al deze goede amendementen verdient de lay-out van het verslag echter niet de schoonheidsprijs, maar ik hoop dat het signaal duidelijk moge zijn. Het Parlement wil concrete maatregelen en geen uitstel.</p>
      <p sl="nl">Een aantal voorstellen zal ik hier nog aanstippen. Mijn eerste voorstel betreft de landbouw. Landbouw komt nu niet in de thematische strategie voor, hetgeen wat mij betreft vrij bizar is, als je bedenkt dat de landbouwsector een van de grootste ge- en verbruikers van natuurlijke hulpbronnen is. Hier wordt deze sector dus een grote kans ontnomen. Ik heb begrepen dat de oorzaak hiervoor ligt bij het feit dat DG AGRI en DG ENVI hierover geen overeenstemming konden bereiken. Het is echter onaanvaardbaar dat onderling gekift tussen Europese ambtenaren ertoe zou leiden dat de strategie geen breed draagvlak zou krijgen.</p>
      <p sl="nl">Ook stel ik voor om Europese landbouwsubsidies direct te koppelen aan duurzaamheid. Om een voorbeeld te geven: geen subsidie meer voor maïs als daarvoor grootschalige irrigatie en dus waterverspilling plaatsvindt, maar wel voor een boerderij die zich inzet om het gebruik van alternatieve energiebronnen, zoals bijvoorbeeld windenergie. Naast landbouw zijn ook andere sectoren ten onrechte niet betrokken in de strategie, bijvoorbeeld transport, visserij en bouw. Ook daar zullen we moeten ingrijpen. Kortom, het moet een strategie voor alle beleidsterreinen zijn.</p>
      <p sl="nl">De structuur van de strategie begint in hoge mate bij de consument en de producent. Verder hebben we voorstellen gedaan tot een levenscyclusbenadering, een top-10-prioriteitenlijst van bedreigde natuurlijke hulp, fiscale stimulering, informatieverstrekking, het betrekken van NGO's en deskundigen, het gebruikmaken van alternatieve recycling en hergebruik. Kortom, eigenlijk te veel om hier op te noemen.</p>
      <p sl="nl">Ik stel voor dat de EU in het algemeen gaat streven naar een halvering van het hulpbronnengebruik tegen 2030. Dit is geen sciencefiction, dit is echt noodzaak. Natuurlijk moet Europees beleid de lidstaten niet verhinderen om nog beter te presteren. Door de best presterende lidstaat als voorbeeld voor een ander te stellen, kan dit verder gestimuleerd worden.</p>
      <p sl="nl">Ik heb commissaris Dimas bij zijn laatste bezoek in de Milieucommissie met genoegen horen spreken over het belang van natuurlijke hulpbronnen. Ik heb hem ook een brief gestuurd waarin ik zijn medewerking vraag. Ik heb dan ook hoop dat deze commissaris een ambitieuzer beleid voorstaat dan uit het huidige Commissiestuk blijkt. Als dat zo is, kan een kritisch verslag van het Parlement voor hem alleen maar welkom zijn.</p>
    </intervention>
    <intervention id="2-437" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Mevrouw Liotard kan er zeker van zijn dat dit Parlement naar beste vermogen naar haar heeft geluisterd.</p>
    </intervention>
    <intervention id="2-438" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. – Mijnheer de Voorzitter, geachte afgevaardigden, ik wil allereerst het Europees Parlement bedanken voor de bijzondere aandacht die het deze strategie schenkt. Ik dank mevrouw Liotard en de schaduwrapporteur voor de opstelling van het onderhavige verslag. Daarin staan inderdaad talrijke constructieve en nuttige opmerkingen die ons zullen stimuleren bij onze overpeinzingen over de mogelijke maatregelen voor de toekomst. Wij kunnen hierop voortborduren.</p>
      <p sl="el">Het gebruik van natuurlijke hulpbronnen is van levensbelang niet alleen voor de toestand van het milieu, maar ook voor onze economische groei. De huidige ontwikkelingen zijn inderdaad zorgwekkend en de gevolgen daarvan uiten zich in een voortdurend verlies aan biodiversiteit, broeikasgasemissies, achteruitgang van waterkwaliteit en lucht- en bodemverontreiniging, maar gaan ook met aanzienlijke economische kosten gepaard.</p>
      <p sl="el">Het is duidelijk dat de manier waarop de natuurlijke hulpbronnen worden gebruikt een bedreiging vormt voor de ecosystemen waarop onze levenskwaliteit en onze welvaart zijn gebaseerd. Daarom moeten wij onze economische activiteiten voortdurend aanpassen aan het weerstandsvermogen van onze planeet.</p>
      <p sl="el">Dat is ook het oogmerk van de strategie voor natuurlijke hulpbronnen, die het resultaat is van een meer dan vijf jaar durende, intensieve, vaak door onenigheid gekenmerkte, maar uitermate vruchtbare dialoog. Deze strategie biedt enerzijds een milieubeleidsbenadering die in het teken staat van natuurlijke hulpbronnen, en anderzijds een kader op lange termijn voor de beperking van de milieugevolgen van het gebruik van natuurlijke hulpbronnen in een ontwikkelingseconomie. Met deze strategie wordt eveneens gestreefd naar een rendabeler gebruik van natuurlijke hulpbronnen.</p>
      <p sl="el">Dit zijn zeer ambitieuze, maar haalbare doelstellingen. Europa is er reeds in geslaagd het gebruik van natuurlijke hulpbronnen in bepaalde sectoren van de economie te stabiliseren. Wij lopen echter achter bij landen als Japan, dat de natuurlijke hulpbronnen op een veel rendabelere manier gebruikt dan Europa. Met de strategie worden producten, technologieën en consumptienormen bevorderd die een rendabeler gebruik van natuurlijke hulpbronnen mogelijk maken en die minder vervuilen.</p>
      <p sl="el">Er zijn reeds vorderingen gemaakt met nieuwe initiatieven voor de toepassing van de strategie. Staat u mij toe drie voorbeelden te noemen.</p>
      <p sl="el">Ten eerste richt de Commissie een gegevenscentrum op voor informatieverstrekking over de beleidsplanning. Dit zal ons helpen het gebruik van natuurlijke hulpbronnen en de gevolgen daarvan voor de verschillende economische activiteiten beter te begrijpen.</p>
      <p sl="el">Ten tweede zal de Commissie, om de vooruitgang bij de verbetering van de milieubescherming en de besparing van natuurlijke hulpbronnen te kunnen meten, een nieuwe generatie indicatoren proberen uit te werken. Er zijn reeds talrijke kwantitatieve indicatoren voor het gebruik van natuurlijke hulpbronnen vastgesteld, bijvoorbeeld op energiegebied en voor klimaatverandering. De vaststelling van strenge kwalitatieve streefdoelen voor lucht en water en streefdoelen voor afvalrecycling draagt bij aan het bereiken van de doelstellingen van de strategie voor natuurlijke hulpbronnen. Met behulp van de strategie zullen wij in staat zijn het algemene kwantitatieve streefdoel voor de besparing van natuurlijke hulpbronnen in onze economie vast te stellen.</p>
      <p sl="el">Ten derde willen wij in al onze beleidsvormen het op de gehele levenscyclus gebaseerde gebruik van natuurlijke hulpbronnen toepassen. Wij moeten rekening houden met de milieugevolgen van natuurlijke hulpbronnen vanaf de wieg tot het graf, dat wil zeggen vanaf het moment waarop ze ontstaan tot het moment waarop ze afsterven, om te voorkomen dat de gevolgen worden verschoven van de ene levenscyclusfase naar de andere, of naar andere landen. Als wij bijvoorbeeld bewerkt erts in Europa invoeren, mogen wij de milieugevolgen van de ontginning in derde landen niet uit het oog verliezen. Een steeds groter deel van de natuurlijke hulpbronnen die wij in Europa gebruiken, komen uit ontwikkelingslanden. Biobrandstof is een ander typisch voorbeeld hiervan.</p>
      <p sl="el">Deze uitdaging stelt zich dus op wereldschaal, en wij moeten onze verantwoordelijkheid nemen. In samenwerking met het VN-milieuprogramma hebben wij een internationaal panel opgezet dat zich bezig moet gaan houden met duurzaam gebruik van natuurlijke hulpbronnen. Dit panel zal allereerst de gevolgen van het gebruik van natuurlijke hulpbronnen voor de planeet moeten beoordelen en dan maatregelen voorstellen. Het werkprogramma van dit nieuwe internationale panel omvat ook vraagstukken als de milieubronnen voor biobrandstofproductie en de toepassing van maatregelen op wereldschaal ter ondersteuning van de recyclingmaatschappij. Als dit panel in de buurt kan komen van de prestaties van de internationale commissie voor klimaatverandering, zullen wij onze doelstellingen in grote mate hebben bereikt.</p>
      <p sl="el">Geachte afgevaardigden, de fundamenten zijn reeds gelegd. De Commissie belooft u dat zij, met een uitvoerige behandeling van dit vraagstuk door u en met behulp van de door u geformuleerde voorstellen, een succesvolle toepassing van de strategie voor de natuurlijke hulpbronnen zal verzekeren. Deze strategie zal gedurende lange tijd onze wegwijzer zijn bij het streven naar een duurzaam gebruik van natuurlijke hulpbronnen en kan als maatstaf dienen voor andere beleidsmaatregelen. Dit is slechts het eerste stadium van een lange procedure. Laten wij nu gaan samenwerken aan de hand van zo concreet mogelijke maatregelen, opdat de toepassing daarvan deel gaat uitmaken van het opstellen van beleid in alle sectoren van de economie.</p>
    </intervention>
    <intervention id="2-439" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">namens de PPE-DE-Fractie . – Mijnheer de Voorzitter, de commissaris zegt dat dit 'ambitieuze doelen' zijn. Ik denk het niet, commissaris! Het verslag van de Commissie kwam onder vuur te liggen toen de Commissie milieubeheer, volksgezondheid en voedselveiligheid het in oktober voor het eerst besprak, aangezien het document veel aan ambities heeft ingeboet na een incubatietijd van vijf jaar. Het kan hooguit worden bestempeld als een redelijke basis om de discussie aan te zwengelen, maar het ontbreekt aan concrete doelstellingen en, zoals ik zei, aan enige vorm van ambitie. Dit is waarschijnlijk te wijten aan een territoriumstrijd tussen het Directoraat-generaal Landbouw en plattelandsontwikkeling en het Directoraat-generaal Milieu – en raad eens wie er gewonnen heeft? De strategie van DG ENVI bleef voornamelijk beperkt tot het verzamelen van kennis, en schiet tekort om een aantal belangrijke probleemsectoren aan te pakken, waaronder – het zal geen verbazing wekken – landbouw, bosbouw, vervoer en vele andere.</p>
      <p sl="en">Hoewel er een paar nieuwe initiatieven worden genoemd, zoals een datacentrum voor natuurlijke hulpbronnen, een forum op hoog niveau en een internationaal panel, is het voorgestelde tijdsbestek van 25 jaar volkomen onacceptabel. De rapporteur, mevrouw Liotard, daarentegen heeft wel haar uiterste best gedaan om het voorstel inhoudelijk te verrijken. Zij stelt terecht dat de mededeling van de Commissie niet voldoet aan de in het Zesde Milieuactieprogramma opgenomen eisen inzake concrete streefdoelen en tijdschema’s. Het verslag roept de Commissie op om deze non-strategie te vervangen door ambitieuze voorstellen, met heldere streefcijfers en bindende tijdschema’s.</p>
      <p sl="en">Ik juich het toe dat in het verslag nadruk wordt gelegd op een geïntegreerde beleidsaanpak en het externe effect van EU-beleid op duurzame hulpbronnen. Het probleem is alleen dat de rapporteur haar werk misschien wel te goed heeft gedaan. De overeenstemming over haar verslag in de Commissie ENVI is dermate breed dat vrijwel alle ingediende amendementen zijn aangenomen, waardoor het verslag op een aantal plaatsen wat langdradig is en in herhaling valt. Naar mijn mening holt dit de kracht van de boodschap wat uit. Daarom heb ik op de stemlijst van mijn fractie aangegeven dat er is tegengestemd op een aantal punten, die dubbelop zijn omdat ze elders in het verslag al zijn opgenomen.</p>
    </intervention>
    <intervention id="2-440" speaker_id="23806" name="Gyula HEGYI" is_mep="True" mode="spoken" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">namens de PSE-Fractie . – Mijnheer de Voorzitter, we hebben de natuurlijke hulpbronnen geërfd van de natuur of de Schepper, maar wij zijn degenen die er verantwoordelijk voor zijn met het oog op de toekomstige generaties. We krijgen van steeds meer verschillende kanten informatie over de bedreiging van het evenwicht in de natuur. Twee derde van de ecosystemen waarvan de mens afhankelijk is, is in verval. Sinds het begin van de jaren zestig is de Europese vraag naar natuurlijke hulpbronnen met bijna 70 procent gestegen. Deze gevaarlijke trend moet worden gekeerd.</p>
      <p sl="en">We willen economische groei omdat veel mensen nog steeds behoeftig zijn, maar dan wel zonder dat er een groter beslag wordt gelegd op de natuurlijke hulpbronnen, en met minder schadelijke effecten voor het milieu. Deze loskoppeling van economische groei en toenemend gebruik van natuurlijke hulpbronnen is de belangrijkste boodschap van dit verslag. De door de Commissie voorgestelde strategie daarentegen is zwak en heeft geen deadlines of streefdoelen. Daarom heb ik zo’n 25 amendementen ingediend namens de PSE-Fractie. Ik ben blij dat die op één na allemaal positief zijn ontvangen door de Commissie milieubeheer, volksgezondheid en voedselveiligheid.</p>
      <p sl="en">Mijn collega-afgevaardigden en ikzelf hebben concrete streefcijfers voorgesteld om onze verplichting naar de toekomst toe te versterken. Ik doe voorstellen voor specifieke streefcijfers voor voeding, huisvesting en de vervoersector. In een markteconomie zijn belastingen het juiste middel voor de regulering van het gebruik van hulpbronnen. Daarom is het zo belangrijk om een Europees ecotaksstelsel op te zetten. Dit verslag moet een vervolg krijgen in de vorm van specifieke verordeningen en richtlijnen om een halt toe te roepen aan de zelfdestructieve roofbouw op de natuurlijke hulpbronnen.</p>
    </intervention>
    <intervention id="2-441" speaker_id="28305" name="Mojca DRČAR MURKO" is_mep="True" mode="spoken" nationality="Slovenia" birth_date="02-07-1942" birth_place="Ljubljana" p_group="Group of the Alliance of Liberals and Democrats for Europe" m_state="SI">
      <p sl="sl">namens de ALDE-Fractie . – De thematische strategie waarover we het nu hebben, vormt dankzij haar streefdoel voor een efficiënter gebruik van energiebronnen en grondstoffen waarschijnlijk de belangrijkste deelstrategie van het Zesde Milieuactieprogramma. Haar hoofddoel is het voorkomen van het onnodig verspillen van hernieuwbare en niet-hernieuwbare bronnen, waarmee we het evenwicht in het milieu in gevaar brengen.</p>
      <p sl="sl">De filosofie van de levenscyclus van producten neemt een belangrijke plaats in bij de maatregelen voor een inperking van overmatig verbruik. Het is mogelijk de hoeveelheid producten, die we aan het einde van hun levensduur in de economie laten terugkeren en opnieuw gebruiken, te verhogen. Op dat punt is de strategie nauw verbonden met de procedure van de herziening van de Europese wetgeving over afvalbehandeling.</p>
      <p sl="sl">De ambitieuze doelstellingen die we in deze thematische strategie willen aantreffen, zijn niet onrealistisch. De prioriteiten in het politieke debat over het zuinig omgaan met natuurlijke bronnen hebben reeds gezorgd voor een veel grotere bereidheid bij de burgers om mee te werken aan het nuttige hergebruik van afval. Onze steden, bijvoorbeeld, zijn potentiële grondstofmijnen. Net zoals bij het ontginnen van erts, kunnen we ijzer, zink, koper en kunststof verkrijgen dankzij vooruitstrevende methoden voor het inzamelen en scheiden van afval, waarvoor we drie keer minder energie zullen verbruiken dan voor de productie ervan uit nieuwe grondstoffen. De 'stadsmijnbouw' is een veelbelovende visie van de moderne stad als winstgevende mijn van gerecycleerde materialen. En het is niet de enige methode die het efficiënte gebruik van natuurlijke bronnen wezenlijk verbetert.</p>
    </intervention>
    <intervention id="2-442" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">namens de UEN-Fractie . – Mijnheer de Voorzitter, het eerste Verdrag van Rome bestaat bijna een halve eeuw. Sindsdien is de hoeveelheid natuurlijke hulpbronnen afgenomen, maar hebben we ook enorme technologische vooruitgang geboekt. We hebben geleerd verantwoorder om te springen met grondstoffen en energie en het is ons gelukt bepaalde grondstoffen te gaan exploiteren waar we vijftig jaar geleden niet van konden dromen. Hebben we, gezien onze kennis, technologie en ervaring, al het mogelijke gedaan? Zeker niet. Mevrouw de rapporteur heeft dat duidelijk aangetoond.</p>
      <p sl="pl">Ik sta volledig achter het verslag, maar ik zie ook dat de Europese Unie zeer veel doet ter bescherming van bodem, lucht en water, veel meer dan andere landen. Tevens zet de Unie zich in voor recycling en hergebruik van grondstoffen. Toch is een intensivering van de activiteiten op het gebied van beter afvalgebruik noodzakelijk, waarmee niet alleen milieuvervuiling aan banden gelegd wordt, maar ook een beter gebruik van natuurlijke hulpbronnen wordt gestimuleerd.</p>
    </intervention>
    <intervention id="2-443" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">namens de Verts/ALE-Fractie. – Mijnheer de Voorzitter, dames en heren, mijn dank aan de rapporteur, mevrouw Liotard, voor haar uitstekende werk. De mensheid leeft op dit moment met een ecologische kredietkaart boven haar ecologische stand. De mensheid als geheel verbruikt 25 procent meer dan het duurzame niveau van natuurlijke hulpbronnen en dat betekent dat wij het kapitaal van onze kinderen opmaken. Het verbruik van natuurlijke hulpbronnen in Europa oversteeg volgens het Europees Milieuagentschap al in de jaren zestig de eigen biologische capaciteit van Europa. Als de huidige ontwikkeling zich voortzet, verbruiken wij in 2050 twee keer zo veel natuurlijke hulpbronnen als het duurzame niveau. De noodzaak om de luchtvervuiling te verminderen is slechts een deel van de algemenere uitdaging om zuiniger en verstandiger om te gaan met natuurlijke hulpbronnen.</p>
      <p sl="fi">Om het gebruik van natuurlijke hulpbronnen naar een duurzaam niveau te laten dalen en het tegelijkertijd mogelijk te maken dat de ontwikkelingslanden de armoede ontstijgen, moeten de rijke landen, zoals wij, in vijftig jaar de verhouding tussen de bereikte welvaart en het verbruik van natuurlijke hulpbronnen vertienvoudigen. Dit klinkt als sciencefiction, maar in stappen betekent dit slechts een verbetering van vijf procent per jaar. Op dezelfde wijze zijn wij erin geslaagd de arbeidsproductiviteit te verbeteren. Waarom kan dan ook niet de productiviteit van natuurlijke hulpbronnen worden verbeterd? Deze eeuw moet de eeuw worden waarin wij de productiviteit van natuurlijke hulpbronnen, de verhouding tussen de bereikte welvaart en het gebruik van natuurlijke hulpbronnen, verbeteren.</p>
      <p sl="fi">Zoals iedereen al heeft gezegd, is de door de Commissie gepresenteerde strategie veel te slap, vooral omdat er concrete doelen en tijdschema’s ontbreken, hoewel die in het Zesde Milieuactieprogramma worden geëist. De kennisbasis om deze op te stellen is beschikbaar. Wij hebben uiterlijk volgend jaar duidelijke doelen en tijdschema’s evenals sectorspecifieke actieprogramma’s nodig.</p>
      <p sl="fi">De goedkoopste manier om de productiviteit bij het gebruik van natuurlijke hulpbronnen te verbeteren, is het stopzetten van subsidies die schadelijk zijn voor het milieu. Dat moet direct gebeuren. De conclusie van rapporteur Kartika Liotard dat wij meer kwaliteit en minder kwantiteit nodig hebben zou ook het motto bij ons gebruik van natuurlijke hulpbronnen moeten zijn.</p>
    </intervention>
    <intervention id="2-444" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Om te beginnen wil ik de rapporteur bedanken voor haar uitstekende werk en voor het standpunt dat zij heeft ingenomen ten aanzien van dit vraagstuk. Ik geef volledige steun aan alle punten uit haar verslag over een thematische strategie voor het duurzaam gebruik van natuurlijk hulpbronnen. Het feit dat de Commissie vijf jaar lang aan dit document heeft gewerkt, toont aan hoe serieus het probleem is.</p>
      <p sl="sk">Het document van de Commissie bevat geen specifieke tijdschema’s, en evenmin beschrijft het de te volgen methoden. Wij moeten erkennen dat er een mondiale watercrisis, en met name drinkwatercrisis, is, dat de aarde opwarmt, de biodiversiteit wordt bedreigd – de milieuvoetafdruk van Europa is twee keer zo groot als zijn biologische capaciteit – en dat er elk jaar mensen sterven ten gevolge van door milieuverontreiniging veroorzaakte ziekten. Daarom is een meer proactieve en radicale aanpak nodig.</p>
      <p sl="sk">Ik ga akkoord met het voorstel voor een volledige hervorming van het steunstelsel. Men moet minder steun gaan geven aan activiteiten die een negatieve impact hebben op het milieu, of deze steun zelfs geheel stoppen, met name in de landbouw. De Commissie beweert weliswaar dat zij niet genoeg indicatoren heeft om specifieke tijdschema’s vast te stellen, maar de rapporteur noemt er wel enkele in haar verslag, zoals bijvoorbeeld het bruto binnenlands product, het binnenlands gebruik van materialen, enzovoort.</p>
      <p sl="sk">Als wij onze afhankelijkheid van natuurlijke hulpbronnen willen verminderen, dan moet – en daar ben ik het mee eens – tegen 2012 12 procent van de energie in de EU afkomstig zijn van hernieuwbare energiebronnen, en dan moeten tot 2008 een specifiek beleid en een actieplan ten uitvoer worden gelegd voor de twintig belangrijkste materialen die de grootste impact hebben.</p>
    </intervention>
    <intervention id="2-445" speaker_id="2062" name="Riitta MYLLER" is_mep="True" mode="spoken" nationality="Finland" birth_date="12-07-1956" birth_place="Joensuu" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, het voorbeeld van commissaris Dimas was goed, want als de productie van bio-energie wordt opgevoerd, dan moet dat op een duurzame basis gebeuren en vooral op mondiaal niveau. Het probleem met bijvoorbeeld deze strategie is echter dat de land- en bosbouw er niet in opgenomen zijn.</p>
      <p sl="fi">Dit is een van de laatste thematische strategieën die deel uitmaken van het Zesde Milieuactieprogramma. Hier is al gezegd dat er in dat programma kwantitatieve en kwalitatieve doelen zijn gesteld voor het milieubeleid van de Europese Unie en dat deze niet in de voorstellen van de Commissie worden genoemd. Bovendien kon in deze strategie betreffende natuurlijke hulpbronnen blijkbaar niet worden voldaan aan de doelstelling om te waarborgen dat het gebruik van natuurlijke hulpbronnen en de effecten ervan het weerstandsvermogen van het milieu niet overstijgen.</p>
      <p sl="fi">De herziening van het Zesde Milieuactieprogramma had een jaar geleden al moeten plaatsvinden en het is van groot belang dat een dergelijke analytische herziening van het programma er komt, nu wij al vergevorderd zijn bij de bespreking van thematische strategieën. Ik wil commissaris Dimas daarom vragen wanneer de Commissie het Zesde Milieuactieprogramma gaat herzien.</p>
    </intervention>
    <intervention id="2-446" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Mijnheer de Voorzitter, mijnheer de commissaris, waarde collega’s, staat u mij toe collega Liotard van harte te bedanken voor haar volledig en coherent verslag. Door de klimaatveranderingen en de energiecrisis waar de Europese Unie mee geconfronteerd wordt, is het hoogst noodzakelijk geworden dat de Europese Unie optreedt en zorgt voor een goed gestructureerde strategie voor duurzaam gebruik van natuurlijke hulpbronnen, voor een strategie die ten minste strookt met de in het Zesde Milieuactieprogramma gestelde eisen.</p>
      <p sl="el">Ik wilde onderstrepen dat wij een strategie nodig hebben die is afgestemd op een rendabeler gebruik van natuurlijke hulpbronnen, op een beter beheer ervan en op afvalbeheer. Deze strategie moet tot doel hebben duurzamere productiemethoden en verbruiksnormen vast te stellen. Zij moet ervoor zorgen dat enerzijds het gebruik van natuurlijke hulpbronnen en de afvalproductie worden losgekoppeld van het economische groeipercentage en anderzijds het gebruik van natuurlijke hulpbronnen het weerstandsvermogen van het milieu niet te boven gaat. Mijns inziens hebt u gelijk, mijnheer de commissaris, als u zegt dat de fundamenten reeds zijn gelegd.</p>
    </intervention>
    <intervention id="2-447" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Voordat ik het woord geef aan commissaris Dimas, wil ik mevrouw Liotard laten weten dat ik het Reglement heb geraadpleegd en dat zij de twee schoenen die zij in haar voorbeeld noemde, niet hoeft in te pakken voor opname in de notulen, dus zij kan ze houden.</p>
    </intervention>
    <intervention id="2-448" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . Dit waren echte schoenafdrukken, geen voetafdrukken!</p>
      <p sl="en">Mijnheer de Voorzitter, geachte afgevaardigden, ik wil u allereerst bedanken voor de constructieve opmerkingen in het verslag en tijdens het debat van vanavond. We zijn het er allemaal over eens dat de natuurlijke hulpbronnen op dit moment niet duurzaam worden gebruikt. Inderdaad, het duurzame gebruik van natuurlijke hulpbronnen is een gemeenschappelijke uitdaging voor ons allen, voor beleidsmakers, bedrijven én burgers, zowel in als buiten Europa.</p>
      <p sl="en">Het Parlement speelt een essentiële rol bij het leiden van dit project en het mobiliseren van de noodzakelijke steun vanuit het publiek. Op dit moment, ruim een jaar na de goedkeuring van de mededeling, hebben we inmiddels enige vooruitgang geboekt. De lidstaten hebben ingestemd met de strategie, die zich ontwikkelt tot een wereldwijd richtpunt dat onder meer door de OESO wordt gepromoot.</p>
      <p sl="en">We maken vorderingen met de uitvoering op een open, transparante en geëngageerde manier. Uw verslag en de discussie van vandaag zullen worden meegenomen bij toekomstige activiteiten.</p>
      <p sl="en">Het beleid inzake het gebruik van natuurlijke hulpbronnen is zeer nauw verbonden met de manier waarop we onze producten maken en consumeren. In het ophanden zijnde actieplan inzake duurzame consumptie en productie zullen de volgende zaken centraal staan: milieuverantwoord ontwerp van producten, groenere overheidsopdrachten en maatregelen die de consument helpen betere keuzes te maken.</p>
      <p sl="en">In het begin zal de aandacht vooral uitgaan naar voeding, huisvesting en vervoer, de sectoren met de grootste milieueffecten. Maar ook de andere prioriteiten die u hebt genoemd zullen aan bod komen. We zullen beste praktijken, innovatieve en milieuefficiënte oplossingen en de inzet van economische instrumenten stimuleren. Vorige maand nog publiceerde de Commissie een groenboek over het gebruik van marktinstrumenten in het energie- en milieubeleid, en ik wil absoluut verder kijken dan alleen naar het bbp bij de beoordeling van de vorderingen van onze samenlevingen op economisch, sociaal en milieugebied.</p>
      <p sl="en">Tot slot heb ik alle begrip voor diegenen onder u die meer en snellere actie willen zien, en ik bedank het Parlement voor zijn proactieve rol hierin.</p>
      <p sl="en">Ik koester ook veel sympathie voor de roep om concretere doelstellingen. Zoals ik reeds aangaf zijn er al een aantal ambitieuze doelen voor het gebruik van hulpbronnen, bijvoorbeeld de overkoepelende doelstelling van de strategie om groei op Europees en mondiaal niveau niet per definitie gepaard te laten gaan van schadelijke milieueffecten. Dit mag zonder meer doorgaan voor een zeer ambitieuze doelstelling, die officieel wordt ondersteund door de Commissie en de Raad.</p>
      <p sl="en">We zullen ons buigen over de noodzaak van een globaal streefdoel voor hulpbronefficiency in het kader van de voor 2010 geplande beoordeling van de hulpbronnenstrategie. Deze strategie is een grote stap voorwaarts, omdat milieueffecten worden benaderd vanuit een levenscyclusinvalshoek.</p>
    </intervention>
    <intervention id="2-449" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">De stemming vindt woensdag om 11.30 uur plaats.</p>
      <p sl="nl">Schriftelijke verklaring (artikel 142 van het Reglement)</p>
    </intervention>
    <intervention id="2-450" speaker_id="23816" name="András GYÜRK" is_mep="True" mode="written" nationality="Hungary" m_state="HU">
      <p sl="hu">Ofschoon er steeds meer bewijzen zijn dat de natuurlijke hulpbronnen op irrationele en buitensporige manier worden gebruikt, en dat het dagelijks leven onderdeel is geworden van de zorgen met betrekking tot de duurzaamheid van het natuurlijk leefmilieu, ontbeert de mensheid en met name de politieke leiding een duidelijk visie op de manier waarop het probleem moet worden aangepakt.</p>
      <p sl="hu">Het politieke concept van duurzame ontwikkeling is te algemeen om tastbare resultaten te kunnen opleveren. Daar komt nog bij dat aan de hand daarvan pogingen worden gedaan om het probleem van de bescherming van het natuurlijk milieu gelijktijdig op te lossen met het ingewikkelde probleem van de rechtvaardigheid onder generaties en naties. De methoden voor het meten van het milieu (bijvoorbeeld de levenscyclusanalyse - LCA) en de indicatoren (bijvoorbeeld de ecologische voetafdruk) zijn behept met methodologische problemen en vaak tegenstrijdig.</p>
      <p sl="hu">Zonder het nut te willen betwisten van een eengemaakte, veelomvattende en duidelijke databank voor natuurlijke energiebronnen en van een reeks indicatoren voor het meten van het energiebronnengebruik, moet ik er wel op wijzen dat zelfs bij het ontbreken daarvan al heel wat maatregelen in praktijk kunnen worden gebracht.</p>
      <p sl="hu">Het is jammer dat zowel het Commissievoorstel als het verslag van de Commissie milieubeheer, volksgezondheid en voedselveiligheid zwijgt over de belangrijke rol die de markt en een marktgeoriënteerde regelgeving zouden kunnen spelen bij een effectief gebruik van natuurlijke energiebronnen. Men zou een fout begaan indien uit het oog zou worden verloren dat de regeling van CO2-emissies – de onvermijdelijk buitensporige toewijzing door de regering gedurende de eerste toewijzingsperiode ten spijt – op tevredenstellende wijze heeft gewerkt. Men zou een fout begaan indien miskend zou worden dat talloze oplossingen voor de bescherming van de natuurlijke energiebronnen (bijvoorbeeld de bredere verdeling van hernieuwbare energiebronnen) worden bemoeilijkt juist omdat er een eengemaakte, onbeperkt concurrentiële markt in Europa ontbreekt.</p>
    </intervention>
  </section>
  <section id="creitem54" title="19. Agenda van de volgende vergadering: zie notulen"/>
  <section id="creitem55" title="20. Sluiting van de vergadering"/>
</text>
