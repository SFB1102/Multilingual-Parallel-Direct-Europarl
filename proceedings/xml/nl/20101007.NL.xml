<?xml version='1.0' encoding='utf-8'?>
<text id="20101007.NL" lang="nl" date="2010-10-07" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Kredietoverschrijvingen: zie notulen"/>
  <section id="creitem4" title="4. Uitvoeringsmaatregelen (artikel 88 van het Reglement): zie notulen"/>
  <section id="creitem5" title="5. Cohesie in de EU en regionaal beleid na 2013 - De toekomst van het Europees Sociaal Fonds (debat)">
    <intervention id="4-009" speaker_id="4436" name="De Voorzitter" is_mep="True" mode="spoken">
      <p sl="nl">In verband met het verkeer zijn we iets later begonnen. Onze excuses daarvoor. Ik zou iedereen willen aanraden om te voet naar het Parlement te komen, en wel om drie redenen: de eerste is dat we dan op tijd kunnen komen, de tweede is dat het gezond is, en de derde is dat het minder vervuiling geeft. Laten we dus allemaal lopend naar het Parlement komen!</p>
      <p sl="nl">Aan de orde is de gecombineerde behandeling van:</p>
      <p sl="nl">de mondelinge vraag (O-0110/2010) van Danuta Maria Hübner, namens de Commissie DEVE, aan de Commissie: Cohesie in de EU en regionaal beleid na 2013 (B7-0466/2010), en</p>
      <p sl="nl">de verklaring van de Commissie: De toekomst van het Europees Sociaal Fonds.</p>
    </intervention>
    <intervention id="4-010" speaker_id="96779" name="Danuta Maria Hübner" is_mep="True" mode="spoken">
      <p sl="en">auteur. − Mijnheer de Voorzitter, de komende jaren zal de groei in Europa worden aangedreven door het aanbod. Duurzame en concurrerende investeringspatronen zullen van cruciaal belang worden. Het cohesiebeleid is een belangrijke bron van Europese overheidsinvesteringen en moet structurele veranderingen in gang zetten door de financiering van investeringen in onderzoek en innovatie, efficiënt gebruik van hulpbronnen, nieuwe en duurzame banen en infrastructuur.</p>
      <p sl="en">Het cohesiebeleid moet echter niet louter een financieel instrument voor investeringen zijn. Het cohesiebeleid is een beleid dat nieuwe middelen genereert en het groeipotentieel vergroot. Er zal een adequaat macro-economisch en financieel kader nodig zijn om ervoor te zorgen dat het beleid volledig effectief is. De centrale vraag met betrekking tot de hervorming van het cohesiebeleid na 2013 is hoe dit beleid effectiever en op een meer duurzame wijze banen kan scheppen, de groei kan aandrijven en het concurrentievermogen kan vergroten voor de Europese economie.</p>
      <p sl="en">Sociale, economische en territoriale samenhang is volgens het Verdrag een basisbeginsel van de Europese integratie. Daarom moet het cohesiebeleid van toepassing zijn op alle Europese burgers en niet worden beperkt tot de armste regio's. Want het cohesiebeleid is geen subsidiebeleid dat werkt op basis van het principe van compensatie voor het verleden en dat dient als aanvulling op nationale doelstellingen, maar is een Europees beleid voor de toekomst.</p>
      <p sl="en">In het cohesiebeleid moet rekening worden gehouden met de territoriale realiteit op regionaal niveau zoals die na de crisis is, waarbij moet worden gekeken naar de meest doelmatige oplossingen voor de uitdagingen voor en de kansen van verschillende Europese regio's. Het moet integraal deel uitmaken van de uitvoering van de Europa 2020-strategie en de kerninitiatieven van die strategie. We zijn ons er volledig van bewust dat het cumulatieve effect van het cohesiebeleid voor het gehele grondgebied van de Europese Unie een van de belangrijkste instrumenten is waarmee de Unie en haar lidstaten de ambities van Europa 2020 kunnen verwezenlijken.</p>
      <p sl="en">Het cohesiebeleid moet niet alleen bijdragen aan het verkleinen van de productiviteitskloof waartoe de crisis heeft geleid, maar ook aan het weer laten groeien van de productiviteit. Er moet worden geïnvesteerd in betere connecties tussen leidende regio’s en regio's die hun achterstand proberen in te halen. Het potentieel voor territoriale samenwerking moet beter worden benut. De Commissie regionale ontwikkeling van het Europees Parlement heeft een standpunt ingenomen over de inrichting van het cohesiebeleid na 2013.</p>
      <p sl="en">In de loop der jaren is in veel parlementaire resoluties nadrukkelijk gewezen op de noodzaak van een sterk, alomvattend cohesiebeleid dat is uitgerust met voldoende begrotingsmiddelen om regio's en steden de mogelijkheid te geven hun ontwikkelingspotentieel te vergroten. We zijn ervan overtuigd dat ze in deze uitzonderlijke tijden allemaal moeten worden aangemoedigd en geholpen om te investeren in baanbrekende ideeën, in nieuwe technologieën en in innovatie. Regio's en steden hebben de sleutel voor de revitalisering van Europa in handen, die nodig is om de buitengewone problemen waar we mee te kampen hebben de baas te worden en onze economie met succes te transformeren.</p>
      <p sl="en">We hopen en denken dat de Europese Commissie even vastbesloten is als wij om ervoor te zorgen dat het cohesiebeleid het belangrijkste allesomvattende instrument van de Unie blijft. De reden waarom we deze vraag hebben ingediend was om de Commissie de kans te bieden haar visie op de toekomst te geven.</p>
    </intervention>
    <intervention id="4-011" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie. – Mijnheer de Voorzitter, commissaris Andor, dames en heren, allereerst wil ik het Parlement bedanken omdat het dit thema zo prominent op de agenda heeft gezet op een moment dat nu juist in Brussel de laatste dag van de open dagen plaatsvindt, waarvoor meer dan 6 000 belanghebbenden in de stad zijn die zich in meer dan 130 bijeenkomsten en seminars intensief bezighouden met de kwestie van de betekenis en de toekomstige vormgeving van het regionaal beleid.</p>
      <p sl="de">Het is reeds vaker gezegd dat het regionaal beleid en het cohesiebeleid in het vervolg, ook in de volgende financieringsperiode, zeer intensief aan de Europa 2020-strategie moeten worden gekoppeld, om daadwerkelijk die Europese meerwaarde te creëren waarover steeds weer wordt gesproken en die we moeten waarmaken. Het is in dit verband van belang dat we het beleid in de Unie beter coördineren, om hier werkelijk een gemeenschappelijk aanbod en een geïntegreerde aanpak te bieden, ook in de richting van de lidstaten. Het motto moet luiden: gerichtheid en flexibiliteit. We moeten ons richten op enkele prioriteiten uit de Europa 2020-strategie die belangrijk zijn voor ons en we hebben flexibiliteit nodig bij de op maat gemaakte oplossingen in de uitvoering in de regio’s en de lidstaten.</p>
      <p sl="de">Ik denk dat het ook belangrijk is dat we een systeem van stimulansen ontwikkelen op basis van duidelijke afspraken over doelstellingen met de regio’s en lidstaten, opdat naast het correcte financieel beheer, dat heel belangrijk is geweest en ook in de toekomst heel belangrijk zal zijn, ook de resultaatgerichtheid sterkere effecten zal hebben. Het is namelijk absoluut van belang dat we het er ook al vanaf het begin van een periode met de regio’s en de lidstaten over eens zijn wat onze doelstellingen zijn en dat we ook meetbare doelen afspreken en vastleggen en dat we ernaar streven dat er door middel van de projecten ook aan deze doelen wordt gewerkt.</p>
      <p sl="de">Wat een goed cohesiebeleid met zijn verschillende elementen uiteindelijk kan en moet bewerkstelligen, is dat het de drijvende kracht achter de groei in de Europese Unie is. We hebben een groei- en stabiliteitspact. Het is een verstandig opgesteld cohesiebeleid voor alle regio’s die er uiteindelijk voor kan zorgen dat het groeiaspect in het groei- en stabiliteitspact effect heeft, opdat Europa en zijn nationale economieën in hun totaliteit in de wereld concurrerend blijven en hun positie in internationaal verband ook nog verbeteren.</p>
      <p sl="de">Daartoe zal het ook noodzakelijk zijn om de steunregelingen hierop af te stemmen en verder te ontwikkelen. We hebben met andere woorden behoefte aan een toename zowel aan de kant van de productie als ook van de financiële volumes op het gebied van financial engineering , in het besef – tegen de achtergrond van de meer gespannen begrotingssituatie in de lidstaten – dat we hier ook meer aanbod voor particulieren moeten ontwikkelen, om mede te investeren in bepaalde regionale projecten, vooral in de projecten die ook inkomsten garanderen, zodat we andere middelen vrij hebben voor projecten die nu eenmaal ook nodig zijn, maar die op die manier geen inkomsten garanderen, zoals investeringen in de onderwijssector, de modernisering van universiteiten, laboratoria etc.</p>
      <p sl="de">We zullen de komende weken gezamenlijk het vijfde cohesieverslag met conclusies presenteren, waarin veel is te vinden van wat ik nu in een paar minuten heb kunnen zeggen en nog meer. Het regionaal beleid, het cohesiebeleid, is echter een soort beleid dat ook in het licht van gedeeld beheer het Europees beleid voor de burgers zichtbaar en tastbaar kan maken.</p>
      <p sl="de">Twee miljoen projecten, zoals in de lopende periode, kunnen alleen verwezenlijkt worden indien we met de lidstaten en met de burgers in de regio’s samenwerken.</p>
    </intervention>
    <intervention id="4-012" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie. − Mijnheer de Voorzitter, de economische en sociale situatie in Europa blijft ons met enorme uitdagingen confronteren. De werkloosheid is sterk gestegen, tot waarschijnlijk 11 procent aan het eind van dit jaar. Bovendien blijft armoede een dagelijkse realiteit voor veel Europeanen, waaronder kinderen.</p>
      <p sl="en">Hoewel het waar is dat we langzaam uit de economische crisis komen, is het al even duidelijk dat ons herstel moet zijn gebaseerd op stevige fundamenten, en op dit moment kunnen we er niet volledig zeker van zijn dat die fundamenten stevig zijn.</p>
      <p sl="en">Tegelijkertijd mogen we de langetermijnuitdagingen niet uit het oog verliezen. Op gebieden als de vergrijzende bevolking, de snelle technologische veranderingen, de klimaatverandering en andere uitdagingen op milieugebied moeten allemaal dringend maatregelen worden genomen.</p>
      <p sl="en">Het Europees Sociaal Fonds (ESF) is altijd het belangrijkste instrument op EU-niveau voor het doen van investeringen in menselijk kapitaal en sociale integratie geweest. Al ruim een halve eeuw is het ESF een concreet bewijs van solidariteit tussen Europese burgers en dat moet het in de toekomst ook blijven.</p>
      <p sl="en">Het ESF is een van de belangrijkste instrumenten die we tot onze beschikking hebben om de kerndoelstellingen van de Europa 2020-strategie te verwezenlijken, met name die voor de werkgelegenheid, onderwijs en het terugdringen van de armoede.</p>
      <p sl="en">Het ESF en de Europa 2020-strategie moeten volledig op elkaar worden afgestemd, omdat het ESF een cruciaal instrument is voor de tenuitvoerlegging van de geïntegreerde richtsnoeren. Onze nieuwe Europa 2020-strategie kent een aantal gemeenschappelijke doelstellingen voor de hele Unie. De lidstaten zullen echter hun eigen route bepalen om die doelstellingen te verwezenlijken, met steun van het ESF. Daarvoor is nodig dat het toekomstige toepassingsgebied breed genoeg is om ervoor te zorgen dat alle lidstaten, regio's en lokale belanghebbenden operationele programma’s kunnen ontwikkelen die aansluiten op hun individuele behoeften.</p>
      <p sl="en">Maar een breed toepassingsgebied mag niet leiden tot versnippering van de instrumenten. De Commissie en de lidstaten moeten samen de kernprioriteiten vaststellen, met name op het gebied van de werkgelegenheid. We moeten de zichtbaarheid, de doelmatigheid en de resultaten van het Europees Sociaal Fonds verbeteren.</p>
      <p sl="en">De komende herziening van de begroting zal duidelijk maken hoe de toekomstige structuur van de begroting van de Unie er volgens de Commissie moet uitzien om de politieke doelstellingen van Europa 2020 te kunnen verwezenlijken. Daarnaast zal de Commissie het debat tussen de lidstaten en het Europees Parlement initiëren. Ik zie uit naar de bijdrage van dit Huis aan dat debat.</p>
      <p sl="en">Het ESF moet samen met andere EU-fondsen bijdragen aan de territoriale, sociale en economische cohesie. Dit moet worden vergemakkelijkt door een aantal gemeenschappelijke regels voor alle fondsen vast te stellen, waardoor de coördinatie tussen deze fondsen eenvoudiger wordt.</p>
      <p sl="en">De Commissie heeft al een voorstel voor een nieuwe financiële verordening tot vaststelling van enkele gemeenschappelijk regels opgesteld, en in de loop van 2011 zullen we met enkele specifieke voorstellen komen.</p>
      <p sl="en">De Europese burgers verwachten dat de EU-fondsen zich op het boeken van resultaten concentreren. We moeten systemen opzetten waarmee de door het ESF gesteunde maatregelen kunnen worden gemonitord en we moeten nadenken over een meer op resultaten gebaseerde uitvoering.</p>
      <p sl="en">De toegang tot de fondsen moet eenvoudiger en gebruiksvriendelijker worden gemaakt. De discussies over de toekomst van het ESF bevinden zich in een beslissende fase. De boodschappen die we van u hebben ontvangen zijn heel duidelijk en zullen een belangrijke bijdrage leveren aan het werk dat voor ons ligt.</p>
      <p sl="en">De Commissie zal haar voorstel voor het nieuwe ESF, samen met die voor de andere structuurfondsen, medio 2011 indienen. We hebben een duidelijk mandaat om de Europa 2020-strategie te ondersteunen, namelijk door het ESF te gebruiken als onze financiële hefboom om onze beleidsdoelstellingen tot werkelijkheid te maken.</p>
    </intervention>
    <intervention id="4-013" speaker_id="28165" name="Lambert van Nistelrooij" is_mep="True" mode="spoken">
      <p sl="nl">namens de PPE-Fractie . – Voorzitter, collega's, beide commissarissen, heel fijn dat u samen hier bent. Dat toont ook aan dat u samen wilt optrekken binnen de totale doelstelling van de sociale, economische en territoriale cohesie. Ik heb ook de brief gelezen die u aan de heer Barroso heeft geschreven inzake de samenhang in één geïntegreerde structuur en ik heb vertrouwen dat u bij dit standpunt blijft. Op die manier kan je meer effect sorteren, dan met opt out en met een aparte werking van de verschillende fondsen. Dank u wel.</p>
      <p sl="nl">Nieuwe tijden, zware tijden, nieuw beleid. Dat zien we nu ook bij de Commissie in verband met Europa 2020. Cohesie staat daarbij in de uitvoering nadrukkelijk centraal. De Europese meerwaarde waar we zo naar uitkijken bij het debat over de toekomst, zit precies in de uitvoering en is belangrijk voor 2014-2020.</p>
      <p sl="nl">Waar komt het op aan? Geen blanco delen op de Europese steunkaart. Doelstelling 2 moet gehandhaafd blijven want deze doelstelling werkt ook zeer duidelijk. Deze doelstelling opgeven zou leiden tot een hernationalisering van dit deel van de Europese samenwerking, en dat is niet gewenst. Het Regionaal Ontwikkelingsfonds en het Sociaal Fonds moeten daarin samen blijven werken.</p>
      <p sl="nl">Het tweede punt. Belangrijk is het horizontale, geïntegreerde karakter van de fondsen voor het hele spectrum van Europa 2020. Het 'oormerken', door mevrouw Hübner destijds geïntroduceerd voor de Lissabon-strategie, heeft warempel gewerkt. De Lissabon-strategie heeft met name gewerkt in regio's en steden, om Europa dichterbij te brengen. Europese samenwerking in en tussen de lidstaten brengt de evenwichtige territoriale ontwikkeling in Europa dichterbij en schept kansen voor alle regio's.</p>
      <p sl="nl">Ten slotte moeten we natuurlijk dingen verbeteren. Er moet meer synergie komen tussen het Fonds voor Plattelandsontwikkeling, het Sociaal Fonds, het Regionaal Fonds en de O&amp;O-fondsen. Dat kan ook en het leidt tot betere resultaten. Eén vraag tot slot aan beide commissarissen: wilt u het Territoriaal Pact in de aanloop naar de voorjaarstop introduceren als een mogelijkheid om het engagement van regio's en steden te vergroten? Er ligt een voorstel voor van het Comité van de Regio's, en ik beveel u dat aan als aanvulling op wat we nu in onze resolutie hebben staan.</p>
    </intervention>
    <intervention id="4-014" speaker_id="1854" name="Constanze Angela Krehl" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, collega’s, commissarissen, cohesiebeleid betekent in de Europese Unie dat we de zwakkere regio’s willen ondersteunen. Dat is een teken van grote Europese solidariteit. Maar solidariteit is nu eenmaal nooit eenrichtingsverkeer en daarom huldigt mijn fractie het principe dat alle regio’s in de Europese Unie aan dit cohesiebeleid moeten kunnen deelnemen. Dat betekent voor ons ook dat we geen enkele renationalisatie steunen en dat we ook niet willen dat cohesiebeleid in sectorale beleidsbenaderingen wordt verbrokkeld. We hebben geen extra fonds nodig voor vervoer, of voor klimaatbescherming of energie-efficiëntie, maar we moeten bekijken hoe we onze uitdagingen in overeenstemming kunnen brengen met een goed cohesiebeleid.</p>
      <p sl="de">Daarom is het voor ons duidelijk dat we naast een sterk doelstelling-I-gebied ook een sterk doelstelling-II-gebied en daarbij passende overgangsregels nodig hebben. Eén ding is duidelijk: regio’s hebben onze Europese steun nodig. De Europese Unie heeft echter ook behoefte aan sterke regio’s en daarom is het geven en nemen in beide richtingen. Natuurlijk moeten wij onze prioriteiten bijstellen, natuurlijk hebben we meer efficiëntie nodig. Daarom staat mijn fractie volledig achter het voorstel, om bijvoorbeeld de plattelandsontwikkeling onder de paraplu van het cohesiebeleid veel beter gemeenschappelijk te kunnen coördineren dan in het verleden.</p>
      <p sl="de">Wij willen natuurlijk ook de infrastructuur verbeteren, bedrijven ondersteunen en een duurzame economische groei bevorderen. Een duurzame economische ontwikkeling is echter alleen mogelijk, indien we de werknemers, de mensen erbij betrekken. Dat betekent dat we werkgelegenheidsbeleid, scholing, nascholing en de integratie van mensen in de arbeidsmarkt nodig hebben. En dat is weer alleen mogelijk met het Europees Sociaal Fonds onder de paraplu van het cohesiebeleid. Daar zetten wij ons voor in, maar met eigen regels die er in het verleden ook al waren. We moeten er echter zeker voor zorgen dat we dit verbeteren en dat de sociale component van het cohesiebeleid duidelijk sterker wordt.</p>
      <p sl="de">Mijn fractie zal zich er bij de toekomstige onderhandelingen en besprekingen voor inzetten dat we het gebruik van de fondsen verbeteren en vereenvoudigen. We hebben behoefte aan een vereenvoudiging van de aanvraagprocedures, zodat er ten eerste niet zo veel fouten worden gemaakt en zodat ten tweede de toegang voor mensen die werkelijk willen werken met dit Europees cohesiebeleid eenvoudiger wordt. We zullen ons ervoor inzetten dat we bij de huidige onderhandelingen ook echt een sterker partnerschapsbeginsel doorvoeren. Ik denk dat de rol van het Parlement na het Verdrag van Lissabon sterker is geworden. Mijn fractie zal zich voor dit partnerschapsbeginsel inzetten.</p>
    </intervention>
    <intervention id="4-015" speaker_id="96872" name="Nadja Hirsch" is_mep="True" mode="spoken">
      <p sl="de">namens de ALDE-Fractie . – Mijnheer de Voorzitter, ik denk dat het goed en juist is dat we ons voor een gecoördineerd cohesie- en regionaal beleid inzetten. Dit is enorm belangrijk om efficiënt te zijn en ook de weinige middelen toch goed te gebruiken. Ik wil echter meteen waarschuwen dat de efficiency niet moet worden wordt bereikt door overal dezelfde regels te hanteren. De fondsen zijn zeer verschillend wat de doelgroepen en de inhoud betreft. Daarom is coördinatie heel belangrijk, maar toepassing van gelijke regels niet.</p>
      <p sl="de">Dat is precies wat we nu ervaren bij het Europees Sociaal Fonds, namelijk dat kleine gemeenschappen en gemeenten het zeer zouden waarderen als – zoals de vorige spreekster al heeft gezegd – in het bijzonder deze kleine instanties niet zo’n enorme moeite zouden hoeven doen en niet zo enorm veel tijd zouden hoeven besteden om deze middelen te kunnen opvragen en te kunnen benutten. Dat hebben we echter precies nodig, want werkloosheid, armoede en ook mensen die niet volledig in de maatschappij zijn geïntegreerd, zijn er in alle lidstaten van de EU, niet alleen in enkele regio’s, maar in alle lidstaten.</p>
      <p sl="de">Daarom acht ik het van groot belang dat juist ook minderheden, gedeeltelijk ook jonge mensen en anderzijds juist ook ouderen, vaak ook mensen met een migratieachtergrond, in de toekomst echt nog steeds en eigenlijk zelfs in meerdere mate gebruik kunnen maken van het Europees Sociaal Fonds, om deze mensen de mogelijkheid te bieden om op de arbeidsmarkt te komen. Dat is toch juist wat we willen bereiken. We streven er met de Europa 2020-strategie naar dat de verschillende groepen beter in de arbeidsmarkt integreren. Ik hoop dat dit niet alleen een doel blijft. We moeten nu ook daadwerkelijk de maatregelen en de instrumenten daarvoor ter beschikking stellen. Het Europees Sociaal Fonds is hierbij een zeer effectief instrument dat we alleen nog beter en vooral bruikbaar moeten maken.</p>
    </intervention>
    <intervention id="4-016" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, dames en heren, commissarissen, ik ben heel blij met dit debat, want we proberen hier voor het eerst compromissen te sluiten in een heel groot project dat ons de komende jaren bezig zal houden. Het belangrijkste van deze compromisresoluties van het Europees Parlement is het autonome cohesiebeleid en een duidelijke keuze daarvoor. Dit zal bijdragen aan de Europa 2020-stategie, maar heeft ook zijn eigen waarde, want het cohesiebeleid is wat de EU in essentie bij elkaar houdt. Geen enkele regio in de Europese Unie wordt opzij geschoven. Sociale cohesie betekent ook dat niemand van de allerarmsten van de Europese Unie opzij wordt geschoven, maar dat iedereen een kans krijgt.</p>
      <p sl="de">Welvaart is echter niet alleen maar economische groei. We hebben in het verleden gezien dat we in veel regio’s een groei van het bbp hadden, maar dat de sociale verschillen tegelijkertijd ook groter werden. Daarom acht ik het van groot belang dat in deze resolutie de aanzet wordt gegeven voor de ontwikkeling van andere belangrijke criteria, naast het bbp, waaruit blijkt wat welvaart inhoudt en wat er in een regio moet worden gedaan.</p>
      <p sl="de">Wij van de Fractie De Groenen/Vrije Europese Alliantie zijn er zeer trots op dat we hebben bewerkstelligd dat dit ook in de resolutie is vastgelegd, zij het slechts voorzichtig. Wij stellen voor dat aan de hand van het criterium ook wordt gecontroleerd of het al of niet mogelijk is om een regio te steunen. Dat zou namelijk een heel ander beeld geven.</p>
      <p sl="de">De resolutie spreekt zich er duidelijk voor uit om verder te kijken dan het bbp, en wij hopen dat de Commissie deze impuls oppakt. Dat betekent ook dat we eindelijk afstappen van een eenzijdige ontwikkeling. Uit een ander onderzoek van de Commissie – namelijk het onderzoek Regio’s 2020 – blijkt dat de klimaatverandering beangstigende negatieve gevolgen voor de regionale ontwikkeling heeft. Daarom moeten we deze stoppen. Uit dit onderzoek blijkt dat een derde van de mensen in de Europese Unie zijn land zou moeten verlaten wanneer we de klimaatverandering niet stoppen, omdat zij in hun eigen land geen werk meer zouden kunnen vinden of niet meer zouden kunnen wonen. Dit toont aan dat we in de ontwikkeling van de regio’s met drie dimensies te maken hebben, die we alle drie in gelijke mate in de toekomstige hervorming van de structuurfondsen moeten onderkennen en waarmee we ook bij de steun rekening moeten houden. Van centraal belang is de economische, sociale en territoriale samenhang. Dat betekent dat ook ecologische kwesties en ecologische criteria een belangrijk element voor welvaart van regio’s zijn.</p>
      <p sl="de">Ik wil nog heel kort wat zeggen over iets waar de collega’s hier lang over hebben gesproken, namelijk de formulering van de manier waarop het ESF in het gemeenschappelijke pakket moet worden behandeld. Ik denk dat de formulering van het mondelinge amendement goed is en ons veel ruimte biedt, en daarom verzoek ik u dit te steunen.</p>
    </intervention>
    <intervention id="4-017" speaker_id="28323" name="Oldřich Vlasák" is_mep="True" mode="spoken">
      <p sl="cs">namens de ECR-Fractie . – Dames en heren, commissarissen, in het debat over de toekomst van het cohesiebeleid probeert men in de eerste plaats zijn eigen belangen te verdedigen. Het wordt dan ook uitermate moeilijk om een zinvolle en redelijke consensus te bereiken die zo veel mogelijk partijen verder helpt. In mijn ogen draait het hier in de allereerste plaats om de vraag hoeveel geld we zouden moeten uittrekken voor het cohesiebeleid. Ik ben zelf van mening dat hoewel het huidige budget min of meer toereikend is, het cohesiebeleid zou moeten worden uitgeroepen tot een van de speerpunten van de Europese begroting. Echter, aangezien de Europese begroting niet oneindig is, de overheidsfinanciën van de lidstaten ernstig ziek zijn en de lidstaten dus niet meer geld naar Brussel kunnen sturen, dient tevens duidelijk te worden bepaald waar er bezuinigd moet worden. Wat mij betreft komen onder meer de directe betalingen aan de boeren, het globaliseringsfonds alsook de administratieve uitgaven van de Europese instellingen daarvoor in aanmerking.</p>
      <p sl="cs">De tweede belangrijke vraag is wat er vervolgens uit die Europese fondsen dient te worden gefinancierd. In de ontwerpresolutie over het Europees Sociaal Fonds wordt uitgebreid stilgestaan bij de bestrijding van de armoede en ondersteuning van het sociaal model, en dergelijke. Dat is allemaal mooi en aardig, maar in de allereerste plaats hebben we een goed werkende economie nodig; de mensen moeten werk hebben en de bedrijven moeten produceren en diensten verstrekken. Europees fondsen dienen dan ook gericht te zijn op investeringen en niet op consumptie. De fondsen zouden de modernisering mogelijk moeten maken van datgene wat – te allen tijde overeenkomstig het subsidiariteitsbeginsel – nationale, regionale en lokale overheden en huishoudens niet zelf voor elkaar kunnen krijgen. Het cohesiebeleid dient ook in de toekomst in hoofdzaak gericht te zijn op de vermindering van de economische verschillen tussen regio's en lidstaten. Het bbp is dan ook het enige gepaste criterium daartoe.</p>
      <p sl="cs">Ik kan u namens mijn fractie zeggen dat wij streven naar een begrijpelijk, eenvoudig, flexibel, niet onder overdadige bureaucratie gebukt gaand cohesiebeleid, gericht op investeringen en slimme groei.</p>
    </intervention>
    <intervention id="4-018" speaker_id="28248" name="Gabriele Zimmer" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, ik wil graag wijzen op een fundamenteel conflict dat zich met betrekking tot het Europees Sociaal Fonds nu al duidelijk aftekent. In het Verdrag van Lissabon wordt aanbevolen om ons met het ESF voornamelijk op het actieve arbeidsmarktbeleid te concentreren. Wij als fractie van Europees Unitair Links/Noords Groen Links zijn van mening dat het ESF in de toekomst breder op het algemeen sociaal beleid moet kunnen worden toegepast, en dat het ook veel meer voor de bestrijding van armoede en sociale uitsluiting moet worden benut.</p>
      <p sl="de">Het Europees Sociaal Fonds moet in de toekomst ook in de hele Europese Unie effectief zijn en zich niet slechts op specifieke regio’s concentreren. We zijn echter van mening dat er meer moet worden gelet op de speciale problemen van regio’s, waaraan meer aandacht kan worden besteed door middel van de medefinancieringspercentages. De financiering van het Europees Sociaal Fonds moet minstens op het huidige niveau blijven. Het zou minimaal 1 procent van de bruto begroting van de Europese Unie moeten zijn. Dat achten wij absoluut essentieel.</p>
      <p sl="de">Ik wil nog een probleem bespreken. Door de geplande sterkere resultaatgerichtheid moeten we ons natuurlijk ook bij het ESF afvragen op basis van welke indicatoren, welke maatstaven een dergelijke evaluatie van de resultaten moet worden uitgevoerd en wat dat uiteindelijk in de voorbereiding ook voor de desbetreffende projectontwikkelaars betekent. Deze projectontwikkelaars beschikken namelijk niet over de reserves om nabetalingen of terugbetalingen te verrichten. Indien we willen dat het ESF blijft bestaan en effectief is, moeten we hier van tevoren al een duidelijk overzicht van hebben.</p>
    </intervention>
    <intervention id="4-019" speaker_id="96798" name="John Bufton" is_mep="True" mode="spoken">
      <p sl="en">namens de EFD-Fractie. − Mijnheer de Voorzitter, er is gesuggereerd dat de Commissie de financiering voor regionale ontwikkeling zal beperken tot de economisch zwakste gebieden van de Unie door na 2013 de financiering uit hoofde van de doelstelling 'regionaal concurrentievermogen en werkgelegenheid' stop te zetten.</p>
      <p sl="en">Hoewel veel gebieden in Wales gelden ontvangen in het kader van de convergentiedoelstelling, vanwege de economische tekortkomingen van het land, dreigen nu zeven Welshe regio's EU-financiering te verliezen.</p>
      <p sl="en">De EU-financiering aan Wales, die momenteel 280 miljoen Britse pond bedraagt, zal mogelijk worden ingetrokken. De financiële steun voor een groot aantal projecten die zijn opgezet onder auspiciën van het programma inzake regionaal concurrentievermogen kan worden stopgezet, waardoor duizenden banen op de tocht zullen komen te staan.</p>
      <p sl="en">Heeft de Commissie er op zijn minst aan gedacht om een effectbeoordeling uit te voeren om vast te stellen welke sociale en economische gevolgen het snijden in de financiering zal hebben? Welke overgangsmaatregelen worden er voorgesteld? De bedragen voor het redden van enkele met schulden beladen landen van de eurozone, zoals Griekenland, zijn zonder aarzelen uitgegeven en komen neer op een biljoen euro in drie jaar.</p>
      <p sl="en">De werkloosheid in Wales is zeer hoog en zal nog verder stijgen door de aanstaande bezuinigingen op het overheidsapparaat in het Verenigd Koninkrijk. Een andere bedreiging voor Wales kan de voorgestelde renationalisering van de structuurfondsen zijn, waardoor Groot-Brittannië weleens minder recht op steun zou kunnen krijgen.</p>
      <p sl="en">Het Verenigd Koninkrijk zal als nettobijdrager waarschijnlijk de zwaarste begrotingslasten moeten dragen. De 55 miljard euro die aan de financiering van de doelstelling 'regionaal concurrentievermogen en werkgelegenheid' wordt besteed, vertegenwoordigt slechts 6 procent van de totale EU-begroting. Het Verenigd Koninkrijk zal steeds grotere bedragen aan Brussel moeten afstaan, maar het enige gebied waar een deel van dat geld kan worden teruggehaald – al is het maar weinig – is precies het gebied waar de Commissie de bijl in wil zetten.</p>
      <p sl="en">Ik ben uiteraard van mening dat de bevolking van Wales beter af zou zijn als het Verenigd Koninkrijk uit de EU zou stappen. Op die manier zouden we miljarden besparen en zouden we helemaal zelf kunnen bepalen naar welke gebieden de zeer noodzakelijke financiële steun wordt gekanaliseerd.</p>
    </intervention>
    <intervention id="4-020" speaker_id="96983" name="Pascale Gruny" is_mep="True" mode="spoken">
      <p sl="fr">Mijnheer de Voorzitter, commissarissen, dames en heren, wij zijn aanbeland op een cruciaal punt in het debat over de toekomst van het Europees Sociaal Fonds (ESF). Nu de werkgelegenheid de grootste zorg is geworden van alle landen en alle Europese regio’s, ben ik trots op de resolutie die het Parlement vandaag heeft ingediend over de toekomst van het ESF. Deze tekst is verantwoord, concreet en opent deuren naar de toekomst. Onze landen hebben nu meer dan ooit behoefte aan een cohesiebeleid en derhalve aan steun van de Europese structuurfondsen. Het ESF bestaat sinds 1957 en is opgericht op grond van het Oprichtingsverdrag van de Europese Economische Gemeenschap, het Verdrag van Rome. Aan zijn legitimiteit hoeft niet getwijfeld te worden.</p>
      <p sl="fr">Mijn standpunt ten aanzien van de toekomst van het ESF is eenvoudig en duidelijk en kan worden samengevat in drie punten.</p>
      <p sl="fr">Ten eerste moet een Europees Sociaal Fonds vanzelfsprekend gericht blijven op de werkgelegenheid, de bestrijding van de armoede, maar wel door mensen aan werk te helpen, en niet met andere middelen. De werkgelegenheid verdient thans onze volle aandacht en wij moeten hieraan prioriteit geven. Ik ben ervan overtuigd dat iemand die weer werk vindt, ook zijn menselijke waardigheid terugkrijgt.</p>
      <p sl="fr">Ten tweede moet een efficiënt Europees Sociaal Fonds duidelijke en pragmatische regels hebben die actoren niet ontmoedigen. Daarom ondersteun ik mijn fractie, die wil dat het ESF zichtbaarder wordt, met name om de toewijzing te verbeteren. Stelt u zich eens voor dat toegewezen budgetten soms worden teruggegeven aan de Europese Unie omdat ze niet gebruikt zijn, terwijl de werkloosheidspercentages nog nooit zo hoog zijn geweest.</p>
      <p sl="fr">Ten derde en ten slotte hebben wij behoefte aan een fonds dat past in het bredere kader van een sterk Europees cohesiebeleid. Wij moeten besluiten nemen over het ESF met partners die zoveel mogelijk uit het veld komen. Kunt u ons verzekeren, commissarissen, dat het ESF zal voldoen aan deze verwachtingen?</p>
    </intervention>
    <intervention id="4-021" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, commissaris, ik wil u bedanken voor deze gelegenheid om te debatteren voordat de Commissie beraadslaagt over deze voorstellen. De werkgelegenheid, de armoede, de economische, financiële en sociale crisis binnen de Europese Unie alsmede de hiermee gepaard gaande strenge begrotingsmaatregelen van de lidstaten dwingen ons op Europees niveau de werkgelegenheid en het sociale beleid over de hele breedte onder de loep te nemen. Bovendien moeten wij het Europees Sociaal Fonds (ESF) beschouwen als een instrument van het economisch beleid en van de begroting van de EU om niet alleen te voldoen aan de doelstellingen van het Verdrag op het gebied van de economische, sociale en territoriale cohesie, maar ook aan de doelstellingen van de strategie waarvan de staatshoofden en regeringsleiders zojuist het ontwerp hebben goedgekeurd en die voorzien in verhoging van de arbeidsparticipatie en bestrijding van de armoede.</p>
      <p sl="fr">In dit verband wil ik commissaris Andor wijzen op enkele zaken, nu het ESF wordt herzien. Wij vinden dat de regio’s de efficiënte ordonnateurs zijn van de Europese overheidsuitgaven. Dit betekent echter niet dat de instrumenten van het economisch beleid beperkt moeten worden tot de territoriale cohesie. Cohesie omvat tevens sociaaleconomische cohesie. Deze kan door de regio’s worden gepland, maar zij moet voldoen aan sociaaleconomische doelstellingen die betrekking hebben op alle landen van de Europese Unie. Wanneer u deze regels herziet, commissaris, wil ik u dringend vragen rekening te houden met de ervaring die is opgedaan bij de invoering van het Fonds voor aanpassing aan de globalisering; dit kan op maat gesneden en aangepast worden aan elk van de betrokken arbeiders, hetgeen eveneens nuttig kan zijn voor het Europees Sociaal Fonds. Ik wil u tevens dringend vragen sommige van de doelstellingen van onze Europa 2020-strategie op te nemen: inzetbaarheid, werkgelegenheid, bestrijding van de armoede alsmede onderzoek en ontwikkeling. Onderzoek en ontwikkeling is vanzelfsprekend zeer belangrijk voor Galileo en andere programma’s. Commissaris, wat de sociale innovatie betreft is er sprake van een groot onontgonnen terrein; ik verzoek u dit te onderzoeken door gebruik te maken van het ESF, met in dit geval ongetwijfeld ietwat andere afspraken met betrekking tot cofinanciering. Ik ben het volledig eens met hetgeen mevrouw Zimmer heeft gezegd: inzetbaarheid kan niet de enige doelstelling van het ESF zijn. We moeten tevens strijden tegen de sociale uitsluiting en rekening houden met de kwetsbaarste bevolkingsgroepen – jongeren, vrouwen, gehandicapten en de Roma, om slechts enkele te noemen.</p>
      <p sl="fr">Tot slot, commissaris, wil ik nog iets zeggen over de voorwaarden voor gebruikmaking van het ESF. Wij weten dat iedereen zegt: “Er zijn kafkaëske toestanden thuis, er zijn kafkaëske toestanden in Brussel”. Sommige gebruiksregels voor het ESF zijn te moeilijk om ten uitvoer te leggen. Laten we daarom nadenken over een soort geometrie die varieert al naar gelang de kwaliteit van de besteding van overheidsuitgaven door de regio’s. Laten we de controle versoepelen op die gebieden waarop de regio’s zonder meer ordonnateur kunnen zijn. Laten we nieuwe mechanismen bedenken voor die gevallen waarin behoefte is aan administratieve ondersteuning. En ten slotte wil ik u ten aanzien van de toevoeging van niet gebruikte gelden aan de budgetten van de lidstaten dringend vragen om na te denken over opheffing van deze regel; hierdoor wordt niet op de juiste manier gebruikgemaakt van het Europees Sociaal Fonds om de werkgelegenheid en de sociale integratie te bevorderen.</p>
    </intervention>
    <intervention id="4-022" speaker_id="39717" name="Ramona Nicole Mănescu" is_mep="True" mode="spoken">
      <p sl="ro">Sociale inclusie is een bijzonder belangrijk onderwerp dat goed geïntegreerd is in het regionaal beleid. Zoals wij allen weten houdt dit veel meer in dan het creëren van banen.</p>
      <p sl="ro">De resolutie over het Europees Sociaal Fonds benadrukt diens rol in het bereiken van de doelstellingen van de Europa 2020-strategie. Zonder instrumenten voor regionaal beleid heeft deze strategie geen kans op succesvolle toepassing op nationaal, regionaal of lokaal niveau. Daarom ben ik van mening dat, zolang regionaal beleid en sociaal beleid onderling verbonden zijn en succesvol samenwerken, we in geen geval akkoord moeten gaan met de afscheiding van het Europees Sociaal Fonds van de structuurfondsen.</p>
      <p sl="ro">Een dergelijk besluit zou het mogelijk maken dat middelen worden toegekend per sector, en hiervoor een onwenselijk precedent scheppen.</p>
      <p sl="ro">Het Europees Sociaal Fonds moet onderdeel blijven van de structuurfondsen, vooral omdat het heeft bewezen effectief te zijn in iedere regio van Europa, en gezien het feit dat het, naast het EFRO, een belangrijk wapen is in de strijd tegen de economische crisis.</p>
      <p sl="ro">De EU heeft een sterk regionaal beleid nodig met veel financiële middelen, om sociale, economische en territoriale cohesie te bereiken. Ik ben daarom van mening dat het regionale aspect zijn passende plaats moet behouden als onderdeel van zowel de herziene EU-begroting als van de toekomstige begroting.</p>
      <p sl="ro">We moeten elke poging tot renationalisatie verwerpen. Het regionaal beleid is geen liefdadigheidsbeleid maar een EU-beleid voor alle regio’s, dat zal zorgen voor economische groei, innovatie en concurrentievermogen. Het is een instrument dat voor iedere lidstaat beschikbaar is. Indien wij oplossingen willen die passen bij de behoeften en de werkelijkheid waar wij ook in de toekomst mee te maken krijgen, moeten we het huidige kader behouden. Daarmee bedoel ik zowel de grondbeginselen als de toegekende middelen.</p>
    </intervention>
    <intervention id="4-023" speaker_id="96699" name="Jean-Paul Besset" is_mep="True" mode="spoken">
      <p sl="fr">Mijnheer de Voorzitter, ik wil u, dames en heren, graag wijzen op een aspect van deze resolutie dat voor mij niet van secundair, maar van cruciaal belang is, en dat volledig recht kan doen aan het regionale cohesiebeleid. De uitdaging bestaat erin het beste instrument te bepalen waarmee wij zo accuraat mogelijk de stand van ontwikkeling van de Europese regio’s kunnen meten en kunnen beschikken over het beste middel ter ondersteuning van de besluitvorming, met name ten aanzien van de vraag welke regio’s in aanmerking komen voor Europese fondsen. Het gaat erom een politiek kompas te hebben om te komen tot – ik citeer de ontwerpresolutie – die “gerichte aanpak van de territoriale ontwikkeling”, die geïntegreerde aanpak. Op welke leidraad moeten wij ons regionaal cohesiebeleid baseren? Wij beschikken momenteel over slechts een enkele indicator, het bruto binnenlands product, dat een uitstekende indicator en een uitstekend instrument is om de economische groei en de productie van rijkdommen te meten. Bij de regionale ontwikkeling gaat het echter niet alleen om de verhoging van het bruto binnenlands product. Het welzijn van mensen kan niet eenvoudigweg worden uitgedrukt in een indicator of een curve. Anders zouden wij gevaar lopen uiteindelijk opgescheept te zitten met een indicator die slechts een vervormd, onvolledig en derhalve een eenzijdig beeld geeft. Om een regionaal cohesiebeleid te kunnen voeren dat relevant is voor de doelstelling van duurzame ontwikkeling van de regio’s – die, ik wil dit onderstrepen, onze gemeenschappelijke doelstelling is –, moeten wij aan de indicator bruto binnenlands product andere meetinstrumenten toevoegen, met name op sociaal en milieugebied. We moeten in staat zijn de omvang van de werkloosheid, van onzeker werk, het niveau van het onderwijs, de gezondheidszorg, de kwaliteit van het milieu, van de lucht en het water, de bescherming van de hulpbronnen, de toegang tot basisdiensten, enzovoorts, te meten. Wij moeten derhalve alles in het werk stellen om naast het bruto binnenlands product een reeks sociale en milieu-indicatoren in te voeren om een regionaal cohesiebeleid mogelijk te maken dat gericht is op duurzame ontwikkeling op basis van de drie pijlers economische factoren, sociale factoren en het milieu.</p>
    </intervention>
    <intervention id="4-024" speaker_id="96881" name="Elie Hoarau" is_mep="True" mode="spoken">
      <p sl="fr">… telt meer dan 250 regio’s in haar 27 lidstaten. Deze regio’s zijn niet allemaal homogeen. Er bestaan grote onderlinge verschillen in termen van welvaart, ontwikkeling en levensstandaard. Om deze verschillen te verkleinen en de regio’s concurrerender te maken, heeft de Europese Unie een regionaal cohesie- en convergentiebeleid ten uitvoer gelegd op basis van solidariteit en met adequate financiële middelen: het Europees Fonds voor Regionale Ontwikkeling, het Europees Sociaal Fonds en de cohesiefondsen. Ondanks de geboekte vooruitgang zou het bedrieglijk zijn te denken dat die verschillen in 2013 of zelfs in 2020 verdwenen zijn. Het verdient derhalve aanbeveling de beginselen van het cohesiebeleid en de flankerende financiële middelen na 2013 te handhaven. Het spreekt vanzelf dat dit regionale cohesie- en convergentiebeleid voortgezet moet worden in overeenstemming met andere strategieën, zoals de Europa 2020-strategie. Het beleid moet echter wel onafhankelijk van deze strategie voortgezet worden, en wij moeten ervoor zorgen dat het niet kredieten die zijn toegewezen aan het cohesiebeleid, opslorpt of verslindt onder het voorwendsel dat een specifieke doelstelling van de Europa 2020-strategie wordt geregionaliseerd. Het Parlement moet dit echter nauwlettend volgen omdat het van cruciaal belang is voor alle regio’s, met name voor de regio’s met een ontwikkelingsachterstand, in het bijzonder de ultraperifere regio’s.</p>
    </intervention>
    <intervention id="4-025" speaker_id="96996" name="Giancarlo Scottà" is_mep="True" mode="spoken">
      <p sl="it">Mijnheer de Voorzitter, dames en heren, het toekomstig regionaal beleid en cohesiebeleid moet aansluiten op de prioriteiten van de Europa 2020-strategie, en zich dus richten op de doelstellingen duurzame groei, sociale insluiting en werkgelegenheid. Het moet een bijdrage leveren aan de doelmatige ontwikkeling van de Europese regio’s, waarbij de verschillen tussen deze regio’s worden getemperd en de specifieke kenmerken worden benut van de meer gemarginaliseerde regio’s die nog steeds een moeizame territoriale ontwikkeling doormaken.</p>
      <p sl="it">De projecten moeten rekening houden met de minder ontwikkelde regio’s die zwaarder door de crisis getroffen zijn. De nieuwe uitdagingen, zoals de demografische druk in bepaalde gebieden en de ontvolking in andere – met name in de berggebieden – en de klimaatveranderingen, moeten met concrete acties worden aangepakt, waarbij deelname op lokaal en regionaal niveau wordt versterkt. Door op meerdere niveaus tegelijk te opereren moet de geïntegreerde ontwikkeling van de benadeelde gebieden worden bevorderd. Daar moeten de plaatselijke en regionale overheden en de burgermaatschappij bij worden betrokken.</p>
      <p sl="it">Ik verzoek de Commissie de specifieke kenmerken van elk gebied in acht te nemen, of anders gezegd de territoriale dimensies van de verschillende ontwikkelingsniveaus, en de procedures voor het beheer en het toezicht op de gefinancierde projecten te vereenvoudigen, om zodoende een doeltreffende en snelle uitvoering mogelijk te maken.</p>
    </intervention>
    <intervention id="4-026" speaker_id="34254" name="Dimitar Stoyanov" is_mep="True" mode="spoken">
      <p sl="bg">Dit onderwerp is van bijzondere betekenis voor mij, aangezien vijf van de zes Bulgaarse regio’s in de top 10 van de armste regio’s van de Europese Unie staan. De reden daarvoor is dat degenen die Bulgarije de Europese Unie hebben binnengeleid, de natie hebben voorgespiegeld dat zodra Bulgarije zich bij de EU zou aansluiten er miljarden aan Europese subsidiegelden over het land zouden worden uitgestrooid. We weten allemaal dat dit niet gebeurd is. Diezelfde personen hoopten hun mensen op sleutelposities te krijgen waar ze ‘commissieloon’ zouden kunnen afromen van toegekende Europese kredieten. Nu het Bulgaarse volk hen heeft weggestemd, is er niemand die hun plaats kan innemen om Bulgarije te helpen Europese subsidies op een effectieve manier te verwerken. Dames en heren, Bulgarije is – en ik zeg dit met enige tegenzin – een nieuw land. Het kan zichzelf niet meten met Frankrijk, Duitsland en de andere landen die aan de wieg van de EU hebben gestaan. We hebben uw knowhow nodig om ervoor te zorgen dat de beleidsmaatregelen in verband met deze subsidies daadwerkelijk de mensen bereiken waarvoor ze bedoeld zijn, en dat er sprake is van een echt convergentiebeleid.</p>
    </intervention>
    <intervention id="4-027" speaker_id="28224" name="Markus Pieper" is_mep="True" mode="spoken">
      <p sl="de">Mijnheer de Voorzitter, het Parlement laat vandaag een grote eensgezindheid van alle fracties zien. We willen een sterk cohesie- en structuurbeleid in alle Europese regio’s. Of het nu gaat om nettobetalers of een arme lidstaat, in het structuurbeleid komt de Europese solidariteit het sterkst tot uitdrukking, en dit zal ook zo blijven. Wij helpen de armste regio’s om hun achterstand in te halen, maar we steunen ook sterkere regio’s in hun concurrentievermogen. Alleen als we de beste technologieën nog verder ontwikkelen, kan Europa duurzaamheid creëren op het gebied van milieubescherming, industrie en energievoorziening en daarbij mondiale markten veroveren.</p>
      <p sl="de">Om deze doelen te verwezenlijken, hebben we duidelijke en eerlijke regels nodig. Dat wil zeggen dat de armere regio’s het zwaartepunt van het cohesiebeleid moeten blijven. Hoe kleiner het bruto binnenlands product van een regio is, des te meer hulp moeten we bieden. Wie het bbp als indicator in twijfel trekt, zoals nu de groenen en helaas ook enige liberalen en socialisten doen, tast de Europese solidariteit aan. Het bbp garandeert dat ook uitgebreid rekening wordt gehouden met de sociale kracht, het onderwijs en de arbeidsmogelijkheden, want als regio’s arm zijn, kunnen ze daar niet in voldoende mate voor zorgen en zijn ze ook op het gebied van de milieubescherming eerder de verliezers. Daarom moet het bbp de betrouwbare factor in het regionaal beleid blijven.</p>
      <p sl="de">We moeten in het regionaal beleid op onze gemeenten en deelstaten vertrouwen. We willen de Europa 2020-strategie uitvoeren met het beproefde principe van de gemeenschappelijke ontwikkeling van programma’s, gemeenschappelijk beheer en met regionale medefinanciering. Daarom mogen de verzoeken om instelling van onafhankelijke EU-fondsen voor werkgelegenheid, klimaatbescherming of energie niet worden ingewilligd. Indien we het regionaal beleid inruilen voor een sterker sectoraal beleid, hebben alleen nieuwe EU-agentschappen daar profijt van. Onze regio’s en deelstaten zouden dan wat het regionaal en cohesiebeleid betreft nog slechts toeschouwers zijn.</p>
      <p sl="de">Ik ben heel blij dat het Europees Parlement het hier ook duidelijk opneemt voor de regio’s. Dat heeft iets te maken met de acceptatie van de Europese gedachte. Deze acceptatie kunnen we niet afdwingen, maar die moet ook in het regionaal beleid van onderaf groeien.</p>
    </intervention>
    <intervention id="4-028" speaker_id="4337" name="Alejandro Cercas" is_mep="True" mode="spoken">
      <p sl="es">Mijnheer de Voorzitter, de komende maanden zullen we moeten praten en beslissen over de toekomstige vorm van de structuurfondsen, die van essentiële betekenis zijn om de crisis te boven te komen en de Europa 2020-strategie aan te pakken.</p>
      <p sl="es">Ik denk dat het, als we zover zijn, van belang is dat we geleerd hebben van de ervaring en vasthouden aan twee besluiten: het besluit om het Europees Sociaal Fonds (ESF) voort te zetten als deel van het hele pakket basismaatregelen ter regulering van de fondsen en het cohesiebeleid, maar tegelijkertijd ook het besluit om de doelstellingen, regelingen en begrotingsmiddelen van het ESF te handhaven zonder hierin te snijden.</p>
      <p sl="es">Waarom zouden we dat doen? De reden is, dames en heren, dat het Europees Sociaal Fonds zijn taak moet voortzetten om scholing mogelijk te maken, om werknemers voor te bereiden op het integreren in de arbeidsmarkt en de sociale cohesie, want dat is waarvoor het Europees Sociaal Fonds is opgericht.</p>
      <p sl="es">Wij hebben dit nu nodig en we zullen het de komende jaren nodig hebben, en niet alleen om wegen aan te leggen. De voornaamste troefkaart van Europa is namelijk zijn bevolking. Als Europa een rol wil spelen en zijn sociale model overeind wil houden, dan zal het zijn burgers moeten blijven scholen. We kunnen onze middelen niet beter besteden dan door ze te gebruiken voor het doel waarvoor we ze gecreëerd hebben. Natuurlijk dient dit echter wel te gebeuren binnen de globale structuur, waarin we op evenwichtige wijze te werk moeten gaan in synergie met het territoriale cohesiebeleid.</p>
    </intervention>
    <intervention id="4-029" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, in artikel 4 van het Verdrag betreffende de werking van de Europese Unie worden de met de lidstaten gedeelde bevoegdheden van de Unie opgesomd. Na de interne markt komt sociaal beleid, gevolgd door economische, sociale en territoriale samenhang. Dat zijn de prioriteiten zoals die zijn neergelegd in het Verdrag.</p>
      <p sl="en">Verderop in het Verdrag, in artikel 9, wordt duidelijk verklaard dat de Unie bij de bepaling en de uitvoering van haar beleid en optreden rekening moet houden met de eisen in verband met de bevordering van een hoog niveau van werkgelegenheid, de waarborging van een adequate sociale bescherming, de bestrijding van sociale uitsluiting alsmede een hoog niveau van onderwijs, opleiding en bescherming van de volksgezondheid. Daar wordt op gewezen in paragraaf 10 van onze resolutie over de toekomst van het Europees Sociaal Fonds, en voor mij is dit een cruciaal punt.</p>
      <p sl="en">Dat geeft ons het kader. Ik ben het eens met veel van de sprekers die hebben gezegd dat we een kader nodig hebben voor het creëren van synergieën tussen al het Europees beleid en de structuurfondsen, die de motoren achter de verwezenlijking van de doelstellingen van de Europa 2020-strategie moeten zijn.</p>
      <p sl="en">Ik ben het ook eens met commissaris Andor wanneer hij zegt dat de EU-burgers een op resultaten gebaseerde aanpak verwachten. Ook bestaan er sterke argumenten voor een grotere zichtbaarheid van deze fondsen en is vereenvoudiging dringend noodzakelijk.</p>
      <p sl="en">Ik spreek regelmatig met vrijwilligers-, gemeenschaps- en andere organisaties die geld uit deze fondsen ontvangen. Die hebben reële problemen met de bureaucratie en het papierwerk waarmee ze geconfronteerd worden. Maar het is niet alleen de gebruikelijke bureaucratische rompslomp: er bestaat ook onzekerheid over de interpretaties van de regels en regelingen.</p>
      <p sl="en">Wij hebben steeds opnieuw over vereenvoudiging gediscussieerd, zowel in de commissie als in de plenaire vergadering, maar er is niets in positieve zin veranderd. Een collega vroeg mij onlangs ten aanzien van regels en verordeningen waarom men koste wat kost ‘zand wil strooien in alles wat loopt’. Met het oog op die context moet dit probleem echt worden aangepakt. Misschien kunnen we ditmaal beginnen om dat in orde te maken.</p>
      <p sl="en">Tot slot wil ik opnieuw veiligstellen en ervoor pleiten dat artikel 9, of de ‘sociale clausule’, in al onze beleidsbeslissingen tot uiting komt, want dat zal echt tot cohesie leiden in de EU.</p>
    </intervention>
    <intervention id="4-030" speaker_id="96750" name="François Alfonsi" is_mep="True" mode="spoken">
      <p sl="fr">Mijnheer de Voorzitter, in de eerste plaats wil ik zeggen dat wij sterk hechten aan het regionaal ontwikkelingsbeleid. Wij vinden dat de regio het relevante niveau is voor het structureren van het Europees economisch beleid. De regio heeft een natuurlijk vermogen om de globalisering te weerstaan en bijgevolg om werkgelegenheid te behouden en een rechtvaardige verdeling over heel Europa te waarborgen. In de tweede plaats moet het territoriale cohesiebeleid volgens ons gericht zijn op de toekomst op lange termijn. De drempel van 75 procent van het bbp zal in 2014 worden gehandhaafd en dat is logisch. Maar wordt er gedacht dat het territoriale cohesiebeleid van Europa voltooid zal zijn als de armste regio's de drempel van 75 procent overschrijden in de toekomst? Kan het verschil tussen 75 procent voor de armste landen en 150 procent of zelfs meer voor de rijkste landen, het dubbele, worden beschouwd als het behalen van de Europese doelstellingen op het gebied van territoriale cohesie? We moeten daarom een horizon voor de lange termijn vaststellen voor het Europese cohesiebeleid. Ik denk dat we vanaf nu een drempel van 90 procent als doelstelling kunnen vaststellen, terwijl we tegelijkertijd duidelijk prioriteit geven aan de landen die nog onder de 75 procent zitten. Tot slot met betrekking tot de prioriteiten van dit beleid: velen hebben reeds gesproken over sociale cohesie, met name door middel van het Europees Sociaal Fonds, over de bestrijding van de klimaatverandering en grensoverschrijdende territoriale samenwerking, wat ook een prioriteit van de Commissie is, en ik zal daar niet verder op ingaan. Ik wil de nadruk leggen op de bevordering van de Europese diversiteit. Die komt vooral tot uiting op regionaal niveau en in het regionaal cultureel erfgoed, en die kwaliteit zal in het regionaal ontwikkelingsbeleid in aanmerking worden genomen en worden benadrukt.</p>
    </intervention>
    <intervention id="4-031" speaker_id="96920" name="Kay Swinburne" is_mep="True" mode="spoken">
      <p sl="en">Mijnheer de Voorzitter, de Bijzondere Commissie financiële, economische en sociale crisis heeft geconcludeerd dat cohesiefinanciering voor alle regio's van de EU een van de belangrijkste instrumenten voor de ondersteuning van het economisch herstel moet zijn.</p>
      <p sl="en">Mijn land Wales ontvangt momenteel cohesiefinanciering, en als we zien hoe hard de private sector in deze regio door de economische neergang is getroffen, erkennen ik en vele anderen de waarde van deze fondsen en hun potentieel om de economie te transformeren.</p>
      <p sl="en">De fondsmiddelen moeten uiteraard goed worden gebruikt in duurzame projecten, waarvan hopelijk veel kleine en middelgrote ondernemingen kunnen profiteren, direct of indirect, om voor een goed rendement voor een toekomstig investeringsprogramma in deze regio's te zorgen.</p>
      <p sl="en">Cohesiefinanciering moet een mechanisme zijn waarmee de economische groei in de hele EU wordt gestimuleerd, maar moet als speciaal doel het steunen van kleine en middelgrote ondernemingen en ondernemers hebben, die de ruggengraat van onze economie vormen. Investeren, niet uitgeven, moet ons doel zijn, zowel voor als na 2013.</p>
    </intervention>
    <intervention id="4-032" speaker_id="99419" name="Charalampos Angourakis" is_mep="True" mode="spoken">
      <p sl="el">Mijnheer de Voorzitter, in het debat over het zogenaamde cohesiebeleid van de Europese Unie komen fundamentele trekken niet aan bod, zoals ten eerste het feit dat geen enkel cohesiebeleid van de Europese Unie een einde kan maken aan de ontwikkelingsongelijkheden die het gevolg zijn van de kapitalistische manier van produceren, waarbij winst voor het kapitaal het enige criterium is. Ten tweede het feit dat het geld dat de Europese Unie beschikbaar stelt aan de regio´s niet tot doel heeft te voldoen aan de behoeften van het volk maar wordt besteed aan voor het kapitaal noodzakelijke projecten. Ten derde het feit dat het debat over de vermindering van de kredieten de belangen dient van de grote kapitalistische concerns. En ten vierde het feit dat de plannen van het kapitaal voor het toekomstig cohesiebeleid in dienst staan van een versnelde doorvoering van de kapitalistische herstructureringen en het volksvijandige Europa 2020-beleid. Op dat doel is ook de hervorming van het staatsbestel met de plannen Kapodistria en Kallikratis gericht.</p>
      <p sl="el">Mijns inziens lijkt, wat dit vraagstuk betreft, alleen de socialisering van de productiemiddelen een oplossing te bieden voor het vraagstuk en tot een echte convergentie op ons vasteland te leiden.</p>
    </intervention>
    <intervention id="4-033" speaker_id="96693" name="Juozas Imbrasas" is_mep="True" mode="spoken">
      <p sl="lt">We weten allemaal heel goed dat het cohesiebeleid van de Europese Unie ten doel heeft om de verschillen in ontwikkeling tussen de lidstaten en de regio's van de EU te verminderen. Ik wil uw aandacht echter vragen voor het feit dat dit grootschalige programma voor regionaal beleid alle regio's van Europa moet bestrijken, en ik ben het eens met de opvatting dat dit beleid niet moet worden genationaliseerd. We moeten voor stabiele en duurzame economische groei en voor banen zorgen. Een krachtig en goed gefinancierd regionaal beleid van de EU is de basis voor het tot stand brengen van sociale, economische en territoriale samenhang.</p>
      <p sl="lt">Zoals altijd – zoals vroeger – moet ook meer aandacht worden besteed aan achterstandsregio's. Het is goed dat er plannen zijn om in de komende programmeringsperiode financiële middelen uit te trekken voor investeringen in stedelijke en voorstedelijke projecten, zonder de financiering voor rurale gebieden te verminderen, want steden hebben een positieve impact op de economie van de omliggende rurale gebieden.</p>
      <p sl="lt">In dit geval moeten de belangrijkste aspecten van de discussies de volgende zijn: het toepassingsgebied van het cohesiebeleid, de geldigheid van de doelstellingen, de koppeling met de Europa 2020-strategie, en de mogelijkheden om het cohesiebeleid uit te voeren en de procedures te vereenvoudigen.</p>
    </intervention>
    <intervention id="4-034" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, dames en heren, het cohesiefonds en de structuurfondsen zijn financieringsinstrumenten van het regionaal EU-beleid die tot doel hebben om de ontwikkelingsverschillen tussen de regio’s te verminderen en de onderlinge samenhang in de regio’s te bevorderen.</p>
      <p sl="de">De toekomstige uitdagingen voor ons cohesiebeleid – globalisering, demografische veranderingen, klimaatverandering en energievoorziening – beïnvloeden elkaar op een zeer complexe wijze. Vanwege de beperkte middelen moeten we ons op de kernprioriteiten concentreren en meer synergie in het beleid zoeken. De vraag naar een eenvoudig, eerlijk en transparant overgangssysteem voor het cohesiebeleid na 2013 kan ik slechts ondersteunen. De herziening is ook afhankelijk van de vraag of alle deelnemers – regio’s, lidstaten en de EU – tijdig op deze uitdagingen kunnen reageren.</p>
    </intervention>
    <intervention id="4-035" speaker_id="23819" name="Csaba Őry" is_mep="True" mode="spoken">
      <p sl="hu">Nu de afzonderlijke beleidsonderdelen en vastgelegde koersen in verband met de Europa 2020-strategie steeds meer de kant op gaan van een praktischere uitvoering, moeten we constateren dat we over de financiering en de financiële achtergrond hiervan eigenlijk nog niets weten. Het is dan ook geen toeval dat nu we het belang en de noodzaak van het cohesiebeleid benadrukken, we ons er in zeker opzicht ook in de op stapel staande begrotingsdebatten hard voor willen maken dat de versterking en niet de verbrokkeling van dit gemeenschappelijke Europese beleid het doel is.</p>
      <p sl="hu">Er is geen discussie over het feit, en daar hebben velen al op gewezen, dat een van de belangrijkste prioriteiten het creëren van nieuwe banen en de toename van werkgelegenheid is, maar tegelijkertijd weten we ook dat de Europese arbeidsmarkten gekenmerkt worden door structurele spanningen. Waar wel banen zijn, zijn er vaak geen mensen met de juiste kennis of vaardigheden, elders zijn hoog opgeleide mensen werkloos omdat er geen passende banen zijn. In dit proces is het Europees Sociaal Fonds duidelijk van cruciaal belang met beleid dat als taak heeft om deze verschillen op te heffen en nader tot elkaar te laten komen.</p>
      <p sl="hu">Het gaat hier niet om grootschalige projecten. Het gaat hier om kleinere projecten en flexibelere aanpassing. Terwijl we zelf ook het concept accepteren en steunen dat het cohesiebeleid een geharmoniseerd beleid moet zijn waarbij de synergieën worden benut, wil ik wel benadrukken dat we in het geval van het Sociaal Fonds duidelijk een grotere mate van flexibiliteit, minder regels en meer transparantie nodig hebben. In dit opzicht moeten er dus aparte regels gelden voor het Sociaal Fonds, en ik ben dan ook bijzonder blij met de uitspraak van de commissaris over zijn plan om een resultaatgerichte beoordeling in te voeren. Het grootste probleem is immers heel vaak – waarmee de autoriteit van deze beleidsterreinen wordt ondermijnd – dat we de resultaten niet zien van het geld dat we in bepaalde gebieden steken.</p>
    </intervention>
    <intervention id="4-036" speaker_id="97008" name="Georgios Stavrakakis" is_mep="True" mode="spoken">
      <p sl="en">Mijnheer de Voorzitter, ik weet zeker dat commissaris Hahn er niet van hoeft te worden overtuigd dat het cohesiebeleid een van de meest succesvolle beleidsterreinen van de EU is, waarvan de resultaten de levens van miljoenen burgers hebben beïnvloed, waar ze ook leven in Europa. Ik weet ook zeker dat commissaris Andor niet hoeft te worden overtuigd van het succes van het onderdeel sociaal beleid van het cohesiebeleid, dat te danken is aan de sterke synergieën tussen het Europees Sociaal Fonds en het Europees Fonds voor Regionale Ontwikkeling. Ook hoeven de twee andere commissarissen, die verantwoordelijk zijn voor EU-fondsen voor plattelandsontwikkeling en visserij, er niet van overtuigd te worden dat die fondsen doelmatiger zijn wanneer ze met andere fondsen samenwerken, zoals vroeger gebeurde, dan wanneer ze dat niet doen, zoals momenteel het geval is.</p>
      <p sl="en">Ik behoor tot degenen die verwachten dat er in de volgende periode voorstellen worden gedaan voor het tot stand brengen van nog grotere synergieën tussen een krachtig cohesiebeleid en alle andere fondsen, op basis van het feit dat ze samen veel betere resultaten kunnen opleveren dan elk fonds afzonderlijk. Maar om een of andere reden die ik niet begrijp gaan er binnen de Commissie stemmen op voor een aanpak met sectorale instrumenten, waarbij naar mijn mening de werkelijkheid wordt genegeerd.</p>
      <p sl="en">Ter afsluiting wil ik opmerken dat wat we zeggen in onze resolutie, waarvan ik hoop en denk dat deze later vandaag met een zeer grote meerderheid zal worden aangenomen, niet alleen wordt gesteund door dit Huis, maar ook door de meerderheid van de lidstaten, alle 271 regio's van Europa en duizenden lokale autoriteiten.</p>
      <p sl="en">Als de Commissie de weg inslaat van sectorale spreiding van de EU-middelen zullen we naar mijn mening in een unieke conflictsituatie terechtkomen, waarin de Commissie aan één kant staat en alle andere partijen – het Parlement, de Raad en de regio's – aan de andere kant.</p>
      <p sl="en">De komende weken zal de kant die gelooft dat het toekomstige EU-beleid het meest is gebaat bij een geïntegreerde aanpak van de planning, uitvoering en levering, een serieus gevecht moeten leveren met de kant die denkt dat sectorale spreiding van de EU-middelen de juiste weg is. Wees er zeker van dat die laatste kant deze fractie als tegenstander zal hebben, want dit is simpelweg de verkeerde weg voor Europa.</p>
    </intervention>
    <intervention id="4-037" speaker_id="96685" name="Riikka Manner" is_mep="True" mode="spoken">
      <p sl="fi">Mijnheer de Voorzitter, commissarissen, cohesiebeleid is niet alleen een zaak van solidariteit, maar ook een middel om meerwaarde voor heel Europa te creëren.</p>
      <p sl="fi">Onze regio beschikt over veel kennis en vaardigheden en bijvoorbeeld ook over een zeer groot potentieel gebaseerd op natuurlijke hulpbronnen. Wij kunnen de doelen, die ook nauw verbonden zijn met de Europa 2020-strategie, alleen bereiken met een doeltreffend, heel Europa omvattend cohesiebeleid, dat ook voor de periode vanaf 2014 over voldoende begrotingsmiddelen beschikt.</p>
      <p sl="fi">Het is in de volgende financieringsperiode belangrijk dat wij doorgaan met het verkleinen van de verschillen die met betrekking tot het bbp tussen landen bestaan. Het is ook beslist noodzakelijk om rekening te houden met de huidige doelstelling 2-gebieden en hun specifieke uitdagingen. Daarnaast doe ik een beroep op u, commissarissen, om, overeenkomstig artikel 174, ook in de volgende periode van het cohesiebeleid rekening te houden met dunbevolkte gebieden, berggebieden en eilanden. Dat moet ook gebeuren op het gebied van de financiering, zoals tot nu toe met veel succes is gebeurd.</p>
      <p sl="fi">Tot slot wil ik mijn dankbaarheid uitspreken voor de mogelijkheid om aan dit zeer belangrijke debat deel te nemen.</p>
    </intervention>
    <intervention id="4-038" speaker_id="28358" name="Konrad Szymański" is_mep="True" mode="spoken">
      <p sl="pl">Mijnheer de Voorzitter, ik denk dat als wij wijzigingen plannen die van dusdanig strategisch belang zijn, wij zeer goed moeten kijken naar onze ervaringen uit het verleden. Deze ervaringen vertellen ons maar al te duidelijk dat waar wij geld hebben besteed aan investeringen in harde infrastructuur, dus primair op basis van het criterium van het bbp, deze uitgaven voordelen hebben opgeleverd voor de gehele Europese Unie, zowel die lidstaten die nettobetalers zijn aan de Europese fondsen als die lidstaten die nettobegunstigden zijn. Versnelling van het proces om de ongelijkheden op het vlak van de infrastructuur weg te nemen, versterkt de gemeenschappelijke markt en bevordert de investeringen, die uiteindelijk nog altijd voornamelijk van nettobetalers naar nettobegunstigden stromen. Dit biedt een duidelijke Europese meerwaarde, hetgeen iets is waar wij het vandaag veel over hebben gehad.</p>
      <p sl="pl">Daarom kijk ik met enige bezorgdheid naar een situatie waarin wij een hervorming van het cohesiebeleid plannen en nieuwe criteria – zeer vage sociale en ecologische criteria – toevoegen aan het systeem voor verdeling van deze fondsen. Dit geld moet ten goede blijven komen aan de armste regio’s zoals vastgesteld op basis van meetbare criteria, met name met betrekking tot de verwezenlijking van doelstellingen inzake harde infrastructuur.</p>
    </intervention>
    <intervention id="4-039" speaker_id="26851" name="Nikolaos Chountis" is_mep="True" mode="spoken">
      <p sl="el">Mijnheer de Voorzitter, mijnheer de commissaris, dames en heren, wij weten allen dat het Europees Sociaal Fonds tot doel heeft de welvaartverschillen te verminderen en de economische en sociale samenhang te bevorderen. In dit Europees Jaar van de strijd tegen armoede bevindt Europa zich echter in een recessie. Er is werkloosheid, ondernemingen worden gesloten en daarom is het twijfelachtig of dit doel überhaupt wel bereikt kan worden.</p>
      <p sl="el">Commissarissen, ik ben van mening dat wij daarom onmiddellijk de prioriteiten van de Europese fondsen, met inbegrip van het Europees Sociaal Fonds, moeten herzien. Ik wilde u, commissarissen, echter zeggen dat uw economische beleidsvormen absurd en paradoxaal zijn. Enerzijds hebben de Commissie, het IMF en de Europese Centrale Bank Griekenland een verwerpelijk memorandum opgelegd dat het mes zet in de overheidsuitgaven, de lonen en de inkomens, maar anderzijds heeft de Commissie in haar antwoord op mijn vraag waarom er zo weinig communautaire kredieten worden opgenomen door Griekenland, geantwoord dat er een gebrek is aan liquiditeit in de overheidsfinanciën, en dat is nu juist de essentie van het memorandumbeleid.</p>
      <p sl="el">Daarom wil ik u, commissaris, vragen mij uit te leggen hoe Griekenland de kredietopneming kan verbeteren. Is uw economisch beleid niet absurd en paradoxaal?</p>
    </intervention>
    <intervention id="4-040" speaker_id="96654" name="Jaroslav Paška" is_mep="True" mode="spoken">
      <p sl="sk">Momenteel geven we voor de periode 2007 – 2013 ongeveer een derde van ons budget uit aan het cohesiebeleid van de Europese Unie.</p>
      <p sl="sk">Volgens verschillende nieuwe voorstellen zou een gedeelte van dit budget na 2013 moeten worden herverdeeld om de doelstellingen van de Europa 2020-strategie te bereiken. Het Comité van de Regio’s, waarin vertegenwoordigers van steden en regio’s verenigd zijn, waarschuwt ons echter voor een aanzienlijke verlaging van de bijdrage aan het regionaal beleid. Ik ben van mening dat we hun objectieve argumenten serieus in overweging zouden moeten nemen. Het is ons bijvoorbeeld duidelijk, dat we steun zullen moet blijven geven aan de regio’s waar tot nu toe nog niet eens 75 procent van het gemiddelde bruto binnenlands product van de Europese Unie wordt behaald. De financiële middelen die hun zullen worden toegewezen, zouden bij voorkeur moeten worden ingezet om een elementaire infrastructuur op te bouwen, het arbeidspotentieel en de werkgelegenheid te verhogen, meer te investeren in wetenschap, onderzoek en innovatie en zich te richten op groene groei. We zouden ook moeten streven naar een betere aansluiting op regionale en lokale structuren en de bureaucratische last zo veel mogelijk beperken. Met een dergelijk weloverwogen en evenwichtig regionaal beleid zouden we uiteindelijk ook kunnen bijdragen tot het slagen van de nieuwe Europa 2020-strategie.</p>
    </intervention>
    <intervention id="4-041" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, in een tijd dat lidstaten bezuinigen op de overheidsuitgaven, probeert de regering van het Verenigd Koninkrijk het socialezekerheidsstelsel te herzien om arbeid beter te belonen.</p>
      <p sl="en">Ik denk echter dat in deze context fondsen als het Europees Sociaal Fonds (ESF) van cruciaal belang zijn om ervoor te zorgen dat moeilijk te bereiken en laaggeschoolde personen kans op werk blijven houden.</p>
      <p sl="en">Wij in Noord-Ierland ontvangen via het ministerie van Onderwijs en Werkgelegenheid behoorlijk veel geld uit het ESF, en ik merk op dat in een recent onderzoek van het Hogerhuis naar het ESF werd geconcludeerd dat het ESF nog steeds een belangrijke bijdrage levert aan de bevordering van de economische groei in Noord-Ierland, met als doel om een kenniseconomie te creëren met een hooggeschoolde en flexibele beroepsbevolking.</p>
      <p sl="en">Het is daarom van essentieel belang dat toekomstige ESF-projecten en het geld dat voor die projecten wordt uitgetrokken gekoppeld worden aan binnenlandse regelingen, waarvan er veel hetzelfde doel hebben. Dat gezamenlijke en gerichte denken kan alleen maar tot betere resultaten leiden. Regionale flexibiliteit is van het allergrootste belang voor het succesvol functioneren van het ESF.</p>
      <p sl="en">Na 2013 moeten de beperkte middelen van het ESF naar mijn mening blijven worden gebruikt om degenen die het moeilijkst te bereiken en het laagst geschoold zijn te helpen bij het vinden of het weer vinden van werk door ze toegang tot opleidingen en vervolgonderwijs te bieden.</p>
    </intervention>
    <intervention id="4-042" speaker_id="96817" name="Erminia Mazzoni" is_mep="True" mode="spoken">
      <p sl="it">Mijnheer de Voorzitter, dit is een cruciale resolutie omdat vernieuwing wordt gezien als sleutelonderdeel van de anticrisisstrategie voor 2020. Daarnaast wordt een evenwicht gezocht tussen noodzakelijke vernieuwing enerzijds en verplichte inachtneming van de fundamentele beginselen van het cohesiebeleid anderzijds. Dat is de pijler waarop de Europese integratie rust en dat moet ook zo blijven. Essentieel daarbij blijft dat er meer evenwicht komt in de onderlinge verschillen tussen de lidstaten en tegelijkertijd de verschillende regionale identiteiten een duidelijker profiel krijgen.</p>
      <p sl="it">De architectuur van het cohesiebeleid blijft dus overeind, alsook de waarde en relevantie van het multi-level governance , van het partnerschap en van de geïntegreerde aanpak als basisbeginselen. Daarnaast geeft de resolutie aan dat het goed is om naast het bbp, dat het enige subsidialiteitscriterium moet blijven, nieuwe, betere indicatoren vast te stellen enkel en alleen om te kunnen analyseren en beoordelen. Ook moeten er nieuwe bepalingen voor het Europees Sociaal Fonds worden opgesteld, maar moet het fonds wel blijven vallen onder de verordening inzake algemene bepalingen voor het cohesiebeleid. En tot slot moeten de procedures worden vereenvoudigd en moeten er financiële engineeringsinstrumenten worden gebruikt, zoals ook commissaris Hahn heeft aangegeven.</p>
      <p sl="it">Ik wil hierbij graag even verwijzen naar het betoog van commissaris Hahn, en met name naar zijn opmerking dat het van belang is om het stabiliteitspact binnen het cohesiebeleid te houden. Dat is allemaal goed en wel, maar dan moeten we een eind maken of op zijn minst wijzigingen aanbrengen in die duivelse overeenkomst volgens welke de investeringsuitgaven berekend moeten worden volgens de parameters van het stabiliteitspact. Want anders kunnen we net zo goed vragen om enerzijds de investeringsuitgaven te verhogen en anderzijds deze zelfde uitgaven af te straffen door ze te verlagen.</p>
      <p sl="it">De Europese Unie ziet zich voor ingewikkelde uitdagingen geplaatst: werkgelegenheid, groei, ontwikkeling, concurrentievermogen. Dit zijn de doelstellingen van de Europese strategie, die een slimme, inclusieve en duurzame groei beoogt. Zoals de meeste sprekers al hebben gezegd, kunnen deze uitdagingen alleen maar worden aangegaan als het toekomstig Europees financieel kader rekening houdt met het belang van het regionaal beleid, zodat een waarlijk economische, sociale en territoriale cohesie kan worden bereikt. En ook al zijn de middelen beperkt, het financieel kader moet desalniettemin passende kredieten kunnen uittrekken door een beleid te voeren waarbij doelstellingen op grond van prioriteiten worden vastgesteld en op grond van resultaten worden beoordeeld.</p>
    </intervention>
    <intervention id="4-043" speaker_id="39711" name="Victor Boştinaru" is_mep="True" mode="spoken">
      <p sl="ro">Tot nu toe is het cohesiebeleid een succesvol instrument geweest voor het verkleinen van de verschillen tussen de lidstaten en voor het tonen van solidariteit, een echt fundamentele waarde van de EU. Het is echter cruciaal om het gebrek aan evenwicht te reduceren, niet alleen voor de Europese Unie maar voor iedere burger en regio. Hiervoor zijn niet alleen mensen nodig maar ook voldoende financiële middelen.</p>
      <p sl="ro">Het huidige cohesiebeleid moet worden verbeterd, zonder dat er grote veranderingen in plaatsvinden. Vóór alles moeten we renationalisatie en onderfinanciering verwerpen. Op dit moment, nu de rijke of minder rijke lidstaten worden getroffen door de effecten van de economische crisis, zou snijden in het budget voor het cohesiebeleid een gevaar vormen voor alle successen van de afgelopen jaren en de verkleining van de verschillen, die we tot nu toe hebben bestreden.</p>
      <p sl="ro">Daarom deel ik het standpunt van voorzitter Barroso dat het budget voor het toekomstige cohesiebeleid ten minste gelijk moet zijn aan het huidige. Anders blijven het slechts mooie woorden en wordt het Europese project zelf ondermijnd.</p>
    </intervention>
    <intervention id="4-044" speaker_id="97004" name="Ivars Godmanis" is_mep="True" mode="spoken">
      <p sl="en">Mijnheer de Voorzitter, de resolutie is vanuit strategisch oogpunt heel goed geschreven. We moeten de resolutie steunen. We moeten echter ook vaststellen waar nu de problemen liggen. Ik wil de commissaris erop wijzen dat het absorptiepercentage voor het Europees Sociaal Fonds (ESF) per 1 september slechts 18 procent is, wat half zo veel is – of twee keer zo slecht – als in de vorige periode.</p>
      <p sl="en">Zeventien lidstaten scoren lager dan 18 procent en een paar lidstaten blijven zelfs op 10 of 11 procent steken als het om het ESF gaat. Een patroon valt daarin niet te ontdekken: de landen met de grootste tekorten hebben niet de laagste absorptiepercentages. Maar het is een feit dat enkele landen in 2010 op 10 procent zijn blijven steken.</p>
      <p sl="en">De Commissie moet opheldering geven over de situatie. Voor andere fondsen – het Europees Fonds voor Regionale Ontwikkeling en het Cohesiefonds – is de situatie niet beter. Het totale absorptiepercentage is 17,95 procent. 60 procent van de lidstaten heeft zelfs een nog lager absorptiepercentage. En enkele lidstaten komen zelfs niet verder dan een derde van dat percentage.</p>
      <p sl="en">De Raad heeft de financiering in de ontwerpbegroting voor 2011 teruggebracht tot minder dan een miljard euro omdat de lidstaten geen duidelijke ideeën hebben over de wijze waarop ze hun verplichtingen moeten vervullen. Wij in de Begrotingscommissie hebben onze steun gegeven aan het verzoek van de Commissie regionale ontwikkeling om de financiering in de ontwerpbegroting weer op het oude niveau terug te brengen. De vraag is echter of dit geld kan worden geabsorbeerd. Als dat niet het geval is, heeft het geen zin om over een zonnige toekomst te spreken.</p>
    </intervention>
    <intervention id="4-045" speaker_id="28615" name="Roberts Zīle" is_mep="True" mode="spoken">
      <p sl="lv">Dank u, mijnheer de Voorzitter. Commissaris, naar mijn mening is het ontwerp dat is opgesteld door mevrouw Hübner, de vorige commissaris voor regionaal beleid, evenwichtig en gewoon goed. Ik begrijp dat we allemaal weten dat de crisis veel lidstaten die nettobijdragers zijn voor een uitdaging heeft geplaatst, waardoor er druk is om de volgende financiële vooruitzichten te verlagen. In die context is dit belangrijke begrotingshoofdstuk, het cohesiebeleid, buitengewoon belangrijk. Het is echter voor ons allemaal belangrijk om niet in verwarring te raken, maar om iets conservatiever te worden en vast te houden aan de twee fundamentele aspecten van het cohesiebeleid, namelijk, in de eerste plaats, dat het een onafhankelijk beleid is, waarvan de belangrijkste doelstelling nog steeds is – en ook zal blijven – om de verschillen in ontwikkeling tussen minder ontwikkelde regio’s en de rest van de Europese Unie te verkleinen, en in de tweede plaats dat het bruto binnenlands product per hoofd van de bevolking gemeten in koopkrachtpariteit desondanks het belangrijkste criteria is. Als we deze fundamentele uitgangspunten uit het oog verliezen, zullen andere debatten (zoals het debat over de vraag hoe het cohesiebeleid beter kan worden aangesloten op de verwezenlijking van de doelstellingen van de Europa 2020-strategie) niets uithalen, zelfs niet met 'Europa 2020' in de context van cohesiebeleid. Dank u.</p>
    </intervention>
    <intervention id="4-046" speaker_id="1922" name="Thomas Mann" is_mep="True" mode="spoken">
      <p sl="de">Mijnheer de Voorzitter, het gaat hier niet om een kleinigheid! Voor 2007-2013 kan het Europees Sociaal Fonds beschikken over 75 miljard euro, bijna 8 procent van de EU-begroting. Omdat de ESF-gelden uit Brussel alleen worden verstrekt indien de lidstaten meefinancieren, gaat het om 150 miljard euro voor het creëren van meer en betere banen. ESF-gelden worden gelukkig niet aan nutteloze onderzoeken besteed, maar komen direct bij de belanghebbenden terecht. Daarom zijn ze zo waardevol en direct bruikbaar voor langdurig werkelozen, migranten, jonge vroegtijdige schoolverlaters die alsnog examen kunnen doen, tienduizenden mensen die geschoold of omgeschoold moeten worden, werknemers die behoefte hebben aan nascholing en potentiële startende ondernemers. Het is dus gericht op een groot scala aan doelgroepen.</p>
      <p sl="de">Hoe zal het na 2013 verdergaan? De lidstaten moeten de middelen effectiever inzetten. We moeten rekening houden met speciale kenmerken van regio’s. Ik pleit voor een op maat gesneden bottom-up-aanpak en een zo goed mogelijke coördinatie met programma’s als Daphne of Progress. Ik ben voor meer flexibiliteit, eenvoudigere controles en transparantere toekenning van middelen. Ik ben echter tegen een apart wettelijk kader voor het ESF en vind dat het in de verordening voor de structuurfondsen moet blijven. Hierdoor wordt de subsidiabiliteit van uitgaven op het niveau van de lidstaten gereguleerd. Daarom heb ik met 45 collega’s amendement 1 ingediend. Ik verzoek u hieraan bij de komende stemming uw steun te verlenen.</p>
    </intervention>
    <intervention id="4-047" speaker_id="34231" name="Evgeni Kirilov" is_mep="True" mode="spoken">
      <p sl="en">Mijnheer de Voorzitter, we zijn het er allemaal over eens dat het cohesiebeleid tot dusver een zeer positieve impact heeft gehad. Er bestaan echter verschillende ideeën voor het cohesiebeleid na 2013.</p>
      <p sl="en">We moeten het cohesiebeleid verder ontwikkelen en aanpassen aan de nieuwe uitdagingen en realiteiten door voort te bouwen op de resultaten van het beleid en niet door het stuur helemaal om te gooien. Dat geldt evenzeer voor de basisbeginselen als voor de toekomstige begroting. We hebben maatregelen nodig en die moeten worden ondersteund door toereikende middelen uit de EU-begroting en de nationale begrotingen.</p>
      <p sl="en">De Begrotingscommissie heeft onlangs benadrukt dat zal worden geprobeerd om bij de toewijzing van middelen uit de structuurfondsen grote verliezers te vermijden. Ik hoop zeer dat de nieuwe lidstaten niet in deze categorie van grote verliezers vallen. Snijden in de cohesiemiddelen kan überhaupt geen optie zijn. Dat is niet alleen een financiële kwestie, maar snijden in de middelen zal ook het beginsel van solidariteit aantasten.</p>
    </intervention>
    <intervention id="4-048" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Dank u, mijnheer de Voorzitter. Ik wil enkele opmerkingen over het cohesiebeleid maken.</p>
      <p sl="en">Het toekomstige cohesiebeleid is ontworpen in een omgeving van stijgende werkloosheid en krimpende overheidsfinanciën overal in Europa.</p>
      <p sl="en">Het is waarschijnlijk dat de zogeheten BMW-regio (Border, Midlands en Western) in mijn land weer in de categorie gebieden met een bbp van tussen de 75 en 100 procent van het bbp van de EU zal vallen. Na 2013 moeten er maatregelen worden genomen die deze gewijzigde economische positie van Ierland, en die van de BMW-regio in het bijzonder, erkennen. De focus van de doelstelling 2-programma's moet liggen op het opbouwen van de capaciteit van regio’s om op een effectieve manier bij te dragen aan de ontwikkeling van een groenere, slimmere en duurzame economie in Ierland en de rest van Europa.</p>
      <p sl="en">Regionale vluchten zijn in de BMW-regio een economische en sociale noodzaak. Daarom moet het verzorgen van deze binnenlandse vluchten een verplichte openbare dienst blijven, want anders zullen ze economisch niet overleven.</p>
      <p sl="en">De EU-steun voor grensoverschrijdende samenwerking in Ierland moet worden gehandhaafd. Met behulp van grensoverschrijdende samenwerking kan de versnippering van de arbeidsmarkt, de handelspatronen en de infrastructuur in grensregio's worden aangepakt.</p>
    </intervention>
    <intervention id="4-050" speaker_id="96862" name="Sophie Auconie" is_mep="True" mode="spoken">
      <p sl="fr">Mijnheer de Voorzitter, commissarissen, dames en heren, we beleven vandaag een uiterst belangrijke politieke dag voor de toekomst van het regionaal beleid van de Europese Unie. Daar zijn twee redenen voor. De eerste daarvan is dat wij, Europese afgevaardigden, vandaag een front vormen en onze eisen aan de Europese Commissie en de Europese ministers afgeven. Wij willen onze successen in het kader van dit essentiële beleid uitbuiten en het waar nodig aanpassen om het toegankelijker en zichtbaarder te maken. Wij willen een sterk, goed gefinancierd beleid, dat voor daadwerkelijke economische ontwikkeling zorgt voor al onze regio's. Wij willen vereenvoudigde regels en niet alleen op papier, maar daadwerkelijk ingevoerd voor projectleiders en potentiële belanghebbenden. Wij willen dat ultraperifere steden en regio's speciale aandacht krijgen. Ik heb aan deze resolutie gewerkt in het stadium van de werkgroep en de parlementaire Commissie regionale ontwikkeling. Ik heb de behoeften van de potentiële belanghebbenden gesteund en bereikt dat er rekening mee werd gehouden en dat zij werden aangepast aan de behoeften die in de regio's naar voren kwamen. Ik wil een solidair en sociaal Europa, dat is gebaseerd op een zegevierend en ambitieus Europa.</p>
      <p sl="fr">De tweede zeer belangrijke gebeurtenis vandaag is de actie van vanmiddag, waaraan 140 regio's meedoen en waarbij 140 regiovoorzitters samen met afgevaardigden, die samen 85 procent van de bevolking van de Europese Unie vertegenwoordigen, een symbolische mars zullen houden naar de Europese Commissie. We zien elkaar straks weer, commissaris. We doen dat om te bevestigen hoe zeer wij ons allen, de regio's en het Parlement, bewust zijn van het belang van dit cohesiebeleid voor ondernemingen, burgers en voor het sociale en economische vlak, en we komen vanmiddag bijeen om te bevestigen hoe zeer deze eerste sterke politieke actie een burgeractie is, een echt signaal aan de Europese Commissie, rechtstreeks via de regio's.</p>
    </intervention>
    <intervention id="4-051" speaker_id="96987" name="Ricardo Cortés Lastra" is_mep="True" mode="spoken">
      <p sl="es">Mijnheer de Voorzitter, ik zou willen dat het cohesiebeleid vanaf 2013 nog steeds hét toonbeeld van solidariteit binnen de EU is. Ik zou willen dat het cohesiebeleid een echt antwoord is op de crisis en de nasleep daarvan, en om dat te bereiken is het van essentieel belang dat het wordt opgenomen in de Europa 2020-strategie, vooral als het gaat om de uitdaging werkgelegenheid te creëren.</p>
      <p sl="es">Het cohesiebeleid dient steeds meer participatief te worden, en de burgermaatschappij moet een grotere rol spelen bij het opzetten en beheren van de projecten. Het is belangrijk dat u, als leden van de Commissie, het cohesiebeleid als een investeringsbeleid beschouwt in plaats van een uitgavenbeleid, en als een mogelijkheid om vertrouwen en duurzame ontwikkeling te genereren.</p>
      <p sl="es">Het cohesiebeleid mag niet voorbijgaan aan de specifieke behoeften van de bevolkingsgroepen met de meeste problemen, want dat is niet compatibel met een geïntegreerde benadering of met het strategische concept om te investeren in de sectoren van de toekomst.</p>
      <p sl="es">Kortom, zoals we al zo vaak gezegd hebben: we hebben een cohesiebeleid nodig dat solide en goed gefinancierd is en dat in alle regio’s van de Europese Unie aanwezig is.</p>
    </intervention>
    <intervention id="4-052" speaker_id="23866" name="Edit Bauer" is_mep="True" mode="spoken">
      <p sl="hu">Commissarissen, dames en heren, er is vandaag al veel gesproken over het regionale- en het cohesiebeleid. Ik wil het echter hebben over de rol van het Europees Sociaal Fonds, aangezien dit ook een zeer beduidende rol speelt en van groot belang is in het cohesiebeleid; als er grote groepen achterblijven of achterop raken, is er immers wel degelijk ook een probleem met het cohesiebeleid. Maar de rol van het Europees Sociaal Fonds wordt ook vanuit het oogpunt van de Europa 2020-strategie hoger aangeslagen, aangezien het creëren van werkgelegenheid cruciaal is. Ik wil hier ingaan op twee onderwerpen.</p>
      <p sl="hu">Het eerste is het bieden van een tweede kans. We moeten een tweede kans bieden aan degenen die hun baan zijn kwijtgeraakt als gevolg van de crisis die een aantal globalisatieprocessen heeft versneld, zoals het grootschalige vertrek van massaproductie uit Europa. We moeten een tweede kans bieden aan degenen die hun verworven vaardigheden niet kunnen inzetten op de arbeidsmarkt omdat er geen vraag naar is, de zogenaamde skill mismatch . We moeten een tweede kans bieden aan degenen die niet te werk kunnen worden gesteld aangezien ze geen enkele opleiding hebben, zoals in het geval van vroegtijdige schoolverlaters.</p>
      <p sl="hu">Ten tweede zou de Europa 2020-strategie de werkgelegenheid onder vrouwen met een kwart laten stijgen. Dit is echter alleen mogelijk als de lidstaten met behulp van het Europees Sociaal Fonds de voorwaarden kunnen creëren die onontbeerlijk zijn op het gebied van diensten, in de eerste plaats in de kinderopvang en ouderenzorg. Aangezien het vaak om kleinschalige subsidies gaat, moeten de regels voor uitbetaling waarschijnlijk flexibeler zijn dan bij projecten die worden gefinancierd uit de grote structuurfondsen. Strenger toezicht en een striktere beoordeling zijn absolute vereisten voor transparantere en efficiëntere financiering.</p>
    </intervention>
    <intervention id="4-053" speaker_id="96839" name="Kerstin Westphal" is_mep="True" mode="spoken">
      <p sl="de">Mijnheer de Voorzitter, mijnheer Hahn, mijnheer Andor, dames en heren, ik hoef er niet nog eens op te wijzen hoe belangrijk het cohesie- en regionaal beleid is voor het samenleven en naar elkaar toegroeien in Europa. Ik denk echter ook dat het cohesie- en regionaal beleid in de toekomst meer op de steden gericht moet zijn. De steden zijn namelijk een belangrijke motor in de ontwikkeling van Europa. Tegelijkertijd ondervinden deze momenteel echter vooral ecologische, economische en sociale problemen.</p>
      <p sl="de">Daarom heb ik een zeer concrete vraag voor commissaris Hahn. Welke mogelijkheden ziet u om meer aandacht te besteden aan de stedelijke dimensie? Om precies te zijn, mijnheer Hahn, u hebt onlangs bij een bijeenkomst hier in het Parlement aangegeven dat u zich kunt voorstellen dat er een bepaald percentage van de regionale middelen wordt gereserveerd om de stedelijke dimensie te benadrukken. Denkt u er nog zo over? Zo ja, hoe hoog zou dit percentage dan kunnen zijn?</p>
    </intervention>
    <intervention id="4-054" speaker_id="28288" name="Jan Olbrycht" is_mep="True" mode="spoken">
      <p sl="pl">Mijnheer de Voorzitter, commissarissen, het is verrassend dat voordat wij een volgens financieel kader overeenkomen, wij vaak debatten voeren die tot doel hebben het cohesiebeleid te verdedigen, een beleid dat zich heeft bewezen als een van de meest effectieve en zichtbare beleidsterreinen van de Europese Unie.</p>
      <p sl="pl">Het debat over het cohesiebeleid is voor een groot deel een debat over de Europese Unie – over wat de Unie is, over hoe zij zou moeten functioneren en over hoe zij zou moeten worden waargenomen door de burger. Daarbij hebben wij het niet alleen over geld, maar ook over de vraag of wij echt maatregelen doorvoeren die leiden tot economische groei.</p>
      <p sl="pl">Wij moeten goed beseffen dat het cohesiebeleid een zeer speciaal instrument is, aangezien het de reductie van de ongelijkheden koppelt aan steun voor maatregelen die leiden tot een groter concurrentievermogen. Deze twee doelstellingen zijn niet onverenigbaar – zij maken juist dat het cohesiebeleid zo gunstig is voor de ontwikkeling. Dit is echt de moeite waard om te vermelden, aangezien het niet een liefdadigheidsbeleid is, maar in feite een pakket beleidsmaatregelen dat bedoeld is om de ontwikkeling te bevorderen. Dit is ook waarom het deel uitmaakt van de Europa 2020-strategie.</p>
      <p sl="pl">Bovendien moet worden vermeld dat het het enige beleid is dat uiterst complex is in de zin van de uitvoering ervan, aangezien het uitgaat van een gemeenschappelijke administratie die door de lidstaten wordt gedeeld. Dit betekent enerzijds dat de betrokken instrumenten zeer ingewikkeld en de betrokken procedures zeer gecompliceerd zijn, maar anderzijds dat het een duidelijke vorm van samenwerking vertegenwoordigt tussen de Europese Unie, de lidstaten en de plaatselijke autoriteiten. In dit licht moeten wij niet alleen het cohesiebeleid verdedigen in de context van de nieuwe economische omstandigheden. Wij moeten ons vooral buigen over hoe wij het kunnen verbeteren en versterken.</p>
    </intervention>
    <intervention id="4-055" speaker_id="96866" name="Salvatore Caronna" is_mep="True" mode="spoken">
      <p sl="it">Mijnheer de Voorzitter, de afgelopen dagen zijn hier in Brussel de open dagen geweest. Een groot aantal gemeentelijke en regionale afgevaardigden hebben met elkaar gesproken over de aanpak van de ernstige problemen waarmee de mensen in onze steden te maken hebben, en over de oude en nieuwe behoeften die leven onder werkenden, gezinnen en kleine en grote ondernemingen.</p>
      <p sl="it">Door de economische crisis die onze samenlevingen heeft getroffen, is het voor iedereen veel moeilijker geworden om passende antwoorden te geven op een nieuw ernstig sociaal vraagstuk. Ik denk dat iedereen wel begrepen heeft dat het cohesiebeleid in veel situaties het enige concrete instrument was dat de gebieden hadden om te proberen een antwoord te vinden. We kunnen dus stellen dat het cohesiebeleid de afgelopen jaren voor alle regio’s een cruciale hefboom voor het Europese integratieproces is geweest. Nu moeten we dit beleid voor de periode na 2013 opnieuw definiëren, en we staan dus op een keerpunt. Daarom moeten we absoluut bepaalde risico’s zien te vermijden.</p>
      <p sl="it">Het eerste grote risico is een renationalisatie van het beleid: dat zou een forse stap achteruit betekenen. Verder moeten bij de opstelling van de begroting de nodige voorschriften worden geformuleerd voor de zwakkere regio’s zonder daarbij de meer concurrerende en progressieve regio’s te benadelen. Tot slot is het cruciaal dat de procedures worden vereenvoudigd voor degenen die hebben bewezen efficiënt te werk te gaan, en dat er juridisch bindende mogelijkheden komen om degenen die dat niet zijn geweest, te straffen. We verwachten dat de Commissie actie hiertoe onderneemt.</p>
    </intervention>
    <intervention id="4-056" speaker_id="5956" name="Regina Bastos" is_mep="True" mode="spoken">
      <p sl="pt">Mijnheer de Voorzitter, commissarissen, dames en heren, nadat de werkloosheid vier jaar op rij is gedaald, tussen 2004 en 2008, is het grootste deel van de vooruitgang die geboekt was, tenietgedaan door de economische crisis. De werkloosheid is in de Europese Unie enorm gestegen. In Portugal bijvoorbeeld is helaas een nieuw record bereikt, met een werkloosheid van 11 procent.</p>
      <p sl="pt">Een ander negatief gegeven is de jeugdwerkloosheid in de Europese Unie. Europa maakt een periode van grote veranderingen door en staat voor enorme uitdagingen. De crisis heeft jaren van economische en sociale vooruitgang tenietgedaan en de zwakke plekken in de economieën van haar lidstaten, en daarmee in de Europese Unie zelf, blootgelegd. De Europa 2020-strategie wijst ons de weg die we moeten volgen. De Europese Unie moet al haar inspanningen opvoeren om de werkgelegenheid en sociale integratie te bevorderen, als integraal onderdeel van haar strategie ter bestrijding van de economische en sociale crisis.</p>
      <p sl="pt">Daarom juich ik deze ontwerpresolutie toe over de toekomst van het Europees Sociaal Fonds, waarover we vandaag debatteren, omdat dit fonds een essentiële rol speelt bij het realiseren van de doelstellingen van de Europa 2020-strategie. Dit fonds is het belangrijkste financiële instrument waarover de Europese Unie beschikt om de strategische doelstellingen van haar werkgelegenheidsbeleid te halen, door het verbeteren van het opleidings- en kennisniveau van haar burgers. Het ESF moet versterkt worden als de belangrijkste aanjager van de Europa 2020-strategie en moet door de lidstaten gebruikt worden om te investeren in omscholing, werkgelegenheid, opleiding en bijscholing.</p>
      <p sl="pt">Tot slot wil ik nog benadrukken dat de hervorming van het Europees Sociaal Fonds, in samenhang uit te voeren met de hervorming van de andere structuurfondsen, het beheer ervan moet bevorderen en vereenvoudigen en ten goede moet komen aan de transparantie, en eraan moet bijdragen dat de fondsen zich meer richten op het behalen van resultaten en op het concretiseren van doelstellingen die de burgers echt kunnen voelen in hun dagelijks leven.</p>
    </intervention>
    <intervention id="4-057" speaker_id="96915" name="Sergio Gaetano Cofferati" is_mep="True" mode="spoken">
      <p sl="it">Mijnheer de Voorzitter, mijnheer de commissaris, het staat buiten kijf dat de structuurfondsen een van de meest doeltreffende instrumenten zijn gebleken om het Europees beleid te profileren en vooral om de soliditeit van de Europese economie te waarborgen. Daarom is het mijns inziens van groot belang om de structuurfondsen niet alleen aan te houden, maar ze ook doeltreffender te maken door een zekere mate van flexibiliteit tussen de fondsen onderling te introduceren. Ik doel in het bijzonder op het Europees Sociaal Fonds, dat nu van doorslaggevende betekenis is om dit deel van de wereld in de toekomst te verzekeren van kwalitatief hoogwaardige werkgelegenheid.</p>
      <p sl="it">Natuurlijk is het van belang dat herstel en groei bevorderd worden, maar we moeten ons concentreren op concurrentiemodellen die niet alleen kijken naar wat er via kennis wordt geproduceerd, maar ook naar hoe het wordt geproduceerd. Kwalitatief hoogwaardig werk is erg belangrijk voor de waardigheid van mensen, los nog van het feit dat ze er een inkomen mee verdienen.</p>
      <p sl="it">Naar mijn mening moeten er specifieke, eenvoudige bepalingen komen voor het Europees Sociaal Fonds. Eenvoud betekent niet dat ingeboet wordt aan doeltreffendheid en kwaliteit en het betekent al helemaal niet dat het leidt tot acties waarmee de bepalingen worden geschonden, zolang er maar strenge controles zijn. Eenvoud moet hand in hand gaan met meer controle. Op die manier stellen we de Europa 2020-strategie de instrumenten ter beschikking die weliswaar hun doeltreffendheid al hebben bewezen maar die nu aan de eisen van de tijd moeten worden aangepast.</p>
    </intervention>
    <intervention id="4-058" speaker_id="96811" name="Rosa Estaràs Ferragut" is_mep="True" mode="spoken">
      <p sl="es">Mijnheer de Voorzitter, in de eerste plaats zou ik de werkgroep onder leiding van de voorzitter van de Commissie regionale ontwikkeling willen bedanken, die het mogelijk heeft gemaakt dat we hier vandaag dit debat voeren.</p>
      <p sl="es">We zijn het er ongetwijfeld allemaal over eens dat het cohesiebeleid het essentiële instrument is voor de verwezenlijking van de doelstellingen van de Europa 2020-strategie, en ook voor het bereiken van de Europese integratie en van de zo vurig gewenste economische, sociale en territoriale cohesie die is vastgelegd in het Verdrag van Lissabon.</p>
      <p sl="es">Wat ons nu te doen staat, naar mijn idee, is zien waarin we tekort zijn geschoten en corrigeren wat we tot nog toe gedaan hebben. Iedereen is het er over eens dat het proces een stuk soepeler moet worden, dat er minder bureaucratische obstakels moeten komen en dat de controles eenvoudiger moeten worden. Verder moeten de regio’s met specifieke moeilijkheden, zoals eilanden, berggebieden en grensoverschrijdende en ultraperifere regio’s een speciale behandeling krijgen. Het bruto binnenlands product dient de belangrijkste maatstaf te blijven, ook al kunnen er in andere besluitvormingsprocessen andere indicatoren zijn, en de regio’s en lokale instanties dienen een vitale rol te spelen. Op dat punt lijken we het allemaal eens te zijn.</p>
      <p sl="es">Dat is dus de koers die we zullen varen, maar de Commissie zou ons moeten vertellen of dit nu echt de koers is die we moeten volgen of dat het een andere is. Zij moet ons vertellen of we dezelfde begrotingsmiddelen zullen hebben, wat absoluut noodzakelijk is om ervoor te zorgen dat niemand erop achteruit gaat en dat alle regio’s in staat zijn om vorderingen te maken op het gebied van innovatie, concurrentievermogen, ontwikkeling, inkomen en vooruitgang, vooral in een tijd van crisis waarin meer dan ooit behoefte is aan duidelijkheid.</p>
    </intervention>
    <intervention id="4-059" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, samengevoegd beleid is essentieel om resultaten te boeken. Dat geldt ook voor mechanismen om op een dynamische manier veranderingen door te voeren, wat in mijn visie het best kan gebeuren door alle belanghebbende partijen op een gestructureerde wijze bij het proces te betrekken.</p>
      <p sl="en">De fundamentele rol van diensten van algemeen belang, waaronder sociale diensten, bij het verwezenlijken van economische, sociale en territoriale cohesie, het scheppen van banen en het verbeteren van de kwaliteit van het leven is tot nu toe in dit debat genegeerd.</p>
      <p sl="en">En terwijl wij debatteren over hoe EU-middelen doelmatiger kunnen worden ingezet om cohesie te bereiken, ondermijnt het beleid van begrotingsconsolidatie van de Raad en de Commissie de diensten van algemeen belang, die cruciaal zijn voor de verwezenlijking van cohesie. Zonder deze diensten zullen alle middelen die de EU naar de lidstaten laat stromen nutteloos zijn.</p>
      <p sl="en">Een ander probleem wordt gevormd door de negatieve effecten van de marktregels van de EU op het recht van regionale en lokale autoriteiten om diensten van algemeen belang in stand te houden of op te zetten, met inbegrip van sociale diensten. Ja, we moeten streven naar doelmatigere fondsen die resultaatgericht zijn, maar we moeten een eind maken aan de waanzin om essentiële openbare diensten uit onze samenleving te snijden.</p>
    </intervention>
    <intervention id="4-060" speaker_id="96826" name="Tamás Deutsch" is_mep="True" mode="spoken">
      <p sl="hu">Mijnheer de Voorzitter, commissaris, dames en heren, een sterk en effectief cohesiebeleid is in mijn optiek niet te realiseren. Zonder de politieke consensus, of zo u wilt politieke cohesie, die nodig is voor de ontwikkeling en de uitvoering van dat beleid, dienen de vragen van voorzitter Hübner en de hieraan verbonden ontwerpresolutie naar mijn mening dit doel, namelijk de politieke consensus tussen politieke fracties, politieke families en misschien zelfs wel tussen de diverse Europese instellingen.</p>
      <p sl="hu">Vanuit dit opzicht vind ik de alarmerende geluiden onaanvaardbaar die hier in het debat van vandaag te horen waren in verband met het bbp als primaire, exclusieve indicator en maat voor het recht op subsidies voor regionale ontwikkeling. Ik wil het krachtige standpunt van de heer Olbrycht en mevrouw Mazzoni dan ook op de meest resolute en eenduidige manier steunen, namelijk het krachtige standpunt dat ik al in eerdere parlementaire debatten heb uitgedragen en waarmee ook commissaris Hahn het eens was: het kan zijn dat het bbp niet alle dimensies van de mate van ontwikkeling weerspiegelt, maar het is de meest betrouwbare indicator die we momenteel tot onze beschikking hebben. Ter compensatie van eventuele gebreken kunnen de besluitvormers in de afzonderlijke lidstaten voor de volledige weergave van sociale en milieuaspecten op nationaal niveau uiteraard hun toevlucht nemen tot alternatieve indicatoren. Maar voor het bewerkstelligen van Europese solidariteit en een succesvolle inhaalslag van lidstaten is het onontbeerlijk dat het bbp het fundamentele en enige meetinstrument blijft voor de verdeling van Europese middelen.</p>
    </intervention>
    <intervention id="4-061" speaker_id="96925" name="Sylvana Rapti" is_mep="True" mode="spoken">
      <p sl="el">Mijnheer de Voorzitter, het Europees Sociaal Fonds is een instrument, een fundamenteel instrument om een beter Europa op te bouwen, om solidariteit te smeden tussen volkeren en landen, maar zoals bij elk instrument moeten wij ook bij dit instrument goed opletten hoe wij het gebruiken.</p>
      <p sl="el">Commissarissen, dames en heren, laten wij ons eens indenken dat het Europees Sociaal Fonds een hamer is. Met die hamer kunnen wij spijkers slaan in het Europees bouwwerk om het stevig te maken. Als wij echter niet oppassen valt die hamer op onze voet en dan zullen wij niet meer kunnen lopen. Ik gebruik deze metafoor om duidelijk te maken dat wij het beste bouwwerk kunnen optrekken, de beste infrastructuur kunnen aanleggen maar als wij vergeten dat wij deze voor de Europese burgers maken, dan zullen wij gefaald hebben. Het Europees bouwwerk moet stevig zijn als wij willen dat daarin mensen kunnen leven en zich kunnen ontplooien, mensen met fatsoenlijke banen en een echt open oog voor de toekomst.</p>
      <p sl="el">Ik verzoek u, commissarissen, nooit te vergeten dat de fundamentele investering van het Europees Sociaal Fonds de mens is.</p>
    </intervention>
    <intervention id="4-062" speaker_id="101954" name="Jan Kozłowski" is_mep="True" mode="spoken">
      <p sl="pl">Mijnheer de Voorzitter, commissarissen, het cohesiebeleid moet in het nieuwe financiële kader worden voortgezet en versterkt.</p>
      <p sl="pl">Overeenkomstig de beginselen van solidariteit en subsidiariteit, beiden grondbeginselen van de Europese Unie, dient het cohesiebeleid ter ondersteuning van die regio’s die de grootste achterstand hebben in de zin van infrastructuur, economie, technologie, werkgelegenheid of sociale integratie, en die op basis van hun eigen mogelijkheden niet in staat zijn zelf deze kloof te overbruggen. De steun is bedoeld om een integrale strategie voor regionale ontwikkeling ten uitvoer te leggen. Dit omvat doelstellingen die zijn bepaald op zowel nationaal als Unieniveau. Het cohesiebeleid dient verder te gaan dan het kader van ruimtelijkeordeningsbeleid en dient ook sectorale beleidsmaatregelen te integreren, zoals vervoer, energie, onderwijs, onderzoek, ontwikkeling en werkgelegenheid.</p>
    </intervention>
    <intervention id="4-063" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Commissarissen Andor en Hahn, het cohesiebeleid is het meest succesvolle en zichtbare publieke beleid van de Europese Unie. Het is een instrument dat de Europese Unie ook in de toekomst hard nodig zal hebben. De inhaalslag van de Midden-Europese en Baltische staten is nog lang niet afgerond, maar bepaalde regio’s in Spanje, Portugal en Griekenland hebben deze middelen evengoed nodig.</p>
      <p sl="hu">Het zou echter een vergissing zijn om te denken dat het cohesiebeleid alleen de convergentie van landen als doel heeft, want het cohesiebeleid is het meest omvattende, geïntegreerde beleid op het gebied van investeringen, dat de verwezenlijking van de doelstellingen van de Europa 2020-strategie bevordert. Het zou een grote fout zijn dit cohesiebeleid te verbrokkelen. Dat zou namelijk tevens de verbrokkeling van de Europese Unie tot gevolg hebben. Als lid van de Commissie landbouw en plattelandsontwikkeling vind ik het uitermate belangrijk dat we met het oog op de toekomst streven naar een veel grotere mate van harmonie en synergie tussen het regionale beleid en het beleid voor plattelandsontwikkeling.</p>
    </intervention>
    <intervention id="4-064" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, cohesiebeleid is nodig en het is succesvol gebleken.</p>
      <p sl="fi">Naar mijn mening moeten wij nu vooruit durven kijken en de moed hebben ons af te vragen of het geld vandaag de dag op de juiste plaatsen terechtkomt en de gewenste effecten heeft. Het geld gaat tegenwoordig overal naartoe en niet langer alleen naar de allerarmste regio’s en waar het echt nodig is. Het wordt volgens mij tijd ons af te vragen of het cohesiebeleid moet worden genationaliseerd en of wij op communautair niveau gezamenlijke middelen alleen daarheen moeten sturen waar het echt nodig is.</p>
      <p sl="fi">Ten tweede wil ik zeggen dat bureaucratie beslist moet worden verminderd. Nu gaat 30 tot 40 procent van het beschikbare geld naar bureaucratie en dat is absoluut te veel.</p>
    </intervention>
    <intervention id="4-065" speaker_id="96823" name="Petru Constantin Luhan" is_mep="True" mode="spoken">
      <p sl="ro">De resultaten van het cohesiebeleid van de EU en de toegevoegde waarde ervan voor de Europa 2020-strategie zijn onbetwistbaar. De rol die dit beleid speelt bij het versterken van het concurrentievermogen van de regio’s en het verhogen van hun flexibiliteit moet ook worden benadrukt.</p>
      <p sl="ro">Hoewel de prioriteiten van het cohesiebeleid zouden moeten worden afgestemd met de doelstellingen voor Europa 2020, denk ik dat er voldoende flexibiliteit moet zijn om rekening te houden met specifieke regionale kenmerken en om zwakkere regio's met grotere behoeften te steunen. Deze kunnen dan sociaaleconomische moeilijkheden en natuurlijke handicaps overwinnen, waardoor de verschillen worden verkleind.</p>
      <p sl="ro">Een sterk en ruim gefinancierd regionaal beleid in de EU, waarbij iedere regio baat heeft, is een voorwaarde voor het bereiken van onze toekomstige doelstellingen.</p>
    </intervention>
    <intervention id="4-066" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mijnheer de Voorzitter, ik ben blij met de gelegenheid deel te kunnen nemen aan een debat dat altijd van groot belang is voor de afgevaardigden die uit eilanden komen en daar wonen, zoals in mijn geval de Canarische Eilanden. Ik doe dit in het verlengde van mijn deelname aan het debat over het regionaal beleid, volgens artikel 174 van het Verdrag betreffende de werking van de Europese Unie, en ik wil drie punten onder uw aandacht te brengen.</p>
      <p sl="es">In de eerste plaats wil ik erop wijzen dat dit debat over het cohesiebeleid in economisch, sociaal en territoriaal opzicht in overeenstemming moet zijn met de financiële vooruitzichten voor 2014-2020. Niet ondanks de crisis maar juist vanwege de crisis is de cohesiedoelstelling belangrijker dan ooit.</p>
      <p sl="es">In de tweede plaats wil ik erop wijzen dat het cohesiebeleid niet een sectoraal maar een breed beleid is, wat betekent dat de regionale dimensie van het cohesiebeleid niet kan worden beschouwd als een specifiek sectoraal beleid, maar dat het het energiebeleid, vervoersbeleid, communicatie en innovatiebeleid moet omvatten.</p>
      <p sl="es">In de derde plaats wil ik onderstrepen dat dit vooral belangrijk is voor de eilandgebieden die allemaal, zonder uitzondering, de buitengrens vormen van de Europese Unie, en daarom in veiligheidsopzicht bijzonder kwetsbaar zijn voor illegale handel en voor de gevaren die voortvloeien uit de globalisering.</p>
    </intervention>
    <intervention id="4-067" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, 27 EU-lidstaten met een groot aantal regio’s, steden en gemeenten en 500 miljoen mensen, hebben natuurlijk, zoals we weten, zeer verschillende behoeften en problemen en ieder EU-initiatief op het niveau van Brussel heeft regionale en ook lokale effecten.</p>
      <p sl="de">Sinds de jaren zeventig bestaat er structurele steun voor achtergestelde regio’s om ervoor te zorgen dat de ontwikkeling van de economie en de welvaart geografisch in evenwicht is. Als we de situatie nu bekijken, schijnt de verwezenlijking van deze doelen echter nauwelijks dichterbij te zijn gekomen. De miljardensubsidies, bijvoorbeeld, voor de regio’s in Ierland of Griekenland hebben niet kunnen voorkomen dat deze nu de problemen van de financiële en economische crisis ten volle ondervinden. Met regio’s die bij de uitbreiding in 2004 de status van doelstelling 1-steungebied hebben verloren, gaat het ook niet veel beter. Ze staan er alleen statistisch gezien, dus op papier, beter voor, maar het is algemeen bekend dat je papier niet kunt eten. Bovendien kan een groter gebied wel goed ontwikkeld zijn, terwijl hierin kleinere regio’s liggen die moeten vechten om te overleven.</p>
      <p sl="de">We moeten het cohesiebeleid dus efficiënter maken en de afzonderlijke projecten duurzamer.</p>
    </intervention>
    <intervention id="4-068" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Ik ben van mening dat de Europese Commissie duidelijk en gedetailleerd moet toelichten hoe er synergie wordt bereikt tussen de cohesiefondsen en de middelen van het gemeenschappelijk landbouwbeleid. Het harmoniseren van de werking van deze fondsen zou namelijk meer toegevoegde waarde opleveren voor de activiteiten van de EU en zouden ons ook efficiënter maken bij het realiseren van de doelstellingen.</p>
      <p sl="ro">Tot slot steun ik hen die vandaag hebben opgeroepen tot eenvoudigere regels voor alle fondsen, zowel van de Unie als van de lidstaten. Ik steun ook de collega’s die hebben verklaard dat het bbp het belangrijkste criterium moet blijven om te bepalen wie er voor steun in aanmerking komt.</p>
    </intervention>
    <intervention id="4-069" speaker_id="96918" name="Derek Vaughan" is_mep="True" mode="spoken">
      <p sl="en">Mijnheer de Voorzitter, Wales heeft enorm geprofiteerd van de structuurfondsen. Het is daarom niet verrassend dat ik de huidige fundamenten van het cohesiebeleid steun.</p>
      <p sl="en">Naar mijn mening moet financiering uit de structuurfondsen beschikbaar zijn voor alle regio's in de EU en moeten regio's die niet langer de status van convergentieregio hebben adequate steun ontvangen. Ons concurrentievermogen moet in stand worden gehouden, en daarom dring ik er bij alle collega's die daar belangstelling voor hebben op aan om vanmiddag de door het Comité van de Regio’s georganiseerde mars bij te wonen.</p>
      <p sl="en">Tot slot ben ik van mening dat het Europees Sociaal Fonds onderdeel van het cohesiebeleid moet blijven en niet naar sectorale projecten mag worden overgeheveld. Ik zie uit naar de publicatie van het eerste cohesieverslag, rond 9 november, en met name om over enkele details daarvan te debatteren, waaronder de vereenvoudiging van het proces, vooral voor aanvragers. Ook verheug ik me erop om over de definitie van stedelijk gebied te discussiëren.</p>
      <p sl="en">Ook moeten we ervoor zorgen dat het cohesiebeleid en de structuurfondsen in de toekomst over een toereikende begroting beschikken.</p>
    </intervention>
    <intervention id="4-070" speaker_id="96899" name="José Manuel Fernandes" is_mep="True" mode="spoken">
      <p sl="pt">Mijnheer de Voorzitter, commissarissen, dames en heren, het cohesiebeleid heeft, vanwege zijn doelstellingen, een duidelijke Europese toegevoegde waarde. In dit beleid komt de Europese solidariteit tot uitdrukking, omdat hiermee de regionale ongelijkheid wordt teruggedrongen, hetgeen bijdraagt aan economische, sociale en territoriale cohesie. Om die reden, en voor dat doeleinde, moeten er voor dit beleid voldoende middelen worden uitgetrokken op de begroting. Het cohesiebeleid moet tegelijkertijd voldoende flexibel zijn om rekening te kunnen houden met de specifieke omstandigheden van de regio’s, vooral de minder ontwikkelde, en het bbp moet het belangrijkste criterium blijven om te bepalen welke regio's voor steun in aanmerking komen.</p>
      <p sl="pt">Het Europees Landbouwfonds voor Plattelandsontwikkeling (ELFPO) moet worden afgestemd met de middelen voor het cohesiebeleid, in het belang van grotere efficiëntie en maximale resultaten. Verder wil ik nog bepleiten en er bij de Commissie op aandringen dat de uitvoering van de fondsen van het cohesiebeleid geëvalueerd wordt, zodat er snel maatregelen genomen kunnen worden die nodig zijn om de uitvoeringsgraad van de betreffende fondsen te verbeteren.</p>
    </intervention>
    <intervention id="4-071" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Mijnheer de Voorzitter, de Europa 2020-strategie had, na de ergste crisis in de Europese economische geschiedenis, een nieuw begin moeten zijn, maar het debat dat vervolgens plaatsvond werd volledig door de begrotingsdiscipline gedomineerd. Het lijkt erop dat degenen die zeggen dat er meer moet worden bezuinigd het luidste applaus krijgen. De Raad bezuinigt, de lidstaten bezuinigen en nu lijkt het erop dat ook hier in het Parlement een sfeer heerst dat ook de Europese begroting kleiner moet worden.</p>
      <p sl="fi">Dat is niet de manier om een toekomst op te bouwen. Straks heeft de Europese Unie geen cohesiebeleid, geen regionaal beleid, geen werkgelegenheidsbeleid en geen economisch beleid, maar alleen een financieel beleid. Commissaris Hahn en commissaris Andor, maakt u zich geen zorgen over deze algemene sfeer van bezuinigen? Ik ben van mening dat het debat dat hier nu wordt gevoerd een beetje naïef is.</p>
    </intervention>
    <intervention id="4-072" speaker_id="23785" name="Andrzej Grzyb" is_mep="True" mode="spoken">
      <p sl="pl">Mijnheer de Voorzitter, uw stelling, mijnheer Hahn, dat het cohesie- en regionaal beleid in goeden doen is en een beleid moet zijn dat dicht bij de burger staat en dat verschillende goed ontworpen instrumenten omvat, is – zo lijkt mij – een goed antwoord op de vraag die vandaag in dit Huis is gesteld.</p>
      <p sl="pl">Om de crisis, die voor een ieder van ons moeilijk is geweest, te overwinnen en om de doelstellingen van de economische strategie voor 2020 te verwezenlijken, zijn het cohesiebeleid en de heldere doelstellingen daarvan, zowel voor de lidstaten als de regio’s, onontbeerlijk. Wij hebben dit jaar uitgeroepen tot het Europees Jaar van de bestrijding van armoede en sociale uitsluiting. Wij zullen deze doelstelling ook voortzetten tot 2020. Wij kunnen dit niet verwezenlijken zonder dat het Europees Sociaal Fonds wordt opgenomen in het cohesiebeleid. Dit is ook wat de lokale overheden verwachten, en dit is ook gezegd door het Comité van de Regio’s, dat deze overheden vertegenwoordigt. Wij moeten in dit Parlement daarom zo veel mogelijk rekening houden met hun advies.</p>
    </intervention>
    <intervention id="4-073" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, het is bekend dat de territoriale cohesie, evenals de economische en sociale vooruitgang van de lidstaten en hun regio’s, communicatienetten nodig hebben die het werkelijk vrije verkeer van personen, goederen en diensten over de grenzen vergemakkelijken en mogelijk maken. Ze hebben die netwerken nodig om te kunnen zorgen voor een grotere samenhang tussen de mobiliteitssystemen, meer samenhang tussen de doelstellingen van de economische, sociale en territoriale cohesie en de planning van trans-Europese netwerken, die vaak onbekend zijn of parallel worden uitgevoerd zonder dat de vereiste standaards gewaarborgd zijn.</p>
      <p sl="es">Het Europees beleid voor trans-Europese netwerken is tot nog toe echter steeds gestuit op een schreeuwend en betreurenswaardig gebrek aan financiering door zowel de Europese Unie als de lidstaten, vooral voor grensoverschrijdende trajecten, die door iedereen als niemandsland beschouwd worden.</p>
      <p sl="es">Het is waar dat in die lidstaten waarin gepoogd is beide beleidsterreinen te coördineren, zich een sneeuwbaleffect heeft voorgedaan dat ervoor gezorgd heeft dat regio’s, steden en hun burgers hun historische achterstand hebben ingelopen en dat zij in de cohesie zijn opgenomen die wij allemaal nastreven.</p>
      <p sl="es">Daarom, om de belangrijke doelstelling te verwezenlijken die inhoudt dat we de verschillen beperken en om de regio’s en burgers dichterbij onze ruimte van vooruitgang en welvaart te brengen door verbetering van de communicatiekanalen, moeten we in het debat van na 2013 een serieuze discussie openen over de dringende noodzaak om voor eens en voor altijd een toereikende financiering voor de trans-Europese netwerken te waarborgen.</p>
    </intervention>
    <intervention id="4-074" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, het cohesiebeleid omvat en verenigt diverse breed opgezette ontwikkelingsdoelstellingen. Daarbij gaat het om de verwachtingen van niet alleen de regio’s maar ook bepaalde sociale groepen. De resultaten van het cohesiebeleid en de ervaringen die wij ermee hebben, geven aan dat het een beleid kan en moet zijn dat voldoet aan de nieuwe uitdagingen die zijn opgenomen in de Europa 2020-strategie.</p>
      <p sl="pl">Versnelde economische groei laat zich niet altijd vertalen naar vermindering van armoede. Dat is waarom het Europees Sociaal Fonds een zo belangrijke rol speelt en waarom wij de diverse politieke strategieën moeten coördineren. Het creëren van banen, goed onderwijs en een goed afgestemd omscholingssysteem zullen van uitzonderlijk groot belang zijn. Het cohesiebeleid vormt het fundament voor de verwezenlijking van duurzame ontwikkeling van stedelijke agglomeraten en plattelandsregio’s, waarbij rekening wordt gehouden met hun specifieke aard en mogelijkheden. Door middel van een goede coördinatie van de diverse politieke strategieën kunnen het Fonds voor plattelandsontwikkeling en overige fondsen de vertraging in de ontwikkeling beperken, en kan er rekening worden gehouden met de specifieke aard van de minder ontwikkelde gebieden, met inbegrip van plattelandsregio’s.</p>
    </intervention>
    <intervention id="4-075" speaker_id="96902" name="Maria do Céu Patrão Neves" is_mep="True" mode="spoken">
      <p sl="pt">Het cohesiebeleid is niet slechts een van de vele instrumenten van de Europese integratie, maar kan worden beschouwd als de effectieve belichaming en een dynamisch bewijs van het Europees project zelf, in de zin van een gemeenschap van burgers die dezelfde waarden van sociale rechtvaardigheid en solidariteit delen.</p>
      <p sl="pt">In dat licht is het te begrijpen dat erop wordt aangedrongen dat het cohesiebeleid zich op alle regio’s richt en dat de criteria op grond waarvan een regio voor steun in aanmerking komt, die tot nu toe vooral gebaseerd waren op bbp per capita , worden uitgebreid, voor grotere rechtvaardigheid. We moeten echter nooit de eerste en belangrijkste doelstelling van het cohesiebeleid uit het oog verliezen: bevorderen dat alle Europese burgers eenzelfde levensstandaard krijgen. Hierbij zal er altijd specifieke aandacht moeten zijn voor de armste regio's, zoals bepaalde ultraperifere gebieden, die specifieke maatregelen echt nodig hebben.</p>
    </intervention>
    <intervention id="4-076" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Ik wil de Europese Commissie vragen om ervoor te zorgen dat het toekomstige economisch, sociaal en territoriaal cohesiebeleid van de Europese Unie veel geld toewijst aan de vervoerssector, met name voor intermodaliteit, en ook aan energie-efficiëntie in woningen. Deze investeringen zullen aan de ene kant banen scheppen op lokaal en regionaal niveau, terwijl ook het economisch welzijn en ontwikkeling wordt bevorderd van kleine en middelgrote bedrijven in deze sectoren.</p>
      <p sl="ro">Ten slotte, commissaris Hahn, hoop ik dat we na 2013 een separate financieringslijn zullen hebben voor de Donaustrategie van de EU. Ik moet hierbij vermelden dat de EU-strategie voor de Baltische zeeregio voor 2011 alleen al 20 miljoen euro krijgt. De strategie voor de Donauregio kan een van de meest succesvolle projecten van de Europese Unie worden.</p>
    </intervention>
    <intervention id="4-077" speaker_id="95017" name="Iosif Matula" is_mep="True" mode="spoken">
      <p sl="ro">Het tijdstip van het debat over het cohesiebeleid na 2013 is precies goed, omdat op dit moment de open dagen plaatsvinden in Brussel.</p>
      <p sl="ro">Het feit dat vele deelnemers uit de meeste Europese regio’s hier zijn gekomen om hun initiatieven, inspanningen en resultaten te presenteren, maar ook hun ontevredenheid op verschillende gebieden van regionale ontwikkeling, sterkt mij in de overtuiging dat het cohesiebeleid van de EU concrete resultaten levert.</p>
      <p sl="ro">Een bijzonder aspect waarover tijdens de huidige programmeringsperiode wordt gesproken is de efficiëntie van het gebruik van de huidige fondsen. We zullen ons moeten richten op het uitvoeren van maatregelen ter verhoging van het absorptieniveau van de toegekende fondsen, vooral in de regio’s die daar moeilijkheden bij ondervinden. Daarom moeten op Europees, nationaal en regionaal niveau de inspanningen doorgaan ter vereenvoudiging van de uitvoering van het cohesiebeleid. Er moet zeker een goed evenwicht worden bewaard tussen het vereenvoudigen van de procedures en het zorgen voor efficiëntie en goed financieel management, zodat we beleid produceren dat, met een verhoogd profiel, eenvoudig is uit te voeren.</p>
    </intervention>
    <intervention id="4-078" speaker_id="96668" name="Seán Kelly" is_mep="True" mode="spoken">
      <p sl="ga">Ik heb niet veel tijd, mijnheer de Voorzitter. Daarom zal ik me beperken tot enkele punten.</p>
      <p sl="en">Mijnheer de Voorzitter, in de eerste plaats kan er geen sprake zijn van renationalisering van het Europees Sociaal Fonds, zoals er ook geen sprake kan zijn van renationalisering van het gemeenschappelijk landbouwbeleid. We hebben méér, niet minder Europa nodig.</p>
      <p sl="en">In de tweede plaats moet de aanvraagprocedure heel nodig worden vereenvoudigd. Ik heb groepen ontmoet die niet eens de moeite namen om een aanvraag in te dienen, hoewel ze recht hadden op financiering, omdat de aanvraagprocedure zo ingewikkeld was. Sommige groepen hadden zelfs een deskundige ingehuurd om de aanvraag voor hen in te dienen. Dat is belachelijk en dat moet stoppen.</p>
      <p sl="en">In de derde plaats denk ik dat zowel doelstelling 1 als doelstelling 2 moet worden behouden. Ik vertegenwoordigde mijn fractie in Mannheim en ik zag de voordelen van doelstelling 2. Ik denk dat dit belangrijk is.</p>
      <p sl="en">Tot slot wil ik zeggen, hoewel enkele van mijn collega's van de Fractie van de Europese Volkspartij (christendemocraten) het niet met me eens zijn, dat we moeten overwegen om het bbp niet als enige criterium te gebruiken. Het bbp moet zeker het belangrijkste criterium zijn, maar niet het enige. Ik denk dat we dat debat moeten voeren en daar zie ik naar uit.</p>
    </intervention>
    <intervention id="4-080" speaker_id="96976" name="Luís Paulo Alves" is_mep="True" mode="spoken">
      <p sl="pt">Het Europees Sociaal Fonds is waarschijnlijk het belangrijkste instrument voor de cohesie. Daarom moet er goede afstemming plaatsvinden met het Europees Fonds voor Regionale Ontwikkeling. Het is van groot belang dat de problemen op lokaal niveau aangepakt worden, met andere woorden: een alomvattende visie ten behoeve van lokale actie. Lokale en regionale overheden zijn het beste op de hoogte van wat er op hun niveau speelt, waar moet worden geïnvesteerd om werkgelegenheid te scheppen en welke maatregelen het meest geschikt zijn om de werkgelegenheid in hun regio’s te bevorderen. We moeten de positieve ervaringen van de regio’s meenemen.</p>
      <p sl="pt">In de Azoren, een van de ultraperifere gebieden waar de werkloosheid meestal recordhoogtes bereikt, bedraagt de werkloosheid momenteel 6,5 procent, het laagste cijfer van Portugal. Dat is grotendeels te danken aan de strategie van langetermijnplanning die gehanteerd wordt ten aanzien van de werkgelegenheid, waarin is vastgelegd op welke factoren het beleid zich richt en hoe de gewenste situatie gerealiseerd kan worden, en ook aan de inzet van het ESF als een operationeel instrument van deze strategie, die zich richt op onderwijs, opleiding en het stimuleren van de werkgelegenheid.</p>
      <p sl="pt">Het breed inzetten van het cohesiebeleid is de enige manier om het welslagen van de Europa 2020-strategie te garanderen.</p>
    </intervention>
    <intervention id="4-081" speaker_id="96799" name="Piotr Borys" is_mep="True" mode="spoken">
      <p sl="pl">Mijnheer de Voorzitter, het cohesie- en regionaal beleid kan een van de grote drijfveren achter de ontwikkeling van de Europese Unie zijn. Meer dan de meeste andere beleidsterreinen is het een beleid dat burgervriendelijk is, dat zich concentreert op praktische doelen en waarmee grote, praktische problemen worden opgelost. Dat is waarom kwesties met betrekking tot territoriale samenhang moeten worden aangepakt in het kader van het cohesiebeleid. Wegenbouw, hogesnelheidstreinverbindingen en volledige samenhang zijn belangrijke factoren waardoor de mobiliteit in geheel Europa zal toenemen.</p>
      <p sl="pl">Wat betreft het Europees Sociaal Fonds lijkt het erop dat wij niet bij machte zijn de ambitieuze voorstellen van de Europa 2020-strategie invulling te geven. Vandaag de dag heeft een op de drie Europeanen geen beroepskwalificatie. Ik denk dat dit fonds juist in grote mate zou moeten investeren in beroepsopleidingen en een leven lang leren, en zou moeten zorgen voor een toename van de kwalificaties die mensen hebben in de Europese samenleving. Bovendien kunnen wij zorgen dat dit fonds niet alleen gericht is op zaken als sociale inclusie, maar ook op een grotere beroepsmobiliteit bij de Europese burger.</p>
    </intervention>
    <intervention id="4-082" speaker_id="28178" name="Miroslav Mikolášik" is_mep="True" mode="spoken">
      <p sl="sk">Het regionaal ontwikkelingsbeleid is van cruciaal belang voor de economische, sociale en territoriale ontwikkeling van de Europese Unie. Daarom verdient de voortdurende modernisering ervan in reactie op nieuwe trends bijzondere aandacht en moet dat ook na 2013 een prioriteit van de Europese Unie blijven.</p>
      <p sl="sk">De talloze ervaringen uit het verleden moeten voorkomen dat fouten worden herhaald en leiden tot verhoogde efficiëntie, een snelle en feilloze uitvoering van het cohesiebeleid, een goed functionerend partnerschap en grotere transparantie. Ik ben ervan overtuigd dat de tenuitvoerlegging van het cohesiebeleid in de toekomst meer gericht moet zijn op resultaat en kwaliteit. Dat vereist verbetering van het toezicht en evaluatie van de effectiviteit van programma’s in het kader van het regionaal beleid en het cohesiebeleid, opdat de middelen daadwerkelijk worden besteed aan infrastructuur, wetenschap en onderzoek en de strijd tegen de werkloosheid, zowel voor ondernemingen als voor burgers, zodat de regio’s zich kunnen ontwikkelen en hun achterstand ten opzichte van de besten kunnen inhalen.</p>
    </intervention>
    <intervention id="4-083" speaker_id="96917" name="Silvia Costa" is_mep="True" mode="spoken">
      <p sl="it">Mijnheer de Voorzitter, ik ben voor het behoud van de eigen begroting en bepalingen van het Europees Sociaal Fonds, al vind ik wel dat het fonds meer moet worden geïntegreerd in de andere structuurfondsen.</p>
      <p sl="it">De verordening moet in ten minste vijf opzichten worden herzien: meer vereenvoudiging en meer controle op de resultaten en niet alleen op de procedures; ervaringen moeten maximaal worden benut, bijvoorbeeld de ervaringen die de afgelopen twee jaar in de Italiaanse regio’s zijn opgedaan met geïntegreerde pakketten voor begeleiding, opleiding, bijscholing en steun om werkzoekenden of werklozen bij kleine en middelgrote ondernemingen geplaatst te krijgen; het bevorderen van opleidingspartnerschappen tussen onderwijsinstellingen, universiteiten en ondernemingen om plaatsen te creëren voor permanente educatie die rekening houden met de behoefte aan nieuwe competenties; meer transnationale projecten die tot dusver alleen experimenteel waren, en meer nationale en transnationale werkbeurzen voor jongeren.</p>
      <p sl="it">Dit zijn naar mijn mening een paar denkrichtingen die we moeten verkennen bij het opstellen van nieuwe bepalingen voor het Europees Sociaal Fonds.</p>
    </intervention>
    <intervention id="4-084" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, we debatteren over het cohesie- en regionaal beleid. Zoals enkele van u wellicht al weten, is er een uitgelekt document over de toekomst van het gemeenschappelijk landbouwbeleid tegen 2020, waarin ook de territoriale uitdagingen van de toekomst worden besproken. Dus al ons beleid is onderling met elkaar verbonden. Voor elk beleid willen we een adequaat gefinancierd beleidskader.</p>
      <p sl="en">Ik heb enkele punten met betrekking tot de resolutie. Ook in de lidstaten is cohesie nodig. We hebben gezien hoe beleid van de lidstaten het goede werk van het cohesie- en regionaal beleid teniet heeft gedaan. Deze week hebben we een ontmoeting met leden van regionale autoriteiten gehad, die hebben verteld hoe frustrerend het is om financiering aan te vragen. Hun stem moet niet alleen worden gehoord, maar er moet ook naar worden geluisterd en op worden gereageerd.</p>
      <p sl="en">Ik steun de resolutie.</p>
    </intervention>
    <intervention id="4-085" speaker_id="39724" name="Csaba Sógor" is_mep="True" mode="spoken">
      <p sl="hu">Het cohesie- en regionale beleid van de Europese Unie is niet alleen vanwege de bevordering van economische concurrentie uitermate belangrijk, maar is ook absoluut noodzakelijk voor de verwezenlijking van het ideaal van de Europese eenheid. Ik denk dat we het er allemaal mee eens zijn dat een echt verenigd Europa op de middellange en lange termijn alleen kan worden opgebouwd met een evenwichtig verdeeld economisch ontwikkelingsniveau. Voor de effectieve uitvoering van de Europa 2020-strategie en voor de verwezenlijking van de doelen daarvan is het juist daarom onontbeerlijk dat regio’s met uiteenlopende ontwikkelingsniveaus stuk voor stuk goed uit dit proces komen. Daarom is het cruciaal dat de middelen die zijn bestemd voor het cohesiebeleid ten gunste van de economisch minder ontwikkelde regio’s op het huidige niveau gehandhaafd blijven. We moeten voorkomen dat Europa vanwege een langzamere aansluiting van de lidstaten die na 2004 zijn toegetreden, in twee delen uiteenvalt.</p>
    </intervention>
    <intervention id="4-086" speaker_id="23894" name="Anna Záborská" is_mep="True" mode="spoken">
      <p sl="sk">In al deze strategieën en kaders moeten we rekening blijven houden met het essentiële feit dat Europa geen project is om een openluchtmuseum te bouwen. Het is geen communistische utopie waar iedereen werkt en iedereen krijgt wat hij wil. Het Europees Sociaal Fonds is geen instrument om dit soort ideeën te verwezenlijken. Het is een instrument dat helpt in de ontwikkeling, maar in de eerste plaats dient het om hulp te bieden aan diegenen, die zichzelf niet kunnen helpen.</p>
      <p sl="sk">Wanneer iemand er niet toe in staat is te zorgen voor werk, onderdak, voedsel of zijn eigen gezondheid, dan moeten we diegene helpen, dat is een kwestie van solidariteit. Dat heeft niets te maken met kunstmatig gecreëerde arbeidsplaatsen, die de arbeidsmarkt vervormen, of egalisering van sociale en regionale verschillen, die riekt naar gelijkstelling. Als we niet willen eindigen als prins Potjomkin, moeten we het woord “sociaal” niet vaker gaan gebruiken dan het woord “verantwoord”. De wereldwijde economische crisis waarschuwt ons voor irreële voorstellingen en onverantwoord gedrag.</p>
    </intervention>
    <intervention id="4-087" speaker_id="96714" name="Jiří Havel" is_mep="True" mode="spoken">
      <p sl="cs">Mijnheer de Voorzitter, ik zou willen bedanken voor de presentatie van vandaag, alsook voor de daaropvolgende vruchtbare discussie. Het vervult me allemaal met een enorm optimisme. Het feit dat er overeenstemming bestaat over de noodzaak tot een cohesiebeleid is zonder twijfel goed nieuws voor iedereen. Het feit dat er ook binnen het Parlement hierover overeenstemming bestaat, is natuurlijk alleen maar beter.</p>
      <p sl="cs">Ik zou de Commissie graag willen bedanken voor het feit dat zij werkt aan de vereenvoudiging van de formaliteiten rond de toekenning van middelen. Ik ben in de gelegenheid geweest het voorstel voor de nieuwe financiële verordening te bestuderen en kan bevestigen dat het inderdaad een stap in de goede richting is.</p>
      <p sl="cs">Tot slot zou ik willen opmerken dat cohesie zowel een absolute als een relatieve dimensie heeft. De absolute dimensie bestaat uit steun aan de allerarmste regio's, wat niet wegneemt dat de relatieve dimensie, binnen die individuele lidstaten, evenzo belangrijk is. Ik heb er echter alle hoop op dat we dat niet uit het oog zullen verliezen.</p>
    </intervention>
    <intervention id="4-088" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, allereerst wil ik commissaris Hahn hartelijk bedanken omdat hij hier als voormalige minister voor Economie en Innovatie van Oostenrijk een nieuw debat begint dat een grote bijdrage aan de groei in Europa kan leveren. We zouden in Europa geen werklozen meer hebben, indien iedere kleine en middelgrote onderneming in Europa een extra arbeidsplaats zou creëren. We moeten dus bedenken hoe we het juist voor de kleine en middelgrote ondernemingen mogelijk kunnen maken om nieuwe werknemers aan te stellen en actiever op de internationale exportmarkten te worden.</p>
      <p sl="de">Ook de onderzoeksinfrastructuur is echter een belangrijke zaak, evenals de vervoersinfrastructuur. Op dit gebied heeft de Commissie veel te doen, vooral als het gaat om de herstructurering van de Oost-West-verbinding, bijvoorbeeld Parijs-Boedapest, of de Noord-Zuid-verbinding. Hier kunnen extra arbeidsplaatsen worden gecreëerd die we in Europa nu dringend nodig hebben.</p>
    </intervention>
    <intervention id="4-089" speaker_id="96974" name="Nuno Teixeira" is_mep="True" mode="spoken">
      <p sl="pt">Mijnheer de Voorzitter, commissaris, het cohesiebeleid is de belangrijkste pijler van de Europese solidariteit. Met behulp van het cohesiebeleid wordt de doelstelling bereikt van het terugdringen van de ongelijkheid tussen de regio’s en wordt een harmonieuze ontwikkeling in de hele Europese Unie bevorderd. We moeten voor de komende periode, van 2014 tot 2020, een kader vaststellen dat kan bijdragen aan een grotere efficiëntie van het regionaal beleid. Goed bestuur moet op alle niveaus worden gestimuleerd, door regionale en lokale instanties meer te betrekken en te laten participeren, met inachtneming van het subsidiariteitsbeginsel en op de manier zoals is vastgelegd in het Verdrag van Lissabon.</p>
      <p sl="pt">De bijzondere situatie van de ultraperifere gebieden mag niet uit het oog verloren worden. Deze regio’s staan voor grote uitdagingen, en ze moeten ook in de toekomst gebruik kunnen maken van specifieke maatregelen bij de uitvoering van het Europees beleid. Het bbp moet het belangrijkste criterium blijven om voor steun in aanmerking te komen, maar we moeten ook rekening houden met andere indicatoren die een completer beeld kunnen geven van de regionale realiteit.</p>
    </intervention>
    <intervention id="4-090" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie. – Mijnheer de Voorzitter, dit is inderdaad een zeer levendig en enthousiast debat geweest. Ik wil iedereen bedanken en er nog eens aan herinneren en herhalen en bevestigen dat regionaal beleid een investeringsbeleid is dat alle regio’s moet omvatten, dat moet worden beschouwd als een geïntegreerd beleid. Daarom moeten beslist de steden een centrale plaats innemen, ook omdat juist in de steden verschillende beleidsterreinen geconcentreerd zijn: energieverspilling, vermindering van energieverbruik, energiegebruik, vervoer, sociale problematiek – allemaal factoren die in hun onderlinge samenhang moeten worden bekeken.</p>
      <p sl="de">De verzoeken om vereenvoudiging van de regels ondersteunen wij van harte, maar ik vraag uw begrip voor het feit dat wij ook rekening moeten houden met de behoeften van de belastingbetaler. Er is hier vandaag vaak gevraagd om een vereenvoudiging van zaken, maar dan moeten we dat ook op zo’n manier doen dat we, voor zover dat haalbaar en mogelijk is, uniforme regels voor verschillende fondsen instellen.</p>
      <p sl="de">Ik dank u voor het debat en de steun van het Parlement. Ik wil u echter ook verzoeken uw stem op nationaal niveau te laten horen om steun te zoeken voor de zaken die u vandaag hebt behandeld, om ervoor te zorgen dat regionaal beleid ook in de toekomst in het Europees beleid centraal staat.</p>
    </intervention>
    <intervention id="4-091" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie. − Mijnheer de Voorzitter, ook voor mij was dit een buitengewoon zinvolle en behulpzame discussie over de toekomst van het cohesiebeleid en daarbinnen over de toekomst van het Europees Sociaal Fonds.</p>
      <p sl="en">Ik ben het eens met iedereen die heeft benadrukt dat dit financieel instrument van cruciaal belang is voor de ondersteuning van de Europa 2020-strategie en de drie doelstellingen van die strategie: het is slim, het is duurzaam en het leidt tot inclusieve groei. Binnen de inclusieve groei moeten we beide subdoelstellingen steunen: het vergroten van de werkgelegenheid en het verminderen van de armoede. Deze twee subdoelstellingen zijn onderling met elkaar verbonden en we moeten ervoor zorgen dat het ESF een breed scala aan doelstellingen binnen een sociale agenda kan bedienen.</p>
      <p sl="en">Het is duidelijk dat in het debat de drie grote bedreigingen voor het cohesiebeleid zijn geïdentificeerd, namelijk sectorale spreiding, nationalisering en verzwakking van de algehele capaciteit door verlaging van de beschikbare middelen. We moeten deze routes vermijden en vaststellen op welke punten verdere actie nodig is. We moeten zorgen voor innovatie in de wijze waarop het ESF de doelstellingen financiert.</p>
      <p sl="en">Ik sta volledig open voor samenwerking met afgevaardigden op het gebied van bijvoorbeeld vereenvoudiging, het verbeteren van de evaluatie, versterking van de voorwaardelijkheid, het onderzoeken van de mogelijkheden met financiële instrumenten en samenwerking met andere financieringsbronnen, omdat de uitdagingen enorm zijn.</p>
      <p sl="en">We zijn ons bewust van de absorptieproblemen, met name in Griekenland over een paar jaar, en we werken er met de diensten en met de autoriteiten in de lidstaten hard aan om de belemmeringen voor een snellere uitbetaling weg te nemen. Het is in het gemeenschappelijke belang van de Commissie en de lidstaten om op dit gebied vooruitgang te boeken. Maar het is heel duidelijk, en samen met commissaris Hahn denk ik dat we het er allemaal over eens zijn dat we in de toekomst een robuust cohesiebeleid moeten hebben, en mijn doel is ook om ervoor te zorgen dat we daarbinnen een sterk en zichtbaar Europees Sociaal Fonds zullen hebben.</p>
    </intervention>
    <intervention id="4-092" speaker_id="4436" name="De Voorzitter" is_mep="True" mode="spoken">
      <p sl="nl">Tot besluit van het debat zijn er twee ontwerpresoluties ingediend , overeenkomstig artikel 115, lid 5 en artikel 110, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt dadelijk plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-093" speaker_id="1759" name="Dominique Baudis" is_mep="True" mode="written">
      <p sl="nl">Door vandaag, donderdag 7 oktober 2010, te stemmen over een resolutie eist het Europees Parlement dat de Commissie nadenkt over een aanzienlijke verbetering van de instrumenten van het cohesiebeleid. Dankzij het Verdrag van Lissabon is cohesie niet meer alleen een economische en sociale aangelegenheid, maar ook een territoriale. Het regionaal beleid is een van de speerpunten van de Europese eenwording. Het vertegenwoordigt de tweede begrotingspost van de Unie, na het gemeenschappelijk landbouwbeleid. Europa dient een geïntegreerde strategie aan te nemen voor de ontwikkeling van de regio´s. De ontwikkeling van grensoverschrijdende transportverbindingen vormt een van de grote uitdagingen van dit beleid. Een van de prioriteiten op dit gebied is de route over de Pyreneeën tussen Frankrijk en Spanje, die met name van belang is voor het Europese kiesdistrict Zuidwest-Frankrijk. Momenteel voldoen de weg- en spoorwegverbindingen niet aan de verwachtingen. Sommige regio´s horen er vanuit sociaaleconomisch opzicht bij, maar profiteren nu niet van adequate communicatiemogelijkheden. De verschillende projecten die de Commissie zal uitvoeren in deze geografische regio zullen pas op de middellange en lange termijn plaatsvinden. Zij moeten daarom worden meegenomen in de discussie over het cohesiebeleid na 2013.</p>
    </intervention>
    <intervention id="4-094" speaker_id="96681" name="Vilija Blinkevičiūtė" is_mep="True" mode="written">
      <p sl="lt">In de huidige economische en sociale crisis is het Europees Sociaal Fonds (ESF) een van de belangrijkste financiële instrumenten van de Europese Unie voor de bestrijding van omvangrijke werkloosheid, armoede en sociale uitsluiting. Bovendien speelt dit fonds een belangrijke rol bij de scholing van werknemers, een leven lang leren, het verbeteren van de kansen op werk en de integratie van werknemers in de arbeidsmarkt. Ik ben het eens met de opvatting dat om de doelstellingen van de Europa 2020-strategie te verwezenlijken, met name op het gebied van werkgelegenheid en sociale zaken, we het ESF moeten versterken en de doelmatigheid ervan moeten vergroten en tegelijkertijd de financieringsprocedures van het fonds moeten verbeteren. Op dit moment is het financieringssysteem van het fonds veel te ingewikkeld, en daarom is het heel belangrijk dat de Commissie de financieringsprocedures voor de structuurfondsen vereenvoudigt en flexibeler maakt, omdat de lidstaten alleen op die manier de gelden uit het ESF op een zo doelmatig en efficiënt mogelijke wijze kunnen gebruiken voor het scheppen van nieuwe en betere banen. Wat betreft de financiering uit de structuurfondsen, mogen we transparantie en versterking van de controle over de voor steun geoormerkte gelden niet vergeten. Bovendien roep ik de Commissie op om het geld van het ESF in de toekomst op een nog doelmatigere en gerichtere manier te verdelen en om alle mogelijke maatregelen te nemen om te waarborgen dat de EU-gelden direct terechtkomen bij de mensen die in armoede leven, die de steun het hardst nodig hebben. Alleen een doelmatiger en sterker fonds kan in de toekomst bijdragen aan het terugdringen van de werkloosheid en de armoede in Europa.</p>
    </intervention>
    <intervention id="4-095" speaker_id="96716" name="Zuzana Brzobohatá" is_mep="True" mode="written">
      <p sl="cs">Deze op basis van een mondelinge vraag ingediende resolutie is in mijn ogen om meerdere redenen van groot belang. Allereerst is vermeldenswaardig dat het in de ontwerpresolutie uiteengezette gezamenlijk standpunt naar aanleiding van de tijdens de huidige programmaperiode opgedane ervaringen onderstreept dat het van groot belang is dat de structuur van het cohesiebeleid na 2013 eenvoudig, rechtvaardig en transparant dient te zijn. Wat dit betreft is voor mij van cruciaal belang dat het bbp gehandhaafd wordt als belangrijkste criterium voor de allocatie van steun in het kader van het regionaal beleid. Er kan desalniettemin wel degelijk ook gesproken worden over de aanvulling met een aantal aanvullende indicatoren, met dien verstande dat is aangetoond dat ze van betekenis zijn. Verder acht ik het van belang dat het Europees Sociaal Fonds onderdeel blijft van de verordening inzake algemene bepalingen ten aanzien van de financiële middelen voor het cohesiebeleid. Ik ben stellig van mening dat dit fonds over zijn eigen regels dient te beschikken. Bij het uitstippelen van het regionaal beleid en het cohesiebeleid voor na 2013 is in mijn ogen coördinatie met de tweede pijler van gemeenschappelijk landbouwbeleid op het vlak van de plattelandsontwikkeling van cruciaal belang, dit om ervoor te zorgen dat er geen overlapping plaatsvindt tussen deze twee beleidsgebieden of, erger nog, er tegenstrijdige doelstellingen worden geformuleerd.</p>
    </intervention>
    <intervention id="4-096" speaker_id="96849" name="Alain Cadec" is_mep="True" mode="written">
      <p sl="nl">De structuurfondsen dragen bij aan honderden economische, sociale en culturele projecten in alle Europese regio´s, zo dicht mogelijk bij de burgers. De rol van die fondsen is essentieel voor het succes van de Europa 2020-strategie. Evenals het overgrote merendeel van mijn collega´s in de Commissie regionale ontwikkeling, vind ik het noodzakelijk om voor de toekomst een sterk, goed gefinancierd cohesiebeleid te waarborgen, dat zich richt op alle Europese regio´s. Vorig jaar gingen er geruchten dat de Europese Commissie een gedeeltelijke hernationalisering van de structuurfondsen zou overwegen. Dat is onaanvaardbaar! Ik zal strijden voor het behoud van de Europese meerwaarde van het cohesiebeleid op regionaal niveau. Sommigen zouden de structuurfondsen ook nog meer willen richten op de armste regio´s. Dat is dwaasheid: het cohesiebeleid is niet bedoeld voor financiële bijstand, en de zogenaamd rijke regio´s hebben ook talloze structurele sociale en economische problemen. Cohesie vereist solidariteit tussen de regio´s. Het zou goed zijn om de relevantie van de ontvankelijkheidscriteria van de structuurfondsen te evalueren. Als het bbp de belangrijkste voorwaarde moet blijven, dan zou de Commissie zich ook moeten buigen over andere indicatoren waarmee de problemen van regio's beter in aanmerking genomen kunnen worden.</p>
    </intervention>
    <intervention id="4-097" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">We weten allemaal dat het Europees Sociaal Fonds het voornaamste financiële instrument van de Europese Unie is voor de ondersteuning van het werkgelegenheidsbeleid van de lidstaten. Op dit moment hebben we te maken met een crisisscenario in de EU, en de lidstaten hebben uiteenlopende capaciteiten om de door de economische en financiële crisis ontstane situatie te beheersen. Ik waardeer de intentie van het Europees platform tegen armoede dat er economische, sociale en territoriale cohesie moet worden bereikt, hetgeen passende financiële steun zou moeten krijgen. Ik ben echter van mening dat steun van de Europese Unie gebaseerd moet zijn op solidariteit. Het toekomstige Europees Sociaal Fonds moet de inspanningen van de regio’s ondersteunen om mensen op te leiden, zodat ze aan de ontwikkelingsrichtlijnen kunnen voldoen tegen de laagst mogelijke arbeidskosten.</p>
    </intervention>
    <intervention id="4-098" speaker_id="23805" name="Zita Gurmai" is_mep="True" mode="written">
      <p sl="en">In de geschiedenis van het ESF is het fonds altijd aangepast aan de economische prioriteiten van de EU. Het is evident dat het ESF opnieuw moet worden aangepast, omdat de omstandigheden zijn gewijzigd. Het ESF moet worden aangepast aan de Europa 2020-strategie, waarvan het vergroten van de werkgelegenheid een hoofddoel is. Het moet worden aangepast aan de crisis. Het ESF is niet per se een crisisbeheersingsinstrument, maar het moet wel functioneren in een tijd van crisis. We mogen niet vergeten dat wanneer de crisis voorbij is, de werkgelegenheid nog steeds laag zal zijn. De werkloosheid in Europa is gestegen. Enkele Europese landen moeten gedwongen in hun begrotingen snijden, waardoor banen worden bedreigd, met name in de publieke sector. De meerderheid van de werknemers in de publiek sector is vrouw. Daarom zullen ontslagen in de publieke sector in de eerste plaats vrouwen treffen. Het vergroten van de participatie van vrouwen in de arbeidsmarkt is een belangrijke doelstelling van de Europa 2020-strategie en van alle redelijke beleidsmakers – de participatie van vrouwen is vooral belangrijk om ons sociale model te beschermen en opnieuw vorm te geven. Daarom moeten we degenen die door de bezuinigingen hun baan verliezen hulp geven. Enkele landen willen dat het ESF in de volgende begroting tot op zekere hoogte wordt genationaliseerd, maar ik ben sterk van mening dat het Europees Sociaal Fonds een integraal onderdeel van het EU-beleid moet blijven.</p>
    </intervention>
    <intervention id="4-099" speaker_id="28155" name="Edit Herczog" is_mep="True" mode="written">
      <p sl="nl">Als we het hebben over de toekomst van het cohesiebeleid en in het bijzonder over de doelstellingen, de prioriteiten en de structuur van het cohesiebeleid, moeten we zonder meer melding maken van de integratie van de Europese en regionale energiemarkten in de gehele Europese Unie, en van het strategische infrastructuurnetwerk waarmee het gebruik van hernieuwbare energiebronnen wordt bevorderd. Een zeer belangrijk deel van de Europese energie-investeringen bestaat namelijk uit projecten voor de ontwikkeling van steden en plattelandsgebieden, die worden gefinancierd uit de structuurfondsen. Hiertoe behoren onder andere investeringen in blokverwarming, bepaalde projecten op het gebied van energie-efficiëntie en lokale en regionale projecten voor de ontwikkeling van het energienetwerk. In de toekomst moet de besteding van Europese fondsen waarmee energie-efficiënte maatregelen worden gesteund, worden verbeterd; tevens moet worden gestimuleerd dat meer middelen uit de structuurfondsen en het Cohesiefonds aan dit doel worden besteed. Op energiegebied moeten de middelen bestemd voor onderzoek, ontwikkeling en demonstraties tot 2020 worden verdubbeld ten opzichte van het huidige niveau, inclusief een aanzienlijke toename van middelen die in de toekomstige EU-begroting vooral moeten worden toegekend aan hernieuwbare energie, intelligente netwerken en energie-efficiëntie. Een van de instrumenten die hiertoe kan bijdragen, is het cohesie- en regionale beleid van de Europese Unie na 2013.</p>
    </intervention>
    <intervention id="4-100" speaker_id="28424" name="Tunne Kelam" is_mep="True" mode="written">
      <p sl="en">Het is van cruciaal belang om het toekomstige cohesiebeleid van de EU te verbinden met en aan te passen aan de Europa 2020-strategie, omdat alleen dat voor duurzame economische groei, concurrentievermogen en nieuwe banen kan zorgen. Tegelijkertijd moeten we ervoor zorgen dat het cohesiebeleid niet versnippert. Europa 2020 zal een belangrijke component van het toekomstige cohesiebeleid vormen, maar kan het cohesiebeleid niet vervangen. Een radicale vereenvoudiging van de financieringsregels is hard nodig om de EU-middelen toegankelijker te maken op lokaal en ngo-niveau. Die niveaus bieden het beste potentieel voor een betekenisvolle en goedgerichte aanwending van EU-gelden. Op dit moment kost de vaak buitensporige bureaucratische verantwoordingsplicht meer tijd en energie dan de daadwerkelijke uitvoering van het project. Deze onbalans vormt in toenemende mate een ernstige praktische en morele belemmering voor verdere vooruitgang. Bij het opstellen van het kader voor de komende financiële periode zal het belangrijk worden om vertegenwoordigers van de regio's en het bedrijfsleven tijdig bij het proces te betrekken. Hun ervaring en praktische zin moeten worden gezien als waardevolle bijdragen aan een efficiënte uitvoering van het toekomstige regionaal beleid en aan het verkrijgen van extra middelen.</p>
    </intervention>
    <intervention id="4-101" speaker_id="96829" name="Ádám Kósa" is_mep="True" mode="written">
      <p sl="nl">De ontwerpresolutie van de Commissie werkgelegenheid en sociale zaken onderstreept terecht de noodzaak van de steun aan kleine en middelgrote ondernemingen en het cruciale belang van het creëren van synergie tussen de structuurfondsen, want ook al is het Europees Sociaal Fonds een succesverhaal, het kampt wel met diverse gebreken en problemen, vooral ten tijde van de financiële en economische crisis. Bovendien zullen de positieve mogelijkheden en effecten van het Europees economisch herstelplan in de toekomst afnemen. In het kader hiervan maakten de bepalingen van de algemene groepsvrijstellingsverordening (Verordening (EG) nr. 800/2008) het lidstaten voorheen mogelijk om tijdelijk extra subsidies en compensatie te verstrekken voor de tewerkstelling van gehandicapte werknemers, waarbij wel verscheidene voorwaarden moesten worden nageleefd.</p>
      <p sl="nl">Bij de voorgestelde vereenvoudiging van het Europees Sociaal Fonds zouden we ons echter niet in de eerste plaats moeten concentreren op kwesties in verband met het beheer van de fondsen, maar op het feit dat er bij de planning en uitvoering door de lidstaten daadwerkelijk synergie tot stand komt (kruissubsidies en subsidiabiliteit). Daarnaast zou de toename van het aantal experts zonder gedegen opleiding moeten worden ingedamd, omdat de werkloosheid onder kansarme groepen moet worden teruggedrongen. Tegelijkertijd zouden deskundigennetwerken en professionele samenwerkingsverbanden moeten worden versterkt. Eén kader hiervoor zou de ontwikkeling van grensoverschrijdende samenwerking kunnen zijn, gebaseerd op intraregionale betrekkingen.</p>
      <p sl="nl">Ten slotte, maar niet in de laatste plaats, wil ik graag reageren op de woorden van commissarissen Hahn en Andor: we moeten ons in grotere mate concentreren op de kwesties verstedelijking en duurzaamheid. De verlaging van de lasten van gezinnen, de onevenredige taakverdeling binnen de samenleving, die zwaar drukt op het stichten van een gezin, en de verbetering van toegankelijkheid zijn onontbeerlijk voor het bereiken en garanderen van een actievere en gezondere oude dag.</p>
    </intervention>
    <intervention id="4-102" speaker_id="33982" name="Marian-Jean Marinescu" is_mep="True" mode="written">
      <p sl="ro">Het cohesiebeleid is cruciaal voor het Europese integratieproces. We hebben een uniform regionaal beleid nodig dat duurzame groei, banen en modernisering zal brengen in de hele Europese Unie. We kunnen onze doelstellingen alleen bereiken door een levensvatbare synergie tussen alle Europese beleidsterreinen en door middel van geschikte begrotingsinstrumenten. Men moet ten volle rekening houden met de regionale dimensie bij de voorgestelde herziening van de EU-begroting, en in het toekomstige financiële kader. Het cohesiebeleid na 2013 zal een eenvoudige, transparante overgang moeten bieden op basis van een geschikte, meetbare beoordeling van ervaringen uit het verleden, en een correcte evaluatie van de specifieke economische en sociale kenmerken van de betrokken regio’s, waarbij voor die regio’s tastbare vooruitgang wordt bereikt. Het bbp moet het belangrijkste criterium blijven om te bepalen welke regio’s in het kader van het regionale beleid voor steun in aanmerking komen. Andere indicatoren moeten echter ook worden geaccepteerd als deze na uitgebreide beoordeling levensvatbaar blijken te zijn. Het subsidiariteitsbeginsel, sturing op verschillende niveaus, strategische planning en vereenvoudigde uitvoering van het regionaal beleid moeten op effectieve wijze worden gekoppeld voor een ideale balans tussen kwaliteit, prestaties en financiële controle.</p>
    </intervention>
    <intervention id="4-103" speaker_id="23704" name="Jiří Maštálka" is_mep="True" mode="written">
      <p sl="cs">Ik zou graag een aantal opmerkingen willen plaatsen. Ingewijden weten dat het debat over de toekomstige gedaante van dit beleid de laatste tijd steeds intenser begint te worden. Sterker nog: soms wordt zelfs gesuggereerd dat dit beleid helemaal kan worden opgedoekt. Het cohesiebeleid heeft zo zijn voor- en tegenstanders. Ik wil dan ook graag verwijzen naar de basisgedachte achter het cohesiebeleid toen het in 1974 tot stand kwam, namelijk het beginsel van solidariteit tussen de economisch sterker ontwikkelde lidstaten en de economisch zwakkere. Er is in de EU nog altijd sprake van grote verschillen. Als deze niet uit de weg worden geruimd, is een probleemloze invulling van de beginselen van het vrije verkeer van diensten en kapitaal binnen de Europese Unie ondenkbaar. Er bestaan talloze deskundigenstudies waarin wordt aangetoond dat het cohesiebeleid in principe werkt en aldus de gewenste meerwaarde oplevert. Ik vat de kritische stemmen alhier dan ook in eerste instantie op als verwijzingen naar procedurele gebreken en als een oproep tot verbeteringen op dat vlak in de toekomst.</p>
      <p sl="cs">We weten dat de situatie er sinds 1974 heel anders uit is komen te zien en dat het cohesiebeleid een belangrijk instrument is geworden voor de ontwikkeling van Europese regio's en steden. Dat is een sterk argument ten faveure van voortzetting van dit beleid op het volledige grondgebied van de Europese Unie. Wel dient te worden gesproken over de intensiteit van de steun in de verschillende regio's, die bepaald zal worden door onderhandelingen tussen de Raad en het Parlement. Ik heb er alle vertrouwen in dat de Commissie met goede voorstellen komt. Ik ben ervan overtuigd dat wanneer het geheel goed wordt vormgegeven de kritiek zal wegebben en het cohesiebeleid zijn bestaansrecht voor alle Europese burgers zal weten te bewijzen.</p>
    </intervention>
    <intervention id="4-104" speaker_id="96999" name="Alexander Mirsky" is_mep="True" mode="written">
      <p sl="lv">Ik ben mevrouw Hübner dankbaar voor haar verantwoordelijke werk. Alle punten die in de resolutie aan de orde worden gesteld zijn op dit moment van belang voor Letland. Helaas wordt Letland in het cohesiebeleid vertegenwoordigd door slechts één regio. Een land als Polen daarentegen, om een voorbeeld te noemen, bestaat uit zestien regio's. In dit verband vinden er grove inbreuken plaats bij het aanvragen van steun uit de structuurfondsen van de EU in Letland. Ik heb veel berichten ontvangen dat ambtenaren van de Letse ministeries van Economische Zaken en Regionale Ontwikkeling in plaats van het aanvragen van EU-fondsen te bevorderen, dit proces juist belemmeren door illegale betalingen van gewone mensen in Letland te eisen. Het aanvragen van steun wordt ook al niet geholpen door het feit dat Letland als één regio telt. Dit geeft politieke machten de mogelijkheid om 'een rem te zetten' op projecten in gebieden waar hun politieke partijen niet vertegenwoordigd zijn. Ook geven ze groen licht aan personen die tot hun gesloten corrupte kringen behoren. Door dit alles kan een regio als Latgale niet volledig profiteren van de middelen die zijn gereserveerd voor de uitvoering van het cohesiebeleid. Er moet dringend een algemene evaluatie van de aanvraagprocedure en de doelmatigheid van de structuurfondsen in Letland plaatsvinden. Ik ben bereid daar een actieve rol in te spelen.</p>
    </intervention>
    <intervention id="4-999" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="nl">Ondanks de waarborgen van de Commissie en de Raad wordt het cohesiebeleid bedreigd, want de omvang van het budget leidt tot afgunst. Dit beleid voor de evenwichtige ontwikkeling van de Europese regio's vertegenwoordigt een derde van de communautaire uitgaven in de periode 2007-2013. Het is belangrijk om enkele van de beginselen in herinnering te brengen: het cohesiebeleid moet een communautair beleid blijven, een consequente financiering houden, een decentraal beheer van fondsen en een bestuur op meerdere niveaus waarborgen, en een globale en geïntegreerde benadering houden om tegemoet te komen aan de complexe uitdagingen waaraan alle Europese regio's het hoofd moeten bieden. Hoewel het bbp de belangrijkste voorwaarde moet blijven voor het bepalen of regio’s in aanmerking komen voor Europese steun, hebben we moeten strijden om de discussie over andere voorwaarden voort te zetten. Vanuit zijn humanistische traditie moet Europa het voortouw blijven nemen in het debat over nieuwe methoden om de rijkdom en het welzijn van onze medeburgers te beoordelen. Tot slot verdient territoriale samenwerking bijzondere aandacht in het nieuwe cohesiebeleid. Deze doelstelling is de incarnatie van Europa in het dagelijks leven van onze medeburgers en waarborgt "een steeds hechter verbond tussen de volkeren".</p>
    </intervention>
    <intervention id="4-105" speaker_id="28252" name="Richard Seeber" is_mep="True" mode="written">
      <p sl="de">Het Europees regionaal beleid na 2013 moet alle regio’s omvatten en daarbij voldoende flexibel zijn om rekening te kunnen houden met regionale en territoriale verschillen. Om het groeipotentieel van de regio’s ten volle te benutten en zo in de Europese Unie economische, sociale en territoriale samenhang tot stand te brengen, is het bovendien noodzakelijk dat naast het cohesiedoel ook belang wordt gehecht aan het concurrentievermogen. Er moet vooral ook worden gekeken naar kleinschalige problemen in rijke lidstaten. Er moet bijvoorbeeld bij de planning en omzetting van structuurmaatregelen in het bijzonder rekening worden gehouden met de behoeften van berggebieden. Deze gebieden hebben door hun specifieke geografische kenmerken te kampen met speciale problemen waarmee rekening moet worden gehouden in afgestemde strategieën en maatregelen. Naast de stedelijke dimensie moet onder de paraplu van het regionaal beleid speciale betekenis worden toegekend aan de plattelandsontwikkeling. Door de coördinatie van sectorale en territoriale maatregelen kan daarbij een optimale synergie gecreëerd worden en kunnen mogelijke conflicten worden vermeden.</p>
    </intervention>
  </section>
  <section id="creitem6" title="6. Goedkeuring van de notulen van de vorige vergadering: zie notulen"/>
  <section id="creitem7" title="7. Stemmingen">
    <intervention id="4-109" speaker_id="28576" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem8" title="7.1. Uitbreiding van de bepalingen van Verordening (EG) nr. 883/2004 en Verordening (EG) nr. 987/2009 tot de onderdanen van derde landen die enkel door hun nationaliteit nog niet onder deze verordeningen vallen (A7-0261/2010, Jean Lambert) (stemming)"/>
  <section id="creitem9" title="7.2. Benoeming van een lid van de Rekenkamer (de heer Lazaros Stavrou Lazarou - CY) (A7-0254/2010, Inés Ayala Sender) (stemming)"/>
  <section id="creitem10" title="7.3. Benoeming van een lid van de Rekenkamer (de heer Gijs de Vries - NL) (A7-0255/2010, Inés Ayala Sender) (stemming)">
    <intervention id="4-114" speaker_id="34254" name="Dimitar Stoyanov" is_mep="True" mode="spoken">
      <p sl="bg">Deze morgen vonden activisten van de een of andere milieuorganisatie het nodig 16 van de 27 nationale vlaggen van de EU-lidstaten toe te takelen. Om welke boodschap het ook gaat, wat het motief hiervoor ook is, ik vind – en ik twijfel er niet aan dat u het met mij eens bent – dat het schenden van nationale symbolen niet getolereerd mag worden. Bovendien is het schenden van de Bulgaarse nationale vlag volgens het Bulgaarse strafrecht een misdrijf, en de schuldige moet aan de betreffende autoriteiten worden overgedragen. U zult het ongetwijfeld met mij eens zijn dat het schenden van nationale symbolen van lidstaten, om welke reden ook, niet mag worden toegestaan.</p>
    </intervention>
  </section>
  <section id="creitem11" title="7.4. Beschikbaarstelling van middelen uit het Europees fonds voor aanpassing aan de globalisering: Spanje/Galicië Textielproducten (A7-0259/2010, Barbara Matera) (stemming)"/>
  <section id="creitem12" title="7.5. Beschikbaarstelling van middelen uit het Europees fonds voor aanpassing aan de globalisering: Denemarken/Danfoss Groep (A7-0258/2010, Barbara Matera) (stemming)">
    <intervention id="4-118" speaker_id="96813" name="Barbara Matera" is_mep="True" mode="spoken" role="rapporteur">
      <p sl="it">Mijnheer de Voorzitter, de stemming van vandaag brengt geen specifieke problemen met zich mee en verloopt volgens de stemprocedure. Uit de meest recente statistieken blijkt een constante stijging van het aantal verzoeken uit de lidstaten om een fonds dat flexibeler kan worden ingezet.</p>
      <p sl="it">De Europese Commissie heeft haar vertrouwen in het fonds al uitgesproken door nieuwe middelen uit hoofde van de begrotingslijn van het Europees fonds voor aanpassing aan de globalisering uit te trekken. Dat duidt op een pragmatische benadering en dat werd deze week ook door de Begrotingscommissie bevestigd. Europa maakt zich dus wel degelijk druk om haar burgers en dit Parlement heeft dat bevestigd door in de begroting voor 2011 – waar de speelruimte minimaal is – ruimte te vinden om dit fonds concreet in te vullen.</p>
    </intervention>
  </section>
  <section id="creitem13" title="7.6. Beschikbaarstelling van middelen uit het Europees fonds voor aanpassing aan de globalisering: Denemarken/Linak A/S (A7-0257/2010, Barbara Matera) (stemming)"/>
  <section id="creitem14" title="8. Welkomstwoord">
    <intervention id="4-121" speaker_id="28576" name="De Voorzitter" is_mep="True" mode="spoken">
      <p sl="nl">Mevrouw Kheira Leila Ettayeb, voorzitter van de Commissie voor onderwijs, scholing, hoger onderwijs, wetenschappelijk onderzoek en godsdienstzaken van de Algerijnse Raad van de Natie, en de heer Pier Antonio Panzeri, voorzitter van de delegatie voor de betrekkingen met de Maghreblanden, hebben gezamenlijk de tiende intergouvernementele vergadering van het Europees Parlement en het Algerijnse parlement voorgezeten.</p>
      <p sl="nl">Ik vertrouw erop dat de ontmoetingen die u hebt gehad in het Europees Parlement, vruchtbaar zijn geweest en zullen bijdragen tot nauwere betrekkingen tussen beide instellingen.</p>
    </intervention>
  </section>
  <section id="creitem15" title="9. Stemmingen (voortzetting)"/>
  <section id="creitem16" title="9.1. Kwijting 2008: Europese Politieacademie (CEPOL) (A7-0253/2010, Véronique Mathieu) (stemming)">
    <intervention id="4-125" speaker_id="4412" name="Véronique Mathieu" is_mep="True" mode="spoken" role="rapporteur">
      <p sl="fr">Mijnheer de Voorzitter, dames en heren, in lijn met de unanieme stemming in de Commissie begrotingscontrole is het besluit dat u vandaag is voorgelegd om kwijting te weigeren, van essentieel belang voor onze instelling.</p>
      <p sl="fr">Om te beginnen wil ik herinneren aan de vakkundigheid en de inspanningen van andere regulerende instanties om te voldoen aan de normen van behoorlijk bestuur. Die inspanningen mogen niet bezoedeld worden door het slechte voorbeeld van de Europese Politieacademie (CEPOL). Daarom moet het Parlement zijn verantwoordelijkheid nemen als kwijtingverlenende autoriteit en gezien de omstandigheden zoals wij die kennen, weigeren om CEPOL kwijting te verlenen voor het begrotingsjaar 2008.</p>
      <p sl="fr">Het Parlement kan namelijk de ernstige tekortkomingen op leidinggevend gebied van de voormalige directeur niet accepteren en bovendien kan het Parlement niet accepteren dat de raad van bestuur zijn verantwoordelijkheid niet heeft genomen door de nodige maatregelen te nemen.</p>
      <p sl="fr">Kortom, terwijl de academie al sinds 2006 grote problemen ondervindt en er pas vanaf 2014 vooruitgang merkbaar zou zijn, is het niet meer aanvaardbaar dat de academie nog minstens negen jaar nodig zou hebben om op een redelijk niveau van behoorlijk bestuur te komen.</p>
      <p sl="fr">Tot besluit wil ik de schaduwrapporteurs bedanken voor hun werk aan dit dossier.</p>
    </intervention>
  </section>
  <section id="creitem17" title="9.2. Derde landen waarvan de onderdanen bij overschrijding van de buitengrenzen in het bezit moeten zijn van een visum (A7-0256/2010, Tanja Fajon) (stemming)">
    <intervention id="4-128" speaker_id="96911" name="Tanja Fajon" is_mep="True" mode="spoken" role="rapporteur">
      <p sl="en">Mijnheer de Voorzitter, we hebben een zeer belangrijke stemming voor de boeg en ik wil de collega's vriendelijk verzoeken om krachtige steun te geven aan een visumvrije regeling voor Bosnië en Herzegovina en Albanië. Die landen verdienen het.</p>
      <p sl="en">Ik wil de minister van Buitenlandse Zaken van Bosnië en Herzegovina, de heer Sven Alkalaj, en de voorzitter van het Albanese parlement, mevrouw Jozefina Topalli, welkom heten. Zij zullen het positieve nieuws uit onze instelling overbrengen.</p>
      <a text="(Applaus)"/>
    </intervention>
  </section>
  <section id="creitem18" title="9.3. Falende bescherming van de mensenrechten en justitie in de Democratische Republiek Congo (B7-0524/2010&#10;) (stemming)"/>
  <section id="creitem19" title="9.4. Werelddag tegen de doodstraf (B7-0541/2010&#10;) (stemming)"/>
  <section id="creitem20" title="9.5. EU-maatregelen inzake aardolieprospectie en -winning in Europa (stemming)">
    <intervention id="4-133" speaker_id="28167" name="Corien Wortmann-Kool" is_mep="True" mode="spoken">
      <p sl="en">Mijnheer de Voorzitter, in paragraaf 7 wordt gevraagd het vermogen van de EU om onmiddellijk op ongevallen te reageren onder de loep te nemen en een Europees actieplan op te stellen. In het tweede deel van deze paragraaf wordt specifiek verwezen naar het Noordpoolgebied. Het mondelinge amendement is een aanvulling op dat tweede deel en luidt als volgt: "merkt bovendien op dat de gebieden rond de Middellandse, Baltische en Noordzee in acht zijn genomen".</p>
    </intervention>
    <intervention id="4-135" speaker_id="23746" name="Vytautas Landsbergis" is_mep="True" mode="spoken">
      <p sl="en">Mijnheer de Voorzitter, ik stel een kleine aanscherping met betrekking tot de booractiviteiten voor, om verkeerde interpretaties te voorkomen wanneer ook derde landen bij de activiteiten zijn betrokken. Ik wil na het woord "booractiviteiten" het volgende invoegen: "door EU-lidstaten en derde landen". Steunt u dit alstublieft.</p>
    </intervention>
    <intervention id="4-137" speaker_id="28299" name="Bogusław Sonik" is_mep="True" mode="spoken">
      <p sl="pl">In mijn hoedanigheid als rapporteur zou ik u willen danken voor de uitkomst van de stemming. Het doel was om in samenwerking met de Europese Commissie de hoogst mogelijke standaarden te definiëren voor olieboringen in de Europese wateren.</p>
      <p sl="pl">Tegelijkertijd zou ik mijn medeleven en solidariteit willen uitdrukken met de Hongaarse Parlementsleden voor wat hun land momenteel meemaakt op het gebied van het lekken van giftige stoffen. Wij zouden in Europa moeten streven naar de hoogst denkbare standaarden voor gevaarlijk afval.</p>
    </intervention>
  </section>
  <section id="creitem21" title="10. Plechtige vergadering - Twintigste verjaardag van de Duitse eenwording">
    <intervention id="4-141" speaker_id="28269" name="De Voorzitter" is_mep="True" mode="spoken">
      <p sl="nl">Waarde collega's, dames en heren, ik wil graag, namens u, al onze geëerde gasten in het Europees Parlement verwelkomen. Dank u voor uw komst. Velen van ons herinneren zich – en de jongsten onder ons zullen het uit de geschiedenisboeken weten – de hereniging van Duitsland twintig jaar geleden.</p>
      <p sl="nl">Vier grote wereldleiders onderhandelden over het herenigingsverdrag: de president van de Verenigde Staten, George Bush senior, de leider van de Sovjet-Unie, Michael Gorbatsjov, de premier van het Verenigd Koninkrijk, Margaret Thatcher, en de president van Frankrijk, François Mitterrand.</p>
      <p sl="nl">Een van de ministers van Buitenlandse Zaken is vandaag bij ons. Het is een grote eer om de heer Roland Dumas in het Europees Parlement te verwelkomen. Het doet ons genoegen om u hier te zien.</p>
      <p sl="nl">Ook begroeten we de beide Duitse leiders van die tijd: de kanselier van West-Duitsland, Helmut Kohl, en de premier van Oost-Duitsland, Lothar de Maizière. Welkom in het Europees Parlement, twintig jaar later.</p>
      <p sl="nl">De Europese instellingen hebben een grote rol gespeeld bij de hereniging. Ook wil ik namens ons allemaal zeggen: welkom thuis, Enrique Barón Crespo, oud-voorzitter van het Europees Parlement. Enrique, dit is jouw thuis! Dank dat je bent gekomen.</p>
      <p sl="nl">En niet in de laatste plaats, de voorzitter van de Europese Commissie in die tijd, voorzitter Jacques Delors. We zijn heel blij om u hier te zijn. We zijn u zeer dankbaar en we herinneren ons uw toespraken uit die tijd heel goed. U was een groot voorstander van de Duitse eenheid, en die was voor ons allemaal heel belangrijk. Europa zou niet worden herenigd als Duitsland niet zou worden herenigd. Die dagen waren van historisch belang voor ons continent. We kunnen daar trots op zijn en we zullen ze voor altijd herinneren.</p>
      <a text="(Het Huis geeft spreker een staande ovatie)"/>
    </intervention>
    <intervention id="4-144" speaker_id="photo_generic" name="Lothar de Maizière" is_mep="True" mode="spoken">
      <p sl="de">voormalige minister-president van de DDR. – Mijnheer de Voorzitter, mijnheer Delors, dames en heren, als ik hier zo rondkijk in de zaal zie ik vele bekende en vertrouwde gezichten. Ik ben blij u weer te zien!</p>
      <p sl="de">Het is mij een grote eer om bij deze gelegenheid hier vandaag in het Europees Parlement een toespraak te mogen houden. Daaruit blijkt immers dat het feit dat Duitsland zijn staatkundige eenheid heeft herkregen niet als puur nationale kwestie kan worden beschouwd, maar van fundamenteel Europees belang was. Ik zou zelfs willen beweren dat de Europese volkeren met het herstel van de nationale eenheid van Duitsland van hun nationalistische dwaalspoor zijn teruggekomen. Ik wil er naar aanleiding van dit jubileum en in deze toespraak derhalve voor pleiten dat we naar alles streven wat ons verenigt. De zevende oktober is hiervoor ook wel een passende datum omdat 61 jaar geleden de DDR werd opgericht, en deze dag werd daar dan ook veertig jaar lang tamelijk uitbundig – om niet te zeggen met pracht en praal – als Dag van de Republiek gevierd.</p>
      <p sl="de">Destijds had ik echter het ambt van minister-president aanvaard met de taak om deze staat juist af te schaffen en de Oost-Duitsers naar de eenheid te geleiden. Het Duitse vraagstuk kon alleen in het kader van de Europese eenwording worden opgelost. Met de oprichting van de op de Verdragen van Rome berustende Europese Gemeenschap hadden de staten de juiste lessen getrokken uit de verschrikkingen van de Tweede Wereldoorlog. Bondskanselier Konrad Adenauer had in 1957 in de verdragen laten vaststellen dat de Oost-Duitsers in het geval van een hereniging het volledige lidmaatschap zou toevallen. De intentie van de preambule van de Duitse grondwet om ook in naam van diegenen te handelen die niet de mogelijkheid hebben om mee te werken, is op die manier in de politieke praktijk gebracht. Het Duitse vraagstuk bleef dus altijd actueel, omdat het ook een sleutel was voor de overwinning van de deling van Europa. Er is een onlosmakelijk verband tussen de door Duitsland begonnen en vervolgens verloren oorlog en het IJzeren Gordijn dat werd neergelaten om Europa in tweeën te delen.</p>
      <p sl="de">Bijzonder tragisch was het feit dat de volkeren die het hardst getroffen waren door het IJzeren Gordijn ook al het zwaarst onder de nazi’s hadden geleden. De daaropvolgende opstanden brachten het communistische regime niet aan het wankelen, noch de opstand in Oost-Berlijn van 1953, noch die in Polen en Hongarije van 1956, noch de Praagse Lente van 1968. Sindsdien wist men, wisten vele mensen in alle staten van het Oostblok dat het systeem waarin wij leefden, waarschijnlijk niet hervormbaar was, maar alleen overwonnen kon worden. Dit besef was een soort troosteloze hoop die men alleen in weerwil van alle schijn en in weerwil van het reilen en zeilen van de machthebbers kon houden en die volgens de opvatting van de meeste mensen – waartoe ook ik behoorde – tijdens hun leven niet in vervulling zou gaan.</p>
      <p sl="de">De vrijheid had geen stem, het was een tijd van onderdrukkende sprakeloosheid en verlamming. Dat zou echter in oktober 1978 veranderen toen een Poolse kardinaal tot Paus werd gekozen. Alleen met zijn geloof en zijn woorden wist hij het onvrije regime aan het wankelen te brengen. Het Poolse volk en vervolgens de hele wereld merkte dat deze man zei wat hij geloofde en geloofde wat hij zei. Johannes Paulus II was het eerste duidelijke teken van de wind der verandering die vanaf dat moment door heel Europa woei en in 1989 zou uitgroeien tot een storm der verandering.</p>
      <a text="(Luid applaus)"/>
      <p sl="de">Aan de stakingen in Gdańsk in 1980 en de oprichting van de eerste vrije vakbond in het Oostblok kon worden afgelezen dat een proces op gang was gekomen dat niet meer te stuiten was. Van essentieel belang was dat het hier niet om een volk ging dat alleen voor zichzelf opkwam, want wie het communisme in twijfel trok, trok deze leer voor iedereen in twijfel. Dat is misschien een ironisch effect van het internationalisme. Tadeusz Masowiecki en Lech Walesa hebben niet alleen hun eigen wereld, maar ook die van ons veranderd. Wij in Duitsland hebben oneindig veel aan het Poolse volk te danken.</p>
      <a text="(Luid applaus)"/>
      <p sl="de">We moeten vandaag ook andere namen in herinnering brengen die voor vele anderen staan. Ik noem alleen Andrei Sacharov en Václav Havel, die al geruime tijd vóór 1989 stenen uit de Berlijnse Muur trokken.</p>
      <a text="(Applaus)"/>
      <p sl="de">Bovendien wil ik nog eens eer bewijzen en dank zeggen aan de Hongaren, die als eersten zo moedig waren om de landsgrenzen te openen.</p>
      <a text="(Applaus)"/>
      <p sl="de">Het was een tijd waarin mensen, aangespoord door de dorst naar vrijheid, zich voor elkaar hebben ingezet. Deze omwenteling was het werk van een ware gemeenschap, waaruit als belangrijkste resultaat een duurzame Europese gemeenschap dient voort te vloeien. Laten we daarom deze ervaring als verplichting beschouwen om voortaan altijd te streven naar wat ons verenigt.</p>
      <a text="(Applaus)"/>
      <p sl="de">Ik zal nooit vergeten dat Johannes Paulus II in 1996 in zijn rede bij de Brandenburger Tor terugblikkend het volgende vaststelde: "De mensen waren door muren en dodelijke grenzen van elkaar gescheiden. In deze situatie werd de Brandenburger Tor in november 1989 getuige van het feit dat de mensen het juk van onderdrukking af te schudden en te verbreken. De gesloten Brandenburger Tor stond hier destijds als een symbool van de deling. Toen het eindelijk werd geopend werd het een symbool van de eenheid en belichaamde het de vervulling van de in de grondwet verankerde verplichting tot het herstel van de Duitse eenheid. Inmiddels kan met recht worden beweerd dat het Brandenburger Tor een poort van de vrijheid is geworden." Hieraan zou ik, als dat een Brandenburgse protestant en een nazaat van de hugenoten betaamt, toe willen voegen dat het Brandenburger Tor met de val van de Muur een symbool is geworden van de Europese eenwording. Als Duitsers zouden we namelijk de staatkundige eenheid niet verdienen als we haar na de hier door mij geschetste loop der geschiedenis niet zouden beschouwen als verplichting om ons in te zetten voor de eenwording van Europa.</p>
      <a text="(Applaus)"/>
      <p sl="de">Na de eerste en enige verkiezingen voor de Volkskammer op 18 maart 1990 werd een parlement gevormd dat echt representatief was voor de bevolking en dat de vitaliteit en overtuigingskracht van de democratische staatsvorm tot uitdrukking bracht. 93,4 procent van de kiesgerechtigden bracht toen zijn stem uit. Volgens mij is dat een record dat niet een-twee-drie zal worden geëvenaard. Deze verkiezingen lieten niemand onverschillig – ze zijn het historische bewijs dat de Oost-Duitsers er na de eigen bevrijding in de herfst van 1989 er in het voorjaar van 1990 ook in zijn geslaagd zichzelf te democratiseren. De mensen in de DDR hebben soeverein en verantwoordelijk gehandeld en daarmee gebruik gemaakt van de zojuist herwonnen vrijheid. Democratie en vrijheid zijn namelijk niet abstract, maar zijn kenmerkend en bepalend voor ons concrete leven.</p>
      <p sl="de">Ter gelegenheid van het 20-jarige jubileum van de verkiezingen voor de Volkskammer heb ik in het Rijksdaggebouw een punt genoemd dat ik hier nogmaals zou willen benadrukken, namelijk dat het van essentieel belang was dat de Volkskammer de buurlanden onmiddellijk duidelijk heeft gemaakt dat de veranderingen in de DDR en zelfs het herstel van de Duitse eenheid geen reden tot bezorgdheid zijn. De Volkskammer heeft onmiddellijk en vrijwillig verantwoordelijkheid genomen voor de gehele Duitse geschiedenis, ze heeft eer bewezen aan de slachtoffers, ze heeft de buren in Polen toegezegd niet aan de grenzen te zullen tornen en ze heeft om vergiffenis gevraagd voor het feit dat de DDR had geholpen bij het neerslaan van de Praagse Lente. Dit alles heeft de Volkskammer gedaan alvorens een nieuwe regering te kiezen, omdat de nu aanbrekende tijd na het einde van de Koude Oorlog een tijd van verzoening, vrede en gemeenschap moest worden. Deze bekentenis vormt het eigenlijke begin van de werkzaamheden van de enige vrij gekozen Volkskammer. Alles wat volgde sloot hierbij aan en vloeide hieruit voort. Deze bekentenis is ook na het einde van de DDR nog steeds geldig en verplicht ons ertoe steeds te zoeken naar hetgeen ons in Europa verenigt.</p>
      <p sl="de">De Volkskammer heeft mij toentertijd de verantwoordelijkheid opgedragen voor de concrete verwezenlijking van de eenheid van de beide staten. Ik zou willen benadrukken dat we destijds alleen nog hoefden te voltooien wat gezien het enthousiasme van de bevolking voor de eenheid een al lang duidelijk geworden wens was. De verkiezingen van 18 maart 1990 waren immers ook een referendum over het Duitse vraagstuk. Toch moesten voor een bijna eindeloze reeks problemen nog zorgvuldige contractuele oplossingen en redelijke regelingen worden gevonden. De samenleving werd op alle gebieden ingrijpend veranderd. De deelstaten werden in ere hersteld, de scheiding der machten werd weer ingevoerd, de rechtsstaat werd weer ingesteld, het onderwijsstelsel, de politie, het openbaar bestuur – dat alles werd gedemocratiseerd. Van cruciaal belang was ook dat het op de Pruisische hervormingen door Stein en Hardenberg teruggaande lokale zelfbestuur weer werd ingevoerd en dat de burgers op 6 mei 1990 aan vrije gemeenteraadsverkiezingen konden deelnemen. Daarbij kwamen nog de grote staatsverdragen betreffende de economische, monetaire en sociale unie, het eenwordingsverdrag en ten slotte het Twee-plus-vier-verdrag met de vier mogendheden – overigens verheug ik mij erop Roland Dumas te zien. We hebben dat verdrag op 12 september 1990 in Moskou ondertekend.</p>
      <a text="(Applaus)"/>
      <p sl="de">Binnen een half jaar werd enorm veel werk verzet, zodat met recht van het ijverigste parlement in onze geschiedenis kan worden gesproken.</p>
      <p sl="de">Tot op de dag van vandaag ben ik dankbaar dat we bij al onze partners zeer geëngageerde medestanders hebben gevonden. Omdat het anders teveel namen zouden worden noem ik in dit verband altijd alleen Michail Sergejevitsj Gorbatsjov en George Bush senior. Het spreken over het Huis van Europa was een van de belangrijkste uitgangspunten voor Gorbatsjovs glasnost- en perestrojka-beleid. Uiteindelijk heeft het voor ons Duitsers de deur naar de eenheid opengezet. Daarom mogen we niet vergeten dat Rusland een essentieel onderdeel van dit Huis van Europa is en dat het partnerschap met dat land van vitaal belang blijft.</p>
      <a text="(Applaus)"/>
      <p sl="de">George Bush is op zijn beurt op basis van de Atlantische alliantie een bijzonder beschermheer van ons recht op zelfbeschikking gebleken. Daarnaast wil ik hier nog Jacques Delors noemen, die als voorzitter van de Europese Commissie een buitengewone prestatie heeft geleverd en een onmisbare steunpilaar van het proces van de eenwording en een echte vriend van ons Duitsers was. Hartelijk dank!</p>
      <a text="(Applaus)"/>
      <p sl="de">Ik ben er nog altijd van overtuigd dat de hereniging van Duitsland niet op zo’n brede acceptatie en ondersteuning had kunnen rekenen als dat proces aan de kant van de Bondsrepubliek niet was geleid door Helmut Kohl, die ongetwijfeld een Europeaan van groot formaat is.</p>
      <a text="(Applaus)"/>
      <p sl="de">Er kwamen dus twee belangrijke factoren bij elkaar. De Oost-Duitsers hebben in een ongekend proces van zelfbevrijding met vreedzame middelen een onmenselijk regime ten val gebracht. Het is hun gelukt om via democratische verkiezingen op succesvolle wijze ingrijpende veranderingen teweeg te brengen. Met opgeheven hoofd hebben de mensen "Wij zijn het volk" geroepen, om een paar weken later te verkondigen: "Wij zijn één volk". De mensen die in zo'n kort tijdsbestek zoveel hebben bereikt, kunnen zich zelfbewust tonen en ook trots zijn. Ze mogen er met recht op vertrouwen dat we dat wat we momenteel als crisis beschouwen wel degelijk zullen overwinnen en dat elke crisis ons alleen sterker maakt. We hebben de nodige ervaring met transformatieprocessen.</p>
      <a text="(Applaus)"/>
      <p sl="de">Aan de andere kant hebben we ook ervaren dat we deel uitmaken van deze grote gemeenschap van de Europese volkeren en de Atlantische alliantie. Andere staten en volkeren hebben zich ook voor onze vrijheid sterk gemaakt en hebben ons op weg naar de eenwording krachtdadig ondersteund. Daarom is het goed en belangrijk om ons en de komende generaties er steeds opnieuw aan te herinneren dat wij Duitsers de nederlaag en de opsplitsing van ons land aan onszelf te wijten hebben. De eenheid in vrijheid hebben we echter aan onze vrienden, buren en partners te danken.</p>
      <a text="(Applaus)"/>
      <p sl="de">Door de hereniging is niet alleen het huidige Duitsland ontstaan, maar is natuurlijk ook de oude Bondsrepubliek en inmiddels heel Europa ingrijpend veranderd. De veranderingen vinden nog steeds plaats. Ons volk en ons land konden ermee ophouden zich altijd maar met het Duitse vraagstuk bezig te houden en konden zich serieus aan de andere grote doelstelling wijden die in de grondwet verankerd is, namelijk het bevorderen van de vrede als gelijkwaardig lid van een verenigd Europa. Inmiddels kunnen en willen we juist een motor van de Europese eenwording en hoeder van de vrede in de wereld zijn omdat we de eigen eenheid op vreedzame wijze hebben weten te bereiken, gemeenschappelijk met onze buren, waaraan we de eenheid ook grotendeels te danken hebben. Deze taak beschouwen we vooral ook als zinvolle bijdrage die we als land kunnen leveren. Op die manier kunnen we extern iets verwezenlijken wat intern het kernpunt van de democratie vormt. Democratie is namelijk niet slechts een staatsvorm, maar in de eerste plaats de bijdrage van eenieder aan de gemeenschap en het algemeen belang. De democratie is dus meer dan alle andere regeringsvormen aangewezen op de activiteit en participatie van alle burgers.</p>
      <p sl="de">Iets soortgelijks geldt ook voor de sociale markteconomie, die meer is dan alleen een economisch bestel. De sociale markteconomie is gebaseerd op en bevordert het verantwoordelijkheidsbesef van de burgers, geeft prioriteit aan het algemeen nut boven het eigenbelang en stelt eigendom in dienst van de gemeenschap, zonder welke het ook niet kan worden gewaarborgd. In zekere zin moet ook telkens weer worden gezegd dat het er zowel in ons land als in Europa op aankomt de deling door deelname te overwinnen. Deelname betekent niet dat iedereen eerst iets krijgt, maar dat allen iets kunnen bijdragen en mee moeten werken.</p>
      <p sl="de">Ik constateer met groeiende bezorgdheid dat deze rechten in toenemende mate geringgeschat worden, hoewel zij niets minder zijn dan het fundament van onze vrijheid. De democratie ontleent haar authenticiteit, haar kracht alleen aan de houding van de burgers. Het burgerschap stelt ons in staat een gemeenschap te vormen en spoort ons aan om altijd en overal te zoeken naar hetgeen ons verenigt. We maken deel uit van een gemeenschap van volkeren die de rechten van hun burgers garanderen, naar vrede en welzijn streven en in vrijheid willen leven. Het continent waar wij wonen gaat volgens mij een goede toekomst tegemoet als het de kern van deze waarden van rechtvaardigheid, democratie, vrede en vrijheid blijft zoeken en de eenheid weet te vinden die na de Tweede Wereldoorlog verloren was gegaan – men sprak van het Westen en het Oostblok, van de Oost-West-tegenstellingen, er was een Oost- en een West-Berlijn, onze wereld was in Oost en West uiteengevallen en had geen midden meer. Het zoeken naar hetgeen ons verenigt is ook een zoektocht naar ons midden.</p>
      <p sl="de">Soms irriteert het me bijna dat alles wat we in het oosten van Duitsland moesten ontberen en waarnaar we jarenlang met verlangen hadden uitgezien, tegenwoordig geheel en al vanzelfsprekend en onopvallend aan het worden is. Ik denk aan de vrijheid om te reizen, de vrijheid van meningsuiting, de vrijheid van beroep, de persvrijheid, de godsdienstvrijheid. Ik denk aan het recht op gelijke, geheime en vrije verkiezingen, aan het recht van medebeslissing. Al deze rechten zijn tegenwoordig zo vanzelfsprekend dat ze nauwelijks nog opvallen en steeds het gevaar bestaat dat ze niet genoeg aandacht krijgen en niet op waarde worden geschat. Soms maak ik me zorgen als ik eraan denk hoe vaak mensen ertoe neigen verworvenheden te verspelen, omdat ze deze als vanzelfsprekende dingen uit het oog verliezen en te weinig moeite doen om er meer van te maken.</p>
      <a text="(Applaus)"/>
      <p sl="de">Vaak zijn grote inspanningen nodig om na de uitbreiding van de Europese Unie ook de Europese integratie te verdiepen. Maar zijn deze inspanningen niet veel aantrekkelijker dan het eventuele terugvallen in vijandigheden? Het is oneindig veel beter om gezamenlijk aan het overwinnen van crises en het oplossen van problemen te werken dan er alleen voor te staan.</p>
      <a text="(Applaus)"/>
      <p sl="de">Het grootste ongeluk dat de Europese volkeren kan overkomen is een herhaling van onenigheid. Laten we daarom op een dag als vandaag zoeken naar de dingen die ons verenigen. De rechten en vrijheden waar ik het over had, vormen hiervan de kern, vormen het midden van onze samenleving en ook van deze Europese Unie en onze waardengemeenschap. Dat zijn de dingen die ons verenigen. Uit dit midden vloeit de essentiële, misschien wel enige belangrijke verplichting voort die ons als burgers van Europa is opgelegd. We moeten bereid zijn deze rechten en vrijheden te verdedigen. De verdediging van de vrijheid vormt de kern van Europa.</p>
      <a text="(Applaus)"/>
      <p sl="de">We hebben geleerd dat de vrijheid ondeelbaar is. Vrijheid kan niet voor één deel van het volk worden verwezenlijkt, terwijl het andere gedwongen is in onvrijheid te leven, zoals dit in Duitsland het geval was. Met de val van de Berlijnse Muur, de val van het IJzeren Gordijn in Europa werden niet alleen de Oost-Duitsers en bijna alle volkeren in Oost- en Midden-Europa bevrijd. Door deze val werd ook de vrijheid van heel Europa vervolledigd. Daarom kunnen de Europese volkeren de dingen die hun eigen zijn in de waarste zin van het woord alleen in de gemeenschap zoeken. We moeten onze vrijheid in de gemeenschap bewaren, dan hebben we ook een goede toekomst voor de boeg.</p>
      <p sl="de">De afgelopen eeuw met zijn hoogte- en zijn vreselijke dieptepunten heeft ons geleerd dat de geschiedenis niet een raadselachtig lot is dat de volkeren treft. De geschiedenis is in de eerste plaats gewoon datgene wat mensen doen. Het handelen van de mensen valt echter niet alleen te beïnvloeden door eisen te stellen, maar vooral door elkaar een voorbeeld te geven. Wat voor de individuele burger geldt, geldt ook voor afgevaardigden, voor regeringen en hele volkeren. We kunnen niet zomaar verwachten dat de burger een vredelievende, democratische houding aan de dag legt. We moeten zelf het goede voorbeeld geven. Daarom wil ik u vragen om een dringend beroep te doen op de volkeren van Europa: laat ons in alles wat wij doen datgene wat ons verenigt zoeken, bevorderen en verdedigen! Ik ben dankbaar dat ik verantwoordelijkheid heb mogen dragen – en als burger natuurlijk nog steeds verantwoordelijkheid draag – voor mijn herkomstregio Brandenburg, voor het verenigde Duitsland, mijn geliefde vaderland, en voor Europa, waarvan de eenheid bepalend is voor ons lot en onze toekomst.</p>
      <p sl="de">Ik dank u hartelijk voor uw aandacht.</p>
      <a text="(Luid en langdurig applaus)"/>
    </intervention>
    <intervention id="4-145" speaker_id="28269" name="De Voorzitter" is_mep="True" mode="spoken">
      <p sl="nl">Zoals u hebt laten zien, mijnheer De Maizière, begon onze hereniging – de Duitse hereniging – al eerder omdat we onze houding veranderden, onze houding tegenover onze gemeenschappelijke Europese geschiedenis en onze gemeenschappelijke Europese toekomst. Maar het meest opwindende moment was natuurlijk 3 oktober 1990.</p>
      <p sl="nl">U zult zich hebben gerealiseerd dat ik de voormalige voorzitter van het Europees Parlement Hans-Gert Pöttering niet heb verwelkomd, omdat, Hans-Gert, jij een van ons bent. Je zit hier elke dag en werkt met ons samen, maar het doet ons veel genoegen je op een ereplaats onder ons te zien.</p>
      <p sl="nl">Nu zal onze tweede illustere spreker, Jacques Delors, het woord nemen. Eerst was hij adviseur van de premier van Frankrijk, Jacques Chaban-Delmas. Later was hij tweeënhalf jaar lid van het Europees Parlement. Waarschijnlijk herinnert niet iedereen zich dat. Later was hij ook minister van Economische Zaken en Financiën. Hij vervulde twee termijnen lang de functie van voorzitter van de Europese Commissie. Hij leidde het interne-marktproject en was een belangrijke speler bij het opstellen en uitvoeren van het Verdrag van Maastricht, dat van groot belang was voor de hele Europese Unie. Hij was de oprichter en de voorzitter van de denktank Notre Europe en stond aan de basis van nog een aantal andere initiatieven.</p>
      <a text="(Applaus)"/>
    </intervention>
    <intervention id="4-146" speaker_id="photo_generic" name="Jacques L.J. Delors" is_mep="True" mode="spoken">
      <p sl="fr">voormalig voorzitter van de Europese Commissie. – Mijnheer de Voorzitter, mijnheer De Maizière, mijnheer Van Rompuy, mijnheer Barroso, Excellenties, leden van het Europees Parlement, dames en heren, er zat amper een jaar tussen de val van de Berlijnse muur en de eenwording van Duitsland.</p>
      <p sl="fr">Gedurende het hele jaar 1989 lieten de Europese volkeren van zich horen: in Polen leidden de gebeurtenissen die begonnen met de stakingen in Gdansk in de zomer van 1980 tot de overeenkomsten van Belvedere tussen februari en april 1989 en de eerste vrije verkiezingen op 4 juni 1989; in Tsjecho-Slowakije werd herdacht dat Jan Palach zichzelf in brand stak; in Hongarije lieten mensen van zich horen bij de begrafenisplechtigheid van Imre Nagy die eindelijk was gerehabiliteerd; in Bulgarije werd president Zhivkov tot aftreden gedwongen; en natuurlijk in Oost-Duitsland, waar steeds meer mensen deelnamen aan vreedzame demonstraties. De eisen van de volkeren wonnen aan kracht en op 2 mei 1989 gingen de grenzen tussen Hongarije en Oostenrijk open, waardoor sommige Oost-Duitsers de oversteek naar het westen konden maken.</p>
      <p sl="fr">Wij hebben dus een van die versnellingen in de geschiedenis meegemaakt, die ons allen eerlijk gezegd heeft verrast, dat moeten we toegeven. Sommigen van ons voelden aan dat er sprake was van een toenemende onbalans in de communistische landen, maar niemand kon voorzien dat de zaak zo snel tot ontploffing zou komen. In 1989 was er sprake van een opmerkelijke verandering op veel plaatsen in de wereld. Ik denk onder andere aan het einde van de dictatuur van Pinochet in Chili en de opstand op het Tiananmenplein in China.</p>
      <p sl="fr">Om op Europa terug te komen, de gebeurtenissen van 1989 hadden ieder ogenblik kunnen uitlopen op hardhandige repressies of bloedige conflicten kunnen veroorzaken en kunnen uitmonden in een lange periode van instabiliteit en bedreiging voor de vrede. Dat is niet gebeurd. Dat is de tweede les, na die van de opstand van de volkeren. Wij, die deze gebeurtenissen hebben meegemaakt, hebben de plicht om erover te getuigen.</p>
      <p sl="fr">De nieuwe generaties moeten namelijk leren over deze periode, omdat ze het niet zelf hebben meegemaakt. Zij leven nu in welvaart en vrede, terwijl ze zien hoe de wereld wordt opgeschud door spanningen en opstanden. Zij hebben dus slechts een door de media bepaald beeld van geweld en haat. Zij moeten echter ook het belangrijke feit in hun geheugen prenten dat de Europeanen, dankzij de wijsheid van een aantal wereldleiders in de jaren 1989 en 1990, een overgang hebben kunnen meemaken die weliswaar vol emotie was, maar zonder veel bloedvergieten en gevaarlijke besmetting.</p>
      <a text="(Applaus)"/>
      <p sl="fr">Ik zal de namen van al die leiders niet noemen – dat heeft de heer De Maizière al gedaan –, die leiders waarvan ik de onverstoorbaarheid en wijsheid al prees, uit angst om iemand te vergeten, gevoeligheden te raken of zelfs verkeerd begrepen te worden. Ik moet opmerken dat enkelen van hen helaas in ongenade zijn gevallen bij hun volkeren en opvolgers. Ik ben ervan overtuigd dat de geschiedenis deze vergissingen en verzwijgingen zal bijstellen en de waarheid over deze gebeurtenissen duidelijk zal maken.</p>
      <p sl="fr">Laten we echter nog eens terugkomen op de schok die de val van de Berlijnse muur heeft veroorzaakt op 9 november 1989. Zelfs voordat politici en diplomaten weer op adem waren gekomen, moest de Europese Gemeenschap reageren, al was het maar onder verwijzing naar de bepalingen van het Verdrag van Rome dat de heer De Maizière noemde. Op 11 november, nadat ik de leden van de Europese Commissie in een spoedvergadering bijeen had geroepen, verklaarde ik in een interview met de Duitse televisie, dat de Oost-Duitsers vrij waren om te kiezen, en dat er een plaats voor hen was in de Europese Gemeenschap. Ik voegde eraan toe, en ik citeer: "Wij zijn een grote gemeenschap, waarbinnen wij samen aan onze toekomst bouwen om de geschiedenis beter te beheersen, in ons aller belang."</p>
      <p sl="fr">Op dat moment kon er niet meer over worden gezegd. Het was mijn plicht om een boodschap van welkom en hoop te laten horen aan onze Oost-Duitse broeders, maar tegelijkertijd deed ik mijn best om de gevoelens van angst en ongerustheid van veel mensen te verminderen. Vervolgens nam het aantal ontmoetingen tussen leiders op wereldniveau snel toe, tussen de Verenigde Staten en de Sovjet-Unie, tussen deze laatste en de Europeanen, en ook tussen Oost- en West-Duitsland en de vier geallieerde machten van de Tweede Wereldoorlog, het zogenaamde "twee plus vier"-proces. Tegelijkertijd vorderden de onderhandelingen tussen de regering van de Bondsrepubliek Duitsland en de vertegenwoordigers van de DDR, en voornamelijk tussen de heren De Maizière en Kohl.</p>
      <p sl="fr">Er moet gezegd worden dat er binnen de Europese Gemeenschap veel vragen werden gesteld over deze geheel nieuwe politieke situatie. De Europese Gemeenschap kon echter de eenwording van de twee Duitslanden tenslotte alleen maar goedkeuren en steunen, en dat gebeurde in de vergadering van de Europese Raad op 24 april 1990 in Dublin. Door zo te handelen en door kennis te nemen van de waarborgen met betrekking tot de duurzaamheid en de rechtvaardigheid van de regelingen van het "twee plus vier"-proces, bleef de Gemeenschap trouw aan de eigen waarden: vrede, onderling begrip tussen de volkeren, solidariteit, in het bijzonder met alle Duitsers, zowel uit het oosten als uit het westen. Ik geloof nu eenmaal dat het bestaan van de Gemeenschap, en niet alleen vanwege de materiële welvaart, tijdens de donkere jaren altijd een voorbeeld en een inspiratiebron is geweest voor de volkeren die onder het communistische juk leefden.</p>
      <p sl="fr">Laat ik u er namelijk aan herinneren dat de Gemeenschap inspeelde op de gebeurtenissen. Reeds in juli 1989 – de heer Dumas weet het nog, hij was een van de betrokkenen –, zelfs nog voor de val van de muur, zorgde de Europese Commissie ervoor dat de G7 een steunplan aannam ten behoeve van de Midden- en Oost-Europese landen. De geest van openheid en de bereidheid tot uitbreiding waren reeds formeel bekrachtigd. Toch mag gezegd worden dat de Duitse kwestie na de val van de muur een grote zorg was. Welke weg zou het verenigde Duitsland kiezen?</p>
      <p sl="fr">Op 19 november 1989 kwam op initiatief van de heer Mitterrand een buitengewone Europese Raad bijeen, die de weg vrij maakte voor regulier overleg tussen de twee Duitslanden en hun partners. In een lange toespraak maakte kanselier Kohl de balans op van de situatie, die natuurlijk niet anders dan instabiel kon zijn. De versnelling van de geschiedenis was in volle gang.</p>
      <p sl="fr">Het Europees Parlement was ook erg actief en bijzonder oplettend in deze periode. De debatten weerspiegelden de vragen over de toekomst van Duitsland en het risico, waar veel afgevaardigden bang voor waren, dat het Europese integratieproces, dat juist was bevorderd door de Europese Akte van 1987, zou vertragen. Op 28 november 1989 nam het Europees Parlement een zeer belangrijke resolutie aan, waarin werd gesteld, ik citeer: "Alle Europese volkeren, met inbegrip van het Poolse volk, hebben overeenkomstig de slotakte van Helsinki, het recht om in de toekomst te leven binnen veilige grenzen zoals die momenteel zijn vastgesteld". Het Europees Parlement verwees hierbij naar een van de moeilijkste debatten, dat uitmondde in het handhaven van de Oder-Neisse-grens.</p>
      <p sl="fr">Op 17 januari 1990 bevestigde ik, als voorzitter van de Europese Commissie, voor het Europees Parlement, ik citeer: "Oost-Duitsland is een specifiek geval. Dat land heeft zijn plaats in de Gemeenschap als het dat wil." In verband met dit vooruitzicht installeert het Parlement een tijdelijke commissie om een onderzoek uit te voeren naar de gevolgen van de Duitse eenwording voor de Europese Gemeenschap. Deze commissie, die bestond uit – dat benadruk ik – zeer ervaren mensen, waaronder verschillende ministers van Buitenlandse Zaken, heeft op doelmatige wijze bijgedragen aan het wegnemen van twijfels en aan het voorbereiden van de integratie van de Oost-Duitse deelstaten. Laten we het nog eens herhalen voor de sceptici van welke kant dan ook: dankzij het Europees Parlement is de pluralistische en levende democratie geen hol concept, maar een realiteit. Dat is toen wel aangetoond.</p>
      <a text="(Applaus)"/>
      <p sl="fr">Alles welbeschouwd, welke moeilijkheden de Europese integratie ook moet overwinnen, het is onjuist om de verworvenheden en de invloed ervan te onderschatten. Ik zal uiteraard niet proberen om een rangorde aan te geven van de ideeën en feiten die deze grote vrijheidsbeweging hebben beïnvloed.</p>
      <p sl="fr">Het belangrijkste is waarschijnlijk het vermogen van de volkeren om zich te verzetten tegen onderdrukking, om hun hang naar vrijheid te uiten, om hun moed op kalme wijze te tonen. Toch wil ik de oproepen van Johannes Paulus II niet ongenoemd laten en in het bijzonder zijn woorden aan het Poolse volk op een cruciaal moment: "Wees niet bang!" Ook het vastberaden, open en edelmoedige beleid van West-Duitsland richting de DDR gedurende de jaren die voorafgingen aan de val van de muur vergeet ik niet.</p>
      <p sl="fr">De vrijheid heeft gezegevierd, maar vrijheid heeft ook verplichtingen. Het verdrag over de Duitse eenwording zorgde voor een dubbele uitdaging. De eerste uitdaging was het begrip tussen de West-Duitsers en de Oost-Duitsers. Deze uitdaging werd aangegaan met veel scherpzinnigheid, begrip en edelmoedigheid. De tweede uitdaging lag op het economische en sociale vlak en was even moeilijk. Er werd een uitzonderlijke inspanning geleverd, bestaande uit een massale overdracht van middelen van het westen naar het oosten, ter grootte van jaarlijks 4 à 5 procent van het nationaal product van West-Duitsland, dames en heren, wat neerkomt op 1 400 miljard euro in twintig jaar, zonder de andere bijdragen te vergeten in de vorm van technische hulp om de economie van het oosten te herstructureren.</p>
      <p sl="fr">Om de bereikte resultaten met een enkel getal te illustreren, kan ik opmerken dat het inkomen per inwoner in het oosten van Duitsland in twintig jaar tijd is gestegen van 40 naar 73 procent van het inkomen in het westen. De inspanning zal de komende jaren worden voortgezet dankzij het handhaven van de solidariteitsbelasting – als ik het goed begrepen heb tot 2019. De Duitsers zijn het hier zelf mee eens. Er is nog veel te doen, zowel op het gebied van mentaliteit als op het gebied van sociaaleconomische structuren.</p>
      <p sl="fr">De Europese Gemeenschap van zijn kant heeft de landen van het oosten laten profiteren van het sociale en economische cohesiebeleid, dat de afgevaardigden goed kennen. Hoewel de betreffende bedragen niet van dezelfde orde waren als van de inspanningen van de Duitsers, gaven de Europese bijdragen wel aan dat de Oost-Duitsers volledig en volwaardig deelnamen aan het Europese avontuur, aan de toename van personele en technische uitwisselingen en de reguliere dialoog tussen de Europese Commissie en de leiders van de nieuwe deelstaten. Ik had persoonlijk graag gezien dat de Commissie meer had gedaan, maar de Duitse leiders hadden me, uit bezorgdheid om de reacties van hun partners, gevraagd om niet verder te gaan in de inspanningen die vanuit de structuurfondsen werden geleverd.</p>
      <p sl="fr">Dames en heren, twintig jaar later, terwijl het Europese avontuur afgezien van de financiële crisis veel vragen oproept, staan de 27 landen voor een historische verantwoordelijkheid: de Europese integratie verdiepen of van dag tot dag leven dankzij compromissen, die weliswaar nodig zijn maar geen toekomst bieden.</p>
      <a text="(Applaus)"/>
      <p sl="fr">Hoe kunnen wij, op de dag dat wij met vreugde de Duitse eenwording vieren, nalaten om dit land te vragen naar zijn visie op de toekomst van Europa? Het verenigde Duitsland is de sterkste economische macht van de 27 landen die de Unie vormen. Om slechts een cijfer te noemen: het vertegenwoordigt 25 procent van het bbp van de Economische en Monetaire Unie (EMU). Ik noem de EMU, omdat die, of we dat nu willen of niet, de sterkste band vormt tussen de Europese landen die dezelfde munt delen, met de rechten maar ook de plichten die daarbij horen. Velen in Europa lijken dat wel eens te vergeten.</p>
      <a text="(Applaus)"/>
      <p sl="fr">In geopolitiek opzicht bevindt Duitsland zich nu tussen de Europese Unie en de rest van het grote Europese continent. Dat is een sterke en in veel opzichten aantrekkelijke positie, die zowel in Duitsland als daarbuiten veel vragen oproept. De Duitsers zelf erkennen dat, zoals blijkt uit het witboek over de veiligheid in Duitsland. Ik citeer: "Gezien de omvang, het demografisch gewicht, de economische kracht en geografische positie in het hart van het continent, moet het verenigde Duitsland een belangrijke rol spelen in de vormgeving van het Europa van morgen en daarna."</p>
      <p sl="fr">Er is dus geen sprake meer van de periode van voor 1989, toen Duitsland blijk gaf van terughoudendheid en tact, om redenen waarvoor iedereen begrip en zelfs dankbaarheid kon opbrengen. Die terughoudendheid spoorde de successievelijke Duitse regeringen aan om zich in de voorhoede te scharen van de Europese integratie, met name toen het ging om het afschaffen van de krachtige Duitse mark – ik zeg krachtige Duitse mark, omdat het tien mark is en het symbool van de Duitse opleving – ten gunste van de euro, de gemeenschappelijke munt.</p>
      <p sl="fr">Deze woorden komen niet voort uit nostalgie. Het is een oproep van een van de activisten in Europa, die nu aan Duitsland is gericht, waarvan wij de eenwording vieren, maar die voor alle lidstaten geldt. Zijn de waarden die de grondleggers van Europa ons hebben nagelaten nog steeds van betekenis en zijn zij nog steeds leidend? De erfenis die wij hebben gekregen heeft meer betrekking op de vraag waarom we samen willen leven dan op de verdragen, die vooral noodzakelijke institutionele regelingen zijn.</p>
      <p sl="fr">Ik zou echter niet willen besluiten met deze weliswaar noodzakelijke vragen, op deze enigszins pessimistische toon. Nee, zeker niet! In mijn geheugen en in mijn hart staat die nacht van 3 oktober gegrift, toen de heer Barón Crespo, Voorzitter van het Europees Parlement, en ik de eer en het genoegen hadden om te zijn uitgenodigd voor die gedenkwaardige avond in de oude Rijksdag. De leiders van West- en Oost-Duitsland waren bijeen in innige eensgezindheid, in een plechtige en vreugdevolle sfeer. Alle Europeanen zouden die diepe emotie hebben gedeeld.</p>
      <p sl="fr">Na afloop van de ceremonie, toen ik door de straten van Berlijn liep, wilde ik de gevoelens van het volk ervaren. Ook daar was slechts sprake van ernst en vreugde, zonder uitbundigheid of opzichtige uitingen. Het was een rustige nacht, waarin iedereen terugdacht aan de scheidingen uit het verleden, aan de angst van families die uiteengerukt waren door een gebeurtenis in de geschiedenis. Een rustige nacht, waarin ik ook dacht aan het Europa dat uit de haat en de conflicten tevoorschijn was gekomen, een Europa waarvan ik wilde dat het zowel verenigd, sterk als edelmoedig zou zijn.</p>
      <p sl="fr">U zult met me eens zijn dat er nog zo veel te doen is om de verworvenheden te versterken en de toekomst tegemoet te gaan.</p>
      <a text="(Het Parlement geeft de spreker een staande ovatie)"/>
    </intervention>
    <intervention id="4-147" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer Delors, wij herinneren ons dat u begin 1990 op het Europacollege in Brugge over de hereniging van Duitsland sprak. U noemde de Duitse hereniging toen het beste middel voor een betere coördinatie in Europa en een betere toekomst voor Europa. Het was een groots, vooruitziend betoog.</p>
      <p sl="nl">En ook voor uw toespraak van vandaag wil ik hartelijk bedanken.</p>
      <p sl="nl">Voorts wil ik onze hooggeachte gasten uit Spanje, uit Frankrijk, uit Duitsland, en de voorzitters van onze instellingen, de Commissie en de Raad, graag bedanken voor hun aanwezigheid onder ons. Wij zullen nu luisteren naar het Europese volkslied.</p>
    </intervention>
  </section>
  <section id="creitem22" title="11. Stemmingen (voortzetting)">
    <intervention id="4-150" speaker_id="28576" name="De Voorzitter" is_mep="True" mode="spoken">
      <p sl="nl">Wij gaan verder met de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem23" title="11.1. Conferentie over biodiversiteit - Nagoya 2010 (stemming)">
    <intervention id="4-153" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik zal het heel kort houden. Ik wil met deze korte motie van orde enerzijds mijn bewondering uitspreken voor de grote musicus Beethoven en anderzijds mijn afkeuring voor het feit dat ons regelmatig een Europees volkslied wordt opgedrongen, dat is verdwenen in …</p>
      <a text="(Protest)"/>
      <a text="(Spreker wordt door de Voorzitter onderbroken)"/>
    </intervention>
    <intervention id="4-154" speaker_id="4342" name="Joseph Daul" is_mep="True" mode="spoken">
      <p sl="fr">Mijnheer de Voorzitter, ik ben geschokt door die woorden.</p>
      <a text="(Applaus)"/>
      <p sl="fr">Uit respect voor vrijheid, vrede en wat onze burgers hebben doorgemaakt, vraag ik simpelweg dat, als deze heren fatsoenlijk willen zijn en mijn respect willen, zij hun salaris als Europees afgevaardigde, dat door Europa wordt betaald, niet langer aannemen.</p>
      <a text="(Applaus)"/>
    </intervention>
    <intervention id="4-155" speaker_id="28576" name="De Voorzitter" is_mep="True" mode="spoken">
      <p sl="nl">Mijnheer Gollnisch, ik ben een heel vriendelijk en geduldig mens, maar het woord is niet aan u. Dit is geen motie van orde. Als u doorgaat met schreeuwen, zult u vriendelijk naar buiten worden gebracht.</p>
    </intervention>
    <intervention id="4-157" speaker_id="96738" name="Sandrine Bélier" is_mep="True" mode="spoken">
      <p sl="fr">Mijnheer de Voorzitter, dames en heren, ik verzoek u in aanmerking te nemen dat de exacte en originele formulering van paragraaf 35 van de resolutie waarover wordt gestemd en waarin wordt benadrukt dat het belangrijk is dat biodiversiteit onder de sociale verantwoordelijkheid van ondernemingen valt, de Franse versie is en dat die versie moet worden gebruikt. Bovendien moet het woord "sociale", dat is verdwenen in de Engelse versie, weer worden ingevoegd en moet de versie worden gecorrigeerd.</p>
    </intervention>
    <intervention id="4-159" speaker_id="96738" name="Sandrine Bélier (Verts/ALE" is_mep="True" mode="spoken">
      <p sl="fr">Mijnheer de Voorzitter, u heeft ons gevraagd om voor de originele tekst van paragraaf 16 te stemmen. Er was echter een aparte voorafgaande stemming en paragraaf 16 is geamendeerd. Er waren twee verschillende stemmingen. Wij hebben daarom voor de originele tekst gestemd, maar niet voor het amendement.</p>
    </intervention>
    <intervention id="4-161" speaker_id="38398" name="Esther de Lange" is_mep="True" mode="spoken">
      <p sl="en">Mijnheer de Voorzitter, voordat we overgaan tot de eindstemming – en hoewel ik erg blij ben met het feit dat we amendement 1 hebben aangenomen – denk ik dat mevrouw Bélier van de Groenen gelijk heeft. U hebt echt gevraagd om te stemmen over de oorspronkelijke paragraaf.</p>
      <p sl="en">Op de schermen zagen we vervolgens dat we over amendement 1 hadden gestemd. Om de Groenen recht te doen, denk ik dat we opnieuw over amendement 1 moeten stemmen.</p>
      <p sl="en">Als amendement 1 wordt aangenomen, komt de oorspronkelijke paragraaf te vervallen.</p>
    </intervention>
    <intervention id="4-162" speaker_id="28576" name="De Voorzitter" is_mep="True" mode="spoken">
      <p sl="nl">Het kan komen doordat ik Grieks spreek, een taal die niet veel mensen beheersen, en dat ik het snel spreek om iedereen hier ter wille te zijn. Als ik het wel heb, heb ik eerst amendement 1 in hoofdelijke stemming gebracht en vervolgens …</p>
      <a text="(Protest)"/>
      <p sl="nl">Goed, ik vertrouw erop dat u gelijk hebt. Ik vermoed, als ik me niet vergis, dat amendement 1 wordt verworpen en dat de oorspronkelijke tekst wordt aangenomen, maar ik zal het doen.</p>
      <p sl="nl">Ik zal teruggaan naar amendement 1 in hoofdelijke stemming. Er kan worden gestemd.</p>
      <a text="(Amendement 1 wordt in hoofdelijke stemming aangenomen)"/>
    </intervention>
  </section>
  <section id="creitem24" title="11.2. Bazel II en herziening van de Richtlijn Kapitaalvereisten (RKV 4) (A7-0251/2010, Othmar Karas) (stemming)"/>
  <section id="creitem25" title="11.3. Gezondheidsstelsels in de landen van Afrika ten zuiden van de Sahara en de volksgezondheid in de wereld (A7-0245/2010, Véronique De Keyser) (stemming)"/>
  <section id="creitem26" title="11.4. Cohesie in de EU en regionaal beleid na 2013 (stemming)"/>
  <section id="creitem27" title="11.5. De toekomst van het Europees Sociaal Fonds (B7-0535/2010&#10;) (stemming)">
    <intervention id="4-167" speaker_id="23819" name="Csaba Őry" is_mep="True" mode="spoken">
      <p sl="hu">Aan Amendement 1 dat door veertig Parlementsleden is ingediend, willen we de passage ”en met zijn eigen regels” toevoegen, die in het Engels als volgt luidt: ”but with its own rules”. Over het mondelinge amendement heb ik overeenstemming bereikt met de anderen, ook met de collega’s die het amendement hadden ingediend.</p>
    </intervention>
  </section>
  <section id="creitem28" title="12. Samenstelling commissies en delegaties: zie notulen"/>
  <section id="creitem29" title="13. Stemverklaringen">
    <intervention id="4-174" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, collega Mathieu stelde voor om voorlopig nog geen kwijting te verlenen voor de begroting van de Europese Politieacademie voor het begrotingsjaar 2008 en mijn fractie, de PVV, vond dat uiteraard geheel terecht. Het dossier van de Politieacademie leest namelijk als een regelrechte Hercule Poirot-thriller. Slecht management, een fraudegevoelig boekhoudsysteem, velerlei financiële onregelmatigheden en bijzonder creatief omgaan met het budget, onrechtmatig gebruik van middelen, en ga zo maar door. Het was zelfs zo erg dat uiteindelijk OLAF, het bureau voor fraudebestrijding van de EU, zich ermee moest gaan bemoeien.</p>
      <p sl="nl">Het is goed dat er onderzoek wordt gedaan en dat fraude bestreden wordt. Maar was het niet veel beter geweest om fraude vanaf het begin te voorkomen? Hoe kon dit gebeuren? Waarom was er kennelijk te weinig controle? Dit is weer zo'n voorbeeld waar de burger bij staat en hoofdschuddend naar kijkt. Namens de Nederlandse burgers het uitdrukkelijke verzoek om deze hele Europese politiepoppenkast zo snel mogelijk af te schaffen en het echte politiewerk maar over te laten aan de nationale Hercule Poirot's.</p>
    </intervention>
    <intervention id="4-176" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, ik heb voor dit initiatief gestemd om de massale schending van mensenrechten en het gebruik van verkrachting te veroordelen als oorlogswapen tegen vrouwen, jongens, meisjes en baby’s; om degenen die hierbij betrokken zijn aansprakelijk te stellen; om een grotere betrokkenheid te eisen van de VN naar aanleiding van het mislukken van het optreden van de VN-stabilisatiemissie (MONUSCO) in de Democratische Republiek Congo; om een politieke oplossing van het gewapende conflict te eisen, die gevonden moet worden in hervatting van de dialoog over het vredesproces; en om meer betrokkenheid te eisen van het gebied van de Grote Meren teneinde de vrede en de stabiliteit in de regio te bevorderen.</p>
    </intervention>
    <intervention id="4-178" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, Ik heb met genoegen voor dit voorstel gestemd. Tijdens de vorige plenaire vergadering hebben we voor een resolutie gestemd waarin de Iraanse regering werd gevraagd de executie door steniging van Sakineh Mohammadi-Ashtiani op te schorten. Dat is gebeurd in afwachting van een herziening van het vonnis, maar die herziening is gewoonweg bizar. Ze schijnt nu schuldig te zijn bevonden aan moord, ondanks het feit dat een andere man al schuldig aan die moord is bevonden. Die is nu vrijgelaten op grond van het feit dat de kinderen van Ashtiani de moordenaar van hun vader zouden hebben vergeven.</p>
      <p sl="en">Deze beschuldiging van moord is gebaseerd op gerechtelijke documenten die geen standhouden. We moeten onze invloed aanwenden om meer druk op de Iraanse regering uit te oefenen om de executie permanent op te schorten en haar misschien asiel te geven in Brazilië, wat de Braziliaanse president heeft aangeboden.</p>
    </intervention>
    <intervention id="4-180" speaker_id="28127" name="Lena Ek" is_mep="True" mode="spoken">
      <p sl="sv">Mijnheer de Voorzitter, volgens de Verenigde Naties werden in 2009 in het Oosten van Congo ten minste 8 300 verkrachtingen gepleegd als oorlogshandeling. In het eerste kwartaal van 2010 werden 1 244 vrouwen verkracht. Dat zijn gemiddeld 14 verkrachtingen per dag waar we weet van hebben, want naast die aantallen zijn er gigantisch veel onbekende gevallen. Het is verschrikkelijk dat dit is doorgegaan zonder sterke veroordeling van de internationale gemeenschap, en ook Europa heeft een bijzondere verantwoordelijkheid met betrekking tot Congo.</p>
      <p sl="sv">Seksueel en gendergerelateerd geweld moet altijd als oorlogsmisdaad en misdaad tegen de menselijkheid worden beschouwd. Het is een schande dat de internationale gemeenschap zo lang de gewelddaden tegen vrouwen en kinderen in Congo heeft genegeerd. Ik ben daarom erg blij met het engagement waar de speciale vertegenwoordiger van de VN, Margot Wallström, blijk van geeft. Haar werkzaamheden zullen ertoe bijdragen dat de blik van de wereld zal rusten op Congo en zijn leiders. Het is nu echter de hoogste tijd dat we allemaal de ogen openen. Daarom steun ik van ganser harte de resolutie die vandaag door de plenaire vergadering is aangenomen. Laten we de vrouwen en kinderen in Afrika nooit weer de rug toekeren.</p>
    </intervention>
    <intervention id="4-182" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, ik heb voor deze zonder twijfel belangrijke resolutie gestemd omdat hiermee betere bescherming en waarborgen worden geboden als het gaat om toekomstige boringen in alle zeeën, maar vooral in kwetsbare zeeën en zeeën die vanwege specifieke kenmerken ontzien moeten worden.</p>
      <p sl="it">Het is van belang dat er gewezen wordt op de verantwoordelijkheid en financiële aansprakelijkheid van de ondernemers die zich met deze lucratieve activiteit bezighouden. De nodige voorzorgsmaatregelen moeten worden genomen om te voorkomen dat in onze zeeën gebeurt wat zich elders heeft voorgedaan, bijvoorbeeld in de Golf van Mexico.</p>
      <p sl="it">Milieubescherming betekent uiteraard niet dat het recht op ondernemersinitiatief moet worden opgeheven, maar – zoals commissaris Oettinger ook heeft aangegeven – in de samenwerking met derde landen moet de nodige voorzorg worden betracht om de veiligheid in onze zeeën te waarborgen.</p>
    </intervention>
    <intervention id="4-183" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, dames en heren, voor mij is de aardoliewinning in Europa een uitermate belangrijk onderwerp. Daarom heb ik afgelopen juli een schriftelijke vraag hierover ingediend. De ramp die zich in april in de Golf van Mexico heeft voorgedaan heeft een alarmbel doen rinkelen waar we niet luchtig overheen moeten stappen. In Europa kunnen dit soort rampen zich immers ook voordoen.</p>
      <p sl="it">Op 21 mei is in de Noordzee een platform waar jaarlijks 200 miljoen ton aardolie wordt gewonnen, geëvacueerd omdat er een ramp dreigde te ontstaan. We moeten ons goed realiseren, waarde collega’s, dat als zo’n ramp in een binnenzee zoals de Middellandse Zee zou plaatsvinden, de onschatbare rijkdom aan biodiversiteit in deze zee op een onoverzienbare schaal zou worden geschaad. Dat heeft de heer Iacolino zojuist ook al gezegd.</p>
      <p sl="it">Uit gegevens van de Europese Commissie blijkt dat de platforms in onze zeeën in 2008 ongeveer 200 miljoen ton aardolie hebben geproduceerd. Dat zijn nog steeds veel te grote aantallen voor een economie die zich van de fossiele brandstoffen moet ontdoen. Onlangs verschenen berichten in de pers dat de Deense regering zich ertoe verbonden heeft om in 2050 volledig onafhankelijk van dit soort energiebronnen te zijn. Dat is een besluit dat veel moeilijke keuzes met zich meebrengt, maar dat een belangrijk referentiekader voor het hele toekomstig milieubeleid van de Europese Unie moet vormen.</p>
    </intervention>
    <intervention id="4-185" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik wil speciaal opmerken dat ik amendement 11 heb gesteund, waarin de Commissie wordt gevraagd om in toekomstige strategieën maatregelen op te nemen die waarborgen bevatten voor de rechten van inheemse volken om de natuurlijke hulpbronnen van hun woongebieden te beheren en te benutten.</p>
    </intervention>
    <intervention id="4-187" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, ik heb tegen deze resolutie gestemd en ik zal uitleggen waarom. Het staat als een paal boven water dat dit een verdienstelijk initiatief is omdat het veel aandacht besteedt aan een wereld, namelijk het gebied ten zuiden van de Sahara, waar het recht op gezondheid nog niet zo ingeburgerd is als zou moeten.</p>
      <p sl="it">Ten aanzien van belangrijker onderwerpen – zoals in mijn optiek de moeder-kind-bescherming, dat wil zeggen de bescherming van zwangere vrouwen en ongeboren kinderen – wordt er evenwel bijzondere nadruk gelegd op de reproductieve gezondheid, en daar maken wij ons zorgen over.</p>
      <p sl="it">Ik ben er evenwel van overtuigd dat we in toekomstige werkzaamheden van het Parlement meer aandacht zullen kunnen besteden aan die gemeenschappen waar de kindersterfte – ik zeg dit nogmaals – nog steeds ontoelaatbaar hoog is.</p>
    </intervention>
    <intervention id="4-188" speaker_id="23894" name="Anna Záborská" is_mep="True" mode="spoken">
      <p sl="sk">Ik kon het verslag van mevrouw De Keyser niet steunen om de eenvoudige reden dat ik niet begrijp wat het Europees beleid op het gebied van seksuele en reproductieve gezondheidszorg betekent.</p>
      <p sl="sk">Ik wil graag een ervaring vertellen uit mijn eigen omgeving: een erkende professor, gynaecoloog, heeft zijn universitaire carrière beëindigd en financieel en professioneel geïnvesteerd in de verbetering van de gezondheidssituatie in de landen van Afrika ten zuiden van de Sahara. Hij heeft klinieken gebouwd, waar hij vrouwen opereerde die na gecompliceerde bevallingen een fistel hadden opgelopen. Zeven jaar later, toen hij al veel vrouwen had geholpen, heeft hij een subsidie aangevraagd bij de Europese Unie om zijn werkzaamheden uit te breiden. Het antwoord was negatief en de motivering absurd. Hij had naar hun zeggen in zijn projecten niet voldaan aan de eis om seksuele en reproductieve gezondheidszorg te verlenen. Ik zou niet weten wat nog beter zou zijn voor de seksuele en reproductieve gezondheidszorg van vrouwen dan het genezen van fistels in de genitaliën en de uitscheidingsorganen. Ik ga er derhalve vanuit dat volgens de instellingen van de Europese Unie seksuele en reproductieve gezondheidszorg botweg neerkomt op een beleid van abortus en anticonceptie. Dit zijn de redenen waarom ik niet voor het verslag kan stemmen.</p>
    </intervention>
    <intervention id="4-190" speaker_id="28354" name="Jan Březina" is_mep="True" mode="spoken">
      <p sl="cs">Ik heb voor de resolutie over de toekomst van het cohesiebeleid gestemd. Het feit dat wij ons nu reeds zo intensief bezighouden met dit onderwerp, terwijl we nog niet eens over officiële programmadocumenten beschikken, is toch wel veelzeggend. Het laat zien dat we vastberaden zijn een sleutelrol te spelen bij de besluitvorming ten aanzien van de nieuwe regels voor de structuurfondsen na 2013 en dat wij dus niet links gelegen kunnen laten worden.</p>
      <p sl="cs">Ik ben het er echter niet mee eens dat het Europees Sociaal Fonds over eigen regels moet beschikken. Wat mij betreft creëren we hiermee het risico dat ooit gepoogd wordt het Sociaal Fonds uit het cohesiebeleid te lichten teneinde het meer binnen het bereik van de rijkere lidstaten te brengen en dientengevolge minder bereikbaar voor de armste. Een dergelijke ontwikkeling zou echt uit den boze zijn. Ik denk ook niet dat iemand die veel gelegen is aan een sterk en doeltreffend cohesiebeleid dat ook maar een moment nastreven kan. Eigen regels voor het Europees Sociaal Fonds zijn wat mij betreft alleen nuttig als het gaat om de specifieke doelstellingen en de thematische afbakening van de werking van het fonds. De regelgeving ten aanzien van de geografische verdeling, de doelstellingen, de aansturing, alsook de monitoringsmechanismen en de concrete mechanismen, dient echter ongewijzigd te blijven.</p>
    </intervention>
    <intervention id="4-191" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik heb voor deze resolutie gestemd en ik wil drie opmerkingen maken. In de eerste plaats zal het van cruciaal belang zijn om het toekomstige cohesiebeleid met de Europa 2020-strategie te verbinden en het daaraan aan te passen, omdat alleen dat voor duurzame economische groei en nieuwe banen kan zorgen. Ook moeten we de rol van sociale maatregelen in het cohesiebeleid versterken om de veranderende democratische situatie te weerspiegelen.</p>
      <p sl="en">In de tweede plaats is een radicale vereenvoudiging van de financieringsregels hard nodig om de EU-middelen toegankelijker te maken op lokaal en ngo-niveau. Vaak zien we dat de buitensporige bureaucratische verantwoordingsplicht meer tijd en energie kost dan de daadwerkelijke uitvoering van projecten.</p>
      <p sl="en">In de derde plaats zal het bij het opstellen van het kader voor de komende financiële periode belangrijk worden om vertegenwoordigers van de regio's en het bedrijfsleven tijdig en op voet van gelijkheid bij het proces te betrekken.</p>
    </intervention>
    <intervention id="4-194" speaker_id="1941" name="Roberta Angelilli" is_mep="True" mode="written">
      <p sl="it">Het voorstel voor een verordening is erop gericht onderdanen uit derde landen onder dezelfde regels inzake de coördinatie van de rechten op sociale zekerheid te laten vallen als onderdanen van de EU, vanaf de inwerkingtreding van Verordening (EG) nr. 883/2004 en de uitvoeringsverordening daarvan. Dankzij dit voorstel kan de Europese Unie al haar burgers het juiste niveau van sociale bescherming bieden. We moeten erop blijven hameren hoe belangrijk het is dat alle Europese en niet-Europese burgers een gelijke behandeling wordt gewaarborgd als het gaat om de sociale zekerheid, omdat dit beginsel opgenomen is in het Handvest van de grondrechten en een nuttig instrument is voor de voltooiing van het proces om de voorschriften op dit gebied te vereenvoudigen. Het delen, handhaven en verder ontwikkelen van de waarden waarop de EU gefundeerd is, zoals de eerbiediging van de mensenrechten, moet gepaard gaan met voorschriften die worden gedeeld en op exact dezelfde wijze toegepast, zonder welke reserves of beperkingen dan ook. Daarom steun ik vol trots en overtuiging het Italiaanse standpunt dat goedkeuring van de verordening behelst. Op deze manier kunnen wij tot een enkel systeem voor de tenuitvoerlegging van Verordening nr. 883/2004 komen en ik hoop dat ook alle andere lidstaten hun standpunt zullen herzien en de nieuwe voorschriften spoedig in hun nationale wetgeving zullen omzetten.</p>
    </intervention>
    <intervention id="4-195" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor deze aanbeveling van de Commissie werkgelegenheid en sociale zaken van het Europees Parlement gestemd omdat de Europese Unie na de inwerkingtreding van het Verdrag van Lissabon en de wijzigingen in de rechtsgrondslagen de regels voor burgers van derde landen opnieuw moet herzien. Deze aanbeveling door het Parlement is van toepassing op de ontwerpverordening, die ervoor moet zorgen dat onderdanen van derde landen die legaal in de EU verblijven en zich in een grensoverschrijdende situatie bevinden aan dezelfde regels voor de coördinatie van socialezekerheidsrechten onderworpen zijn. In deze aanbeveling van het Parlement wordt voorgesteld om de verordening als voorgesteld door de Raad aan te nemen en de aanneming niet verder te vertragen, omdat de nieuwe verordening de uitvoering van procedures zal vereenvoudigen en de gelijke behandeling van legaal in de EU verblijvende onderdanen van derde landen op het gebied van sociale zekerheid zal garanderen. Wat bestrijding van illegale immigratie betreft, verduidelijkt deze verordening bovendien het recht van lidstaten om zelf te beslissen of een persoon legaal op hun grondgebied verblijft.</p>
    </intervention>
    <intervention id="4-196" speaker_id="96977" name="Diogo Feio" is_mep="True" mode="written">
      <p sl="pt">Onderdanen van derde landen die legaal in een van de EU-landen verblijven, en die onder de juridische regels van een andere lidstaat vallen, verkeren vaak in een situatie waarin hun rechtspositie onzeker is of waarin sprake is van conflicterende rechten, en hier moet dringend iets aan gedaan worden. Gelijke behandeling van deze burgers houdt in dat zij dezelfde rechten en plichten moeten hebben, binnen het redelijke, als burgers van EU-landen. Vooral wat betreft sociale voorzieningen is deze gelijke behandeling meer dan gerechtvaardigd, en afstemming tussen de rechtssystemen is een kwestie van rechtvaardigheid.</p>
    </intervention>
    <intervention id="4-998" speaker_id="96899" name="José Manuel Fernandes" is_mep="True" mode="written">
      <p sl="pt">Deze resolutie is erop gericht onderdanen uit derde landen die legaal in de EU verblijven en in een grensoverschrijdende situatie verkeren waarbij ten minste twee lidstaten betrokken zijn, onder dezelfde regels inzake de coördinatie van de rechten op sociale zekerheid te laten vallen als onderdanen van de EU, krachtens de herziene regels die thans in Verordening (EG) nr. 883/2004 en de uitvoeringsverordening daarvan (Verordening (EG) nr. 987/2009) zijn opgenomen. Toen het Commissievoorstel voor het eerst werd ingediend, werd het Europees Parlement geraadpleegd en nam het twee amendementen aan waarmee een verwijzing naar het Handvest van de grondrechten werd vervangen en tevens werd gewezen op een hoog niveau van sociale bescherming als doelstelling van de Europese Unie, hetgeen in de bestaande Verordening (EG) nr. 859/2003 ook het geval was. Ik heb voor deze resolutie gestemd, en daarmee voor goedkeuring van de nieuwe verordening, om de gelijke behandeling van legaal verblijvende onderdanen uit derde landen ten aanzien van de sociale zekerheid mogelijk te maken.</p>
    </intervention>
    <intervention id="4-997" speaker_id="96952" name="Sylvie Guillaume" is_mep="True" mode="written">
      <p sl="fr">Zoals wordt gesteld in het verslag van de heer Lambert, is het volgens mij essentieel dat onderdanen van derde landen en hun gezinnen die legaal in de Europese Unie verblijven, dezelfde rechten en voorrechten hebben als Europese burgers met betrekking tot toegang tot sociale zekerheid. Met deze stemming maakt het Europees Parlement daarom een einde aan ontoelaatbare vormen van discriminatie. Ik betreur echter dat sommige landen, zoals Denemarken en het Verenigd Koninkrijk, niet deelnemen aan de coördinatieregelingen voor onderdanen uit derde landen. Hoe kan de Europese Unie succesvol vereenvoudigde en geharmoniseerde systemen invoeren voor onderdanen van derde landen, als sommige lidstaten deze gemeenschappelijke aanpak niet willen volgen? Weliswaar bestaat er inderdaad een risico van een "Europa à la carte", maar gezien de terughoudendheid van sommige landen, die zich verschansen achter hun nationale identiteit, moeten we iets doen.</p>
    </intervention>
    <intervention id="4-996" speaker_id="96667" name="Alan Kelly" is_mep="True" mode="written">
      <p sl="en">Het voorstel voor een verordening is erop gericht onderdanen uit derde landen die legaal in de EU verblijven en in een grensoverschrijdende situatie verkeren waarbij ten minste twee lidstaten betrokken zijn onder dezelfde regels inzake de coördinatie van de rechten op sociale zekerheid te laten vallen als onderdanen van de EU in het kader van de bovengenoemde verordeningen. De vaststelling van deze wetgeving is een grote stap voorwaarts naar gelijke behandeling binnen de gehele EU voor onderdanen uit derde landen, die vaak slachtoffer zijn van ernstige discriminatie op ons grondgebied. Krachtens deze wetgeving zullen onderdanen uit derde landen zich binnen de Unie kunnen verplaatsen met dezelfde waarborgen inzake hun socialezekerheidsrechten als die van EU-onderdanen.</p>
    </intervention>
    <intervention id="4-197" speaker_id="96788" name="Krzysztof Lisek" is_mep="True" mode="written">
      <p sl="pl">Dames en heren, ik ben zeer verheugd over de uitkomst van de stemming in het Parlement van vandaag inzake de liberalisering van het visumstelsel voor westelijke Balkanlanden. Nu de visumplicht in december 2009 is komen te vervallen voor inwoners van Servië, Montenegro en de Voormalige Joegoslavische Republiek Macedonië, wordt met smart gewacht op een vergelijkbaar besluit ten aanzien van Bosnië en Herzegovina en Albanië. Het openstellen van de Europese Unie voor meer Balkanlanden zal voor alle betrokken partijen tal van positieve zaken met zich meebrengen. Ten eerste is dit een ongekende verbetering voor de gewone burger, die voor zichzelf de Europese Unie kan ervaren en vrij rond kan reizen door alle lidstaten. Ten tweede is dit opnieuw een zeer grote stap op weg naar het doel van stabilisering van de situatie in de regio en het creëren van een positief klimaat voor verdere hervormingen en de toekomstige integratie van alle Balkanlanden in de Europese Unie. Wij zullen echter een vergelijkbaar besluit moeten nemen ten aanzien van de visumplicht voor de inwoners van Kosovo. De inwoners van dit land moeten niet het enige volledig geïsoleerde land van de gehele Balkan worden, en de privileges die verbonden zijn aan het vrij rondreizen door Europa, moeten ook voor deze burgers beschikbaar zijn. Ik ben uitermate blij met het initiatief dat door het Europees Parlement is genomen om het visumstelsel voor Bosnië en Herzegovina en Albanië af te schaffen. Dit betekent een volgende stap in de richting van opname van de Balkanlanden in Europa, een stap die mijn volledige steun heeft.</p>
    </intervention>
    <intervention id="4-198" speaker_id="96742" name="Jean-Luc Mélenchon" is_mep="True" mode="written">
      <p sl="fr">Met deze tekst waarborgen we sociale zekerheid voor onderdanen van derde landen in de hele Europese Unie. In dat opzicht is het een stap voorwaarts. Het is echter betreurenswaardig dat de situatie voor illegale immigranten geheel buiten beschouwing wordt gelaten. Personen die hier illegaal verblijven hebben er ook recht op beschermd te worden. Zowel in Europa als elders moet het verboden worden om te verklaren dat mensen, wie zij ook zijn, niet beschermd zullen worden.</p>
    </intervention>
    <intervention id="4-995" speaker_id="96978" name="Nuno Melo" is_mep="True" mode="written">
      <p sl="pt">Onderdanen van derde landen die legaal op het grondgebied van de EU verblijven, mogen niet het slachtoffer worden van welke vorm van discriminatie dan ook, en moeten, indien nodig, recht hebben op sociale zekerheid, en niet worden gehinderd door conflicterende rechtsregels van de lidstaten. Daarom vind ik het belangrijk dat deze richtlijn wordt aangenomen.</p>
    </intervention>
    <intervention id="4-199" speaker_id="28409" name="Raül Romeva i Rueda" is_mep="True" mode="written">
      <p sl="en">De ontwerpresolutie moet ervoor zorgen dat onderdanen van derde landen die legaal in de EU verblijven en zich in een grensoverschrijdende situatie bevinden waarbij ten minste twee lidstaten zijn betrokken, op grond van de herziene regels van Verordening (EG) nr. 883/2004 en de uitvoeringsverordening (Verordening (EG) nr. 987/2009) onderworpen zijn aan dezelfde regels voor de coördinatie van socialezekerheidsrechten als burgers van de EU. Toen het voorstel van de Commissie voor het eerst werd ingediend, werd het Europees Parlement geraadpleegd en werden twee amendementen aangenomen ter vervanging van verwijzingen naar het Handvest van de grondrechten, waarin ook werd gewezen op een hoog niveau van sociale bescherming als een doelstelling van de Europese Unie, zoals neergelegd in Verordening (EG) nr. 859/2003. Beide amendementen zijn geïntegreerd in het standpunt van de Raad in eerste lezing van 26 juli 2010, als overweging 4 en overweging 7. De Raad stelt een klein aantal amendementen voor: krachtens de rechtsgrondslag van het voorstel, artikel 79, lid 2, onder b), worden enkele overwegingen toegevoegd met betrekking tot de deelname van bepaalde lidstaten (overwegingen 17, 18 en 19). Helaas neemt Denemarken niet deel aan de coördinatieregelingen voor onderdanen van derde landen. Ierland heeft ervoor gekozen om wel deel te nemen, maar het Verenigd Koninkrijk zal dat niet doen en zal daarom de bestaande regels blijven toepassen.</p>
    </intervention>
    <intervention id="4-994" speaker_id="96899" name="José Manuel Fernandes" is_mep="True" mode="written">
      <p sl="pt">Ik steun de benoeming van Lazaros Stavrou Lazarou tot lid van de Rekenkamer, vooral vanwege zijn kennis en ervaring op het gebied van openbaar bestuur, het internationaal belastingprogramma en economische wetenschappen, alsmede vanwege zijn ruime ervaring met toezicht op, en controle en audits van overheidsfinanciën en op het gebied van fraudebestrijding, niet alleen in zijn land maar ook op Europees niveau. Op grond van de hoorzitting die met hem heeft plaatsgevonden en van de functies die hij bekleed heeft, stel ik vast dat hij grote waarde en belang hecht aan informatisering en automatisering van diensten, en aan de decentralisatie van procedures, voor grotere efficiëntie, transparantie en betrouwbaarheid van de informatie en van de overheidsinstellingen.</p>
    </intervention>
    <intervention id="4-201" speaker_id="28409" name="Raül Romeva i Rueda" is_mep="True" mode="written">
      <p sl="en">Hoewel de stemming geheim was, heb ik er geen probleem mee om te erkennen dat aangezien Lazaros Stavrou Lazarou aan alle in artikel 286, lid 1, van het Verdrag betreffende de werking van de Europese Unie neergelegde voorwaarden voldoet, we een positief advies hebben afgegeven voor zijn benoeming als lid van de Europese Rekenkamer.</p>
    </intervention>
    <intervention id="4-993" speaker_id="96899" name="José Manuel Fernandes" is_mep="True" mode="written">
      <p sl="pt">De benoeming van Gijs M. de Vries tot lid van de Rekenkamer zal zeker een meerwaarde hebben voor deze instelling, vooral voor de interinstitutionele samenwerking binnen de Europese Unie en ook voor de evaluatie van de middelen van toezichthoudende instanties van de lidstaten. Wat betreft zijn ervaring bij de Algemene Rekenkamer van Nederland en binnen zijn nationale regering en in het Europees Parlement, wil ik de nadruk leggen op zijn doortastende optreden bij het toezicht op het juist functioneren van openbare aanbestedingsprocedures, en zijn vastberadenheid ten aanzien van de bestrijding van fraude en corruptie, en ten aanzien van garanties voor verantwoording, onafhankelijkheid en integriteit bij de besluitvormingsprocessen van de Rekenkamer.</p>
    </intervention>
    <intervention id="4-203" speaker_id="28409" name="Raül Romeva i Rueda" is_mep="True" mode="written">
      <p sl="en">Hoewel de stemming geheim was, heb ik er geen probleem mee om te erkennen dat aangezien Gijs M. de Vries aan alle in artikel 286, lid 1, van het Verdrag betreffende de werking van de Europese Unie neergelegde voorwaarden voldoet, we een positief advies hebben afgegeven voor zijn benoeming als lid van de Europese Rekenkamer.</p>
    </intervention>
    <intervention id="4-991" speaker_id="96978" name="Nuno Melo" is_mep="True" mode="written">
      <p sl="pt">De Rekenkamer is een instelling die toezicht houdt op de inkomsten en uitgaven van de Europese Unie, en op een goed financieel management. De Rekenkamer is volkomen onafhankelijk bij de uitoefening van deze taken. In de geest hiervan dienen bij de benoeming van personen tot lid van deze instelling criteria van geschiktheid en onafhankelijkheid gehanteerd te worden.</p>
      <p sl="pt">In dit kader is op initiatief van de Raad een aantal personen uit verschillende EU-landen voorgedragen voor benoeming tot lid van de Rekenkamer. Zij hebben allemaal hun Curriculum Vitae overlegd en een vragenlijst beantwoord, en ze zijn gehoord door de Commissie begrotingscontrole. Een meerderheid van die commissie heeft voldoende argumenten aangedragen om hun benoeming als lid van de Rekenkamer te rechtvaardigen, zodat zij hun functie naar behoren en onafhankelijk zullen kunnen uitoefenen.</p>
    </intervention>
    <intervention id="4-205" speaker_id="96846" name="George Becali" is_mep="True" mode="written">
      <p sl="ro">Ik heb voor dit verslag gestemd. Net als de rapporteur ben ik van mening dat het Europees fonds voor aanpassing aan de globalisering steun moet bieden aan overtollig geworden werknemers als gevolg van structurele veranderingen in mondiale handelspatronen. Het feit dat de begrotingsautoriteit in 2010 al acht voorstellen om het fonds in te zetten heeft goedgekeurd, laat zien dat de procedures flexibel zijn en bewijst dat we op succesvolle wijze nieuwe middelen hebben gevonden en deze snel aan de lidstaten toekennen. Ik verwelkom eveneens het feit dat de Commissie een andere bron heeft gevonden van betalingskredieten dan de ongebruikte toekenningen uit het ESF.</p>
    </intervention>
    <intervention id="4-206" speaker_id="96922" name="Izaskun Bilbao Barandica" is_mep="True" mode="written">
      <p sl="nl">Ik sta achter dit initiatief om de mensen die overtollig zijn geworden bij 82 bedrijven in Galicië te helpen weer te integreren in de arbeidsmarkt. Dit ontslaat deze bedrijven op geen enkele manier van hun verantwoordelijkheden uit hoofde van de nationale wetgeving of collectieve overeenkomsten.</p>
    </intervention>
    <intervention id="4-990" speaker_id="96867" name="Maria Da Graça Carvalho" is_mep="True" mode="written">
      <p sl="pt">Overwegende dat Spanje om steun heeft verzocht in verband met het gedwongen ontslag van 703 werknemers bij 82 bedrijven die werkzaam zijn in afdeling 14 van NACE Rev. 2 (vervaardiging van kleding) in de NUTS II-regio Galicië, heb ik voor de resolutie gestemd, omdat ik achter het voorstel van de Europese Commissie sta, met inachtneming van de amendementen daarop van het Europees Parlement. Ik onderschrijf dat het Europees fonds voor aanpassing aan de globalisering (EFG) krachtens artikel 6 van de EFG-verordening moet bijdragen tot de terugkeer van ontslagen werknemers op de arbeidsmarkt; ik herhaal daarbij dat de steun uit het EFG niet in de plaats mag komen van maatregelen die bedrijven krachtens de nationale wetgeving of collectieve arbeidsovereenkomsten moeten nemen, noch van maatregelen ter herstructurering van bedrijven of bedrijfstakken.</p>
    </intervention>
    <intervention id="4-207" speaker_id="96977" name="Diogo Feio" is_mep="True" mode="written">
      <p sl="pt">Het gedwongen ontslag van 702 werknemers bij 82 textielbedrijven rechtvaardigt het verzoek om steun uit het Europees fonds voor aanpassing aan de globalisering dat de Spaanse overheid heeft ingediend. De groeiende werkloosheid in de textiel- en kledingindustrie in de regio Galicië versterkt het externe beeld van een sector die uiterst kwetsbaar is, in alle andere Europese landen (waaronder ook mijn land, Portugal, dat zwaar getroffen is) voor de internationale concurrentie waar deze mee te kampen heeft, met name de concurrentie vanuit landen waar de productiekosten veel lager zijn, zoals ontwikkelingslanden. Door de huidige economische crisis is deze toestand nog verder verergerd. Ik hoop dat de werknemers die hun baan verloren hebben, weer op korte termijn aan de slag kunnen.</p>
    </intervention>
    <intervention id="4-989" speaker_id="96899" name="José Manuel Fernandes" is_mep="True" mode="written">
      <p sl="pt">Met het oog op de gevolgen van deze economische en financiële crisis voor de arbeidsmarkt benadruk ik het belang van een goede uitvoering van het Europees fonds voor aanpassing aan de globalisering (EFG), waarvan helaas slechts een zeer klein deel besteed wordt. Van de 500 miljoen euro die dit jaar via het EFG beschikbaar waren, is slechts 11 procent gebruikt voor de financiering van steunmaatregelen voor ontslagen werknemers. Deze situatie is zorgwekkend en onbegrijpelijk, in het licht van de hoge werkloosheid. Ik wil nog eens in herinnering brengen dat er na verschillende waarschuwingen en rapporten, een alternatieve bron van betalingskredieten naast niet-bestede middelen uit het Europees sociaal fonds gecreëerd is. Gezien de gevolgen die deze crisis in het bijzonder heeft voor de textielsector, vind ik de toekenning van 1 844 700 euro voor de 703 werknemers die bij 82 textielbedrijven in Galicië ontslagen zijn, van groot belang. Ik kan het alleen maar betreuren dat de Portugese regering, in tegenstelling tot de Spaanse regering, geen enkele initiatief heeft genomen voor dergelijke interventies in de districten Braga en Viana do Castelo, een regio die aan Galicië grenst en die hoge werkloosheidscijfers kent, ten gevolge van diverse bedrijfssluitingen.</p>
    </intervention>
    <intervention id="4-208" speaker_id="96706" name="João Ferreira" is_mep="True" mode="written">
      <p sl="pt">Weer drie aanvragen om middelen beschikbaar te stellen uit het Solidariteitsfonds, in verband met de sluiting van weer een aantal fabrieken in Europa, waaronder een textielfabriek in Galicië in Spanje. Alles bij elkaar zijn dit nog eens honderden werknemers die hun baan zijn kwijtgeraakt. We moeten niet vergeten dat het weer een sector betreft die ook in Portugal met ernstige problemen te kampen heeft en bijzonder hard getroffen wordt door de gevolgen van de liberalisering van de internationale handel, zonder dat daar de benodigde beschermende maatregelen genomen zijn. Deze gevolgen kunnen nog veel ernstiger worden, met het besluit om de maatregelen voor de liberalisering van textiel uit Azië nog verder uit te bouwen, onder het mom van humanitaire hulp aan Pakistan, maar in werkelijkheid om tegemoet te komen aan de wensen van de grote importeurs in de EU. Elke nieuwe aanvraag voor dit fonds maakt het weer eens duidelijk dat er dringend maatregelen genomen moeten worden, waar we herhaaldelijk om gevraagd hebben en die gericht zijn op een effectieve bestrijding van de werkloosheid, het stimuleren van de economie, het uitbannen van tijdelijk en slecht betaald werk en het verkorten van de werkweek, zonder verlies van inkomen. Maatregelen die moeten samengaan met de bestrijding van de verplaatsing van de productie en die als geheel een duidelijke breuk vragen met het neoliberale beleid dat duidelijk een economische en sociale ramp in de EU-landen veroorzaakt.</p>
    </intervention>
    <intervention id="4-209" speaker_id="96953" name="Estelle Grelier" is_mep="True" mode="written">
      <p sl="nl">Ik heb ingestemd met het verslag van mevrouw Matera betreffende de beschikbaarstelling van middelen uit het Europees fonds voor aanpassing aan de globalisering (EFG) voor werknemers van ondernemingen in de Spaanse kledingindustrie. Zoals ik in september tijdens het debat over de toekomst van het EFG na 2013 al heb gezegd, betreur ik echter dat dit fonds, dat is ingesteld ter ondersteuning van werknemers die zijn ontslagen "als gevolg van crisis of globalisering", nu niet financieel wordt gewaarborgd in de Europese begroting. In feite vind ik dat het korten op financiële middelen van andere Europese programma's om de financiering van het EFG te waarborgen, geen levensvatbare oplossing voor de lange termijn is. Toen er in de Commissie begrotingscontrole werd gestemd voor beschikbaarstelling van middelen uit het EFG voor de Spaanse werknemers die in het verslag van mevrouw Matera worden genoemd, heb ik daarom samen met de Belgische socialistische afgevaardigde de heer Daerden, herinnerd aan de noodzaak om een eigen begrotingsonderdeel vast te stellen voor dit fonds. Het gaat om de geloofwaardigheid van de Europese Unie met betrekking tot het steunen van burgers die getroffen worden door economische instabiliteit.</p>
    </intervention>
    <intervention id="4-210" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik onthoud mij van stemming uit achting voor de arbeiders in de Spaanse textielindustrie die zijn geslachtofferd in naam van de heilige globalisering. Gezien de situatie waarin zij zijn gestort door het neoliberale beleid dat de Europese Unie voorstaat, zou men tegen de aalmoes kunnen stemmen die de Europese elites hun toestoppen. Het weinige dat hun wordt verstrekt kan echter hun ontberingen verlichten. Dat maakt de opzet van het Europees fonds voor aanpassing aan de globalisering niet minder onverdraaglijk. Het ondersteunt de verplaatsing van de textielindustrie. Het keurt het winstbejag van maatschappelijk onverantwoordelijke miljardairs als Manuel Jove goed. In het rijk der eurocraten is de gemeenschap de enige prijs die hoeft te worden betaald voor een schoon geweten.</p>
    </intervention>
    <intervention id="4-988" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit. Dat is de achtergrond van waaruit het Europees fonds voor aanpassing aan de globalisering (EFG) is ontstaan. Het gaat om belangrijke steun aan werklozen en aan de slachtoffers van bedrijfsverplaatsingen die plaatsvinden in het kader van de globalisering. Het aantal bedrijven dat wordt verplaatst neemt hand over hand toe. Bedrijven profiteren van de lagere arbeidskosten in bepaalde landen, zoals China en India. Dit heeft ernstige gevolgen voor de landen waar de rechten van werknemers gerespecteerd worden. Het EFG is bedoeld om werknemers te helpen die het slachtoffer zijn geworden van bedrijfsverplaatsingen en de middelen hieruit zijn van groot belang om werknemers aan een andere baan te kunnen helpen. De middelen uit het EFG zijn al eerder ingezet voor andere EU-landen. Nu moeten we deze steun geven aan de 703 werknemers die bij 82 bedrijven uit de kledingindustrie in de regio Galicië ontslagen zijn. Vandaar mijn stemgedrag.</p>
    </intervention>
    <intervention id="4-211" speaker_id="28178" name="Miroslav Mikolášik" is_mep="True" mode="written">
      <p sl="sk">Mijnheer de Voorzitter, dames en heren, het stemt me zeer tevreden dat het Europees fonds voor aanpassing aan de globalisering wordt aangewend in de eerder genoemde getroffen regio’s en ik ben het daar geheel mee eens. Ik denk namelijk dat de hele procedure, van het voorbereiden van aanvragen tot de verwerking en goedkeuring van de uiteindelijke beslissing door de begrotingsautoriteit, volgens de ervaringen van vele lidstaten tot nu nogal ingewikkeld en moeizaam was.</p>
      <p sl="sk">In 2009 bijvoorbeeld bedroegen de aanvragen voor subsidie uit het fonds gemiddeld ongeveer 5 552 700 euro, en 30 van de aanvragen die afkomstig waren uit 13 lidstaten hadden betrekking op 17 sectoren. Afgelopen jaar heeft de begrotingsautoriteit echter 10 subsidies uit het Europees fonds voor aanpassing aan de globalisering toegekend met een totaalbedrag van 52 349 000 euro, wat slechts 10,5 procent is van het maximumbedrag dat jaarlijks uit het fonds kan worden toegekend.</p>
      <p sl="sk">Een van de redenen daarvoor is vooral een gebrek aan ervaring met de procedures van het fonds en de langdurige financiële onzekerheid tijdens het wachten op de beslissing van de begrotingsautoriteit.</p>
      <p sl="sk">Ik denk dat de vereenvoudiging van de beoordelings- en besluitvormingsprocedures die eind 2009 zijn doorgevoerd de aanvraagprocedure voor subsidies uit het fonds zullen vereenvoudigen en versnellen en dat werknemers die hun baan hebben verloren als gevolg van veranderingen in de structuur van de wereldhandel daardoor effectief zullen kunnen worden geholpen.</p>
    </intervention>
    <intervention id="4-212" speaker_id="28255" name="Andreas Mölzer" is_mep="True" mode="written">
      <p sl="de">In het onderhavige geval geldt mutatis mutandis hetzelfde wat eerder met betrekking tot Denemarken werd uiteengezet. Werknemers die zonder eigen toedoen of als gevolg van de door speculanten in de VS en Groot-Brittannië veroorzaakte financiële en economische crisis zijn ontslagen moeten snel worden geholpen. Spanje heeft vanwege ontslagen in 82 ondernemingen in de NUTS II-regio Galicië (ES11) die onder afdeling 14 van NACE Rev. 2 (Vervaardiging van kleding) vallen, reeds op 5 februari 2010 steun uit het Europees fonds voor aanpassing aan de globalisering (EFG) aangevraagd en de desbetreffende aanvraag vóór 11 mei 2010 met nadere informatie aangevuld. De aanvraag voldoet aan de voorwaarden van artikel 10 van Verordening (EG) nr. 1927/2006 voor de verlening van financiële steun. De Commissie stelt voor om een bedrag van 1 844 700 ter beschikking te stellen. Er moet dus een beroep op het EFG worden gedaan om financiële steun ter beschikking te kunnen stellen naar aanleiding van de door Spanje ingediende aanvraag. Daarom heb ik voor het verslag van mevrouw Matera gestemd.</p>
    </intervention>
    <intervention id="4-214" speaker_id="97308" name="Vilja Savisaar-Toomast" is_mep="True" mode="written">
      <p sl="et">Ik heb voor het onderhavige verslag gestemd en ook voor de twee volgende verslagen over de beschikbaarstelling van middelen uit het Europees fonds voor aanpassing aan de globalisering. Ik vind dat de Europese Unie mensen moet steunen die werkloos zijn geworden ten gevolge van de mondiale financiële en economische crisis. De verslagen van vandaag tonen aan dat zowel landen in economische problemen, zoals Spanje, als een van de rijkste welvaartsstaten van Europa, Denemarken, hulp nodig hebben. Tegelijkertijd moet ik helaas zeggen dat wij tot nu toe niet de gelegenheid hebben gehad om voor een soortgelijk verslag met betrekking tot Estland te stemmen. Ik hoop dat onze regering leert van de acties van andere lidstaten en ook onze werklozen gaat steunen.</p>
    </intervention>
    <intervention id="4-215" speaker_id="36281" name="Silvia-Adriana Ţicău" is_mep="True" mode="written">
      <p sl="ro">In februari 2010 heeft Spanje een aanvraag ingediend tot beschikbaarstelling van middelen uit het Europees fonds voor aanpassing aan de globalisering (EFG) in verband met de ontslagen in 82 bedrijven in de kledingindustrie uit de regio Galicië. Ik heb gestemd voor de resolutie van het Europees Parlement betreffende beschikbaarstelling van middelen uit het EFG voor hulpverlening aan de ontslagen werknemers. Deregulering in de textiel- en kledingindustrie heeft vergaande veranderingen veroorzaakt in de wereldhandelspatronen. Er is een algemene trend ontstaan om de productie te verplaatsen naar buiten de EU, naar landen waar de productiekosten lager zijn zoals China of Marokko. Bovendien heeft de economische crisis ook in de textielindustrie een groot aantal faillissementen veroorzaakt, hetgeen leidt tot een grote golf van ontslagen. Er waren 32 700 ontslagen in de regio Galicië tussen 2007 en 2009, waaronder 4 414 in de textielindustrie. 80 procent van de ontslagen werknemers waren vrouw. Ik ben van mening dat de procedure voor het toekennen van deze middelen vereenvoudigd moet worden om het EFG eenvoudig toegankelijk te maken voor firma's die te lijden hebben onder de financiële en economische crisis en door de veranderingen in wereldhandelspatronen. Ik wil benadrukken dat de het EFG een belangrijke rol speelt bij de re-integratie van ontslagen werknemers op de arbeidsmarkt.</p>
    </intervention>
    <intervention id="4-216" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, net als Spanje en Denemarken is Litouwen zich bewust van de goede dingen die het Europees fonds voor aanpassing aan de globalisering (EFG) kan doen. Litouwen heeft in totaal 2,9 miljoen euro uit het EFG ontvangen voor werknemers in de bouw en de sector van de productie van huishoudelijk apparaten, die hard zijn getroffen door de crisis. Het fonds moet zijn waarde echter nog bewijzen. Terwijl het EFG is opgezet als een maatregel om snel op bepaalde situaties te kunnen reageren, is het nu trager en ingewikkelder geworden door de bureaucratische rompslomp. Het belangrijkste bezwaar is de tijd de nodig is om geld uit het fonds te krijgen. Gemiddeld duurt het 294 dagen om een aanvraag goed te keuren. Zoals de Financial Times deze week schreef, wachten meer dan 37 000 werknemers in Europa nog steeds op steun uit het fonds. Tot nu toe is slechts 140 miljoen euro van de in totaal beschikbare twee miljard euro uitbetaald. Ook wordt het geld uit het fonds ongelijk verdeeld. Slechts 6 procent van de betalingen wordt gedaan aan projecten in landen met een bbp dat lager is dan het EU-gemiddelde. Het EFG moet flexibeler worden als we niet in de onzekerheid willen verdrinken. Veel lidstaten, waaronder Litouwen, zijn geschikte kandidaten voor andere fondsen, die minder cofinanciering vereisen en minder bureaucratisch zijn.</p>
    </intervention>
    <intervention id="4-987" speaker_id="96867" name="Maria Da Graça Carvalho" is_mep="True" mode="written">
      <p sl="pt">Overwegende dat Denemarken om steun heeft verzocht in verband met 1 443 gedwongen ontslagen bij drie bedrijven van de Danfoss Groep, die werkzaam zijn in de afdelingen 27 en 28 van NACE Rev. 2 in de NUTS II-regio Syddanmark, heb ik voor deze resolutie gestemd, omdat ik achter het voorstel van de Europese Commissie sta, met inachtneming van de amendementen van het Europees Parlement. Ik ben het ermee eens dat de werking en de toegevoegde waarde van het EFG moeten worden beoordeeld in de context van de algemene evaluatie van de op basis van het IIA van 17 mei 2006 ingevoerde programma's en diverse andere instrumenten, en wel bij de tussentijdse herziening van het meerjarig financieel kader 2007-2013.</p>
    </intervention>
    <intervention id="4-218" speaker_id="96977" name="Diogo Feio" is_mep="True" mode="written">
      <p sl="pt">Extra steun voor werknemers die hun baan verloren hebben blijkt ook noodzakelijk te zijn in landen waarvan weinigen gedacht hadden dat ze met dergelijke problemen geconfronteerd zouden worden, en waarvan verondersteld werd dat ze beter dan de meeste andere lidstaten van de Europese Unie in staat waren om te concurreren op de wereldmarkt. Maar ook Denemarken ondervindt momenteel de gevolgen van de globalisering, in sectoren waarvan we misschien dachten dat ze minder concurrentiegevoelig zouden zijn, zoals de productie van elektrische apparaten, machines en apparatuur. Deze zorgwekkende situatie wijst ons nog eens op de ernst van deze economische crisis waarin we ons bevinden en op de noodzaak om steeds effectievere en creatievere manieren te vinden om het concurrentievermogen van Europa te versterken, en tegelijkertijd werknemers die getroffen zijn door werkloosheid te helpen bij hun terugkeer op de arbeidsmarkt. Het EFG is een van deze mechanismen.</p>
    </intervention>
    <intervention id="4-986" speaker_id="96899" name="José Manuel Fernandes" is_mep="True" mode="written">
      <p sl="pt">Ik wijs met nadruk op de mogelijke bijdrage die deze steunmaatregel, die gefinancierd wordt met middelen uit het Europees fonds voor aanpassing aan de globalisering, kan leveren om ontslagen werknemers te ondersteunen bij hun terugkeer op de arbeidsmarkt, in een uitzonderlijk dramatisch geval, namelijk de sluiting van drie bedrijven van de Danfoss-groep. Bij deze bedrijven, alle gesitueerd in de regio Syddanmark in Denemarken, zijn in 2009 over een periode van drie maanden 1 443 werknemers ontslagen, in een sector – die van de productie van machines en elektrische apparatuur – die bijzonder sterk getroffen is door deze crisis.</p>
      <p sl="pt">Ik wijs nogmaals op het feit dat er extreem weinig middelen uit het EFG besteed zijn, zeker gezien de hoge werkloosheid in Europa. Van de 500 miljoen euro die dit jaar via het EFG beschikbaar waren, is slechts 11 procent gebruikt voor de financiering van steunmaatregelen voor werknemers die als direct gevolg van de wereldwijde financiële en economische crisis ontslagen zijn. Ik wil hier nog eens in herinnering brengen dat er na verschillende waarschuwingen en rapporten, een alternatieve bron van betalingskredieten naast niet-bestede middelen uit het Europees sociaal fonds gecreëerd is.</p>
    </intervention>
    <intervention id="4-219" speaker_id="96953" name="Estelle Grelier" is_mep="True" mode="written">
      <p sl="fr">Ik heb gestemd voor het verslag van mevrouw Matera over de beschikbaarstelling van middelen uit het Europees fonds voor aanpassing aan de globalisering (EFG) voor arbeiders van de Danfoss-groep in Denemarken. Zoals ik in september heb gezegd in het debat over de toekomst van het EFG na 2013, stelt het mij teleur dat dit fonds, dat is opgezet voor arbeiders die zijn ontslagen ‘vanwege de recessie of de globalisering’, momenteel financieel niet wordt gewaarborgd in de Europese begroting. Ik geloof namelijk niet dat het aftappen van financiële middelen van andere Europese programma’s om het EFG te financieren, op lange termijn een levensvatbare oplossing is. Dus toen de Begrotingscommissie stemde voor de beschikbaarstelling van middelen uit het EFG voor de Deense werknemers die in het verslag-Matera worden genoemd, wees ik samen met de heer Daerden – socialistisch Belgisch lid van het Europees Parlement – op de noodzaak toe te werken naar het vaststellen van een afzonderlijk begrotingsonderdeel voor dit fonds. Het gaat hier om de geloofwaardigheid van de Europese Unie in haar ondersteuning van burgers die door de economische instabiliteit worden getroffen.</p>
    </intervention>
    <intervention id="4-220" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik onthoud mij van stemming uit achting voor de arbeiders in de Spaanse textielindustrie die slecht zijn behandeld vanwege de globalisering. In de situatie waarin zij zijn gestort door het neoliberale beleid dat de Europese Unie voorstaat, zou men kunnen stemmen tegen de aalmoes die de eurocratie hun tegen wil en dank toestopt. Het weinige dat hun wordt verstrekt kan echter hun ontberingen verlichten. Dat maakt de opzet van het Europees Fonds voor aanpassing aan de globalisering niet minder verachtelijk. Het steunt de verplaatsingen die de Danfoss-groep heeft doorgezet om zijn winsten te verhogen.</p>
    </intervention>
    <intervention id="4-985" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit. Dat is de achtergrond van waaruit het Europees fonds voor aanpassing aan de globalisering (EFG) is ontstaan. Het gaat om belangrijke steun aan werklozen en aan de slachtoffers van bedrijfsverplaatsingen die plaatsvinden in het kader van de globalisering. Het aantal bedrijven dat wordt verplaatst neemt hand over hand toe. Bedrijven profiteren van de lagere arbeidskosten in bepaalde landen, zoals China en India. Dit heeft ernstige gevolgen voor de landen waar de rechten van werknemers gerespecteerd worden.</p>
      <p sl="pt">Het EFG is bedoeld om werknemers te helpen die het slachtoffer zijn geworden van bedrijfsverplaatsingen en de middelen hieruit zijn van groot belang om werknemers aan een andere baan te kunnen helpen. De middelen uit het EFG zijn al eerder ingezet voor andere EU-landen. Nu moeten we deze steun verlenen in het kader van de 1 443 gedwongen ontslagen bij drie bedrijven van de Danfoss-groep, die werkzaam zijn in de afdelingen 27 en 28 van NACE Rev. 2 in de NUTS II regio Syddanmark. Vandaar mijn stemgedrag.</p>
    </intervention>
    <intervention id="4-221" speaker_id="28255" name="Andreas Mölzer" is_mep="True" mode="written">
      <p sl="de">De Europese Unie heeft wetgevings- en begrotingsinstrumenten gecreëerd om meer bijstand te kunnen verlenen aan werknemers die de dupe worden van diepgaande veranderingen in de wereldhandelspatronen en om hun herintegratie op de arbeidsmarkt te kunnen ondersteunen. Bovendien kan ook steun worden verleend aan werknemers die als gevolg van de wereldwijde financiële en economische crisis zijn ontslagen. Ik vind dit bijzonder belangrijk.</p>
      <p sl="de">Denemarken heeft een aanvraag voor dergelijke steun ingediend. Het gaat om een steunbedrag van 8 893 336 euro. Dit vanwege 1 443 ontslagen (de aangevraagde steun heeft betrekking op 1 010 hiervan) die tussen 1 maart 2009 en 30 juni 2009 zijn gevallen in drie ondernemingen van het concern Danfoss in de NUTS II-regio Syddanmark die tot de afdelingen 27 en 28 van NACE Rev. 2 (Vervaardiging van elektrische apparatuur, Vervaardiging van machines, apparaten en werktuigen) behoren. Ten behoeve van een snelle ondersteuning van de betrokken werknemers en omwille van de Europese solidariteit tussen de lidstaten heb ik voor de geplande maatregelen gestemd.</p>
    </intervention>
    <intervention id="4-223" speaker_id="37676" name="Søren Bo Søndergaard" is_mep="True" mode="written">
      <p sl="da">Ik heb gestemd voor het verslag, omdat de middelen uit het Europees fonds voor aanpassing aan de globalisering naar werknemers gaan die getroffen zijn door collectieve ontslagen. Ik ben echter van mening dat er een aantal problemen zijn met dit specifieke fonds, onder andere dat verreweg de meeste middelen die uit het fonds beschikbaar worden gesteld naar de rijkste landen in de EU gaan. Ook moet mijn stem niet worden opgevat als steun voor de ”subsidiecarrousel” van de EU. Naar mijn mening is het een verspilling van geld wanneer Denemarken geld stuurt naar de EU, dat vervolgens, na een rondje door de bureaucratische papiermolen, weer wordt teruggestuurd naar Denemarken.</p>
    </intervention>
    <intervention id="4-224" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb gestemd voor de resolutie van het Europees Parlement betreffende de beschikbaarstelling van middelen uit het Europees fonds voor aanpassing aan de globalisering (EFG) voor de Danfoss-groep uit Denemarken, omdat ik van mening ben dat gebruik van het EFG absoluut noodzakelijk is tijdens de huidige economische crisis. Op 8 september 2009 heeft Denemarken een aanvraag ingediend voor financiële steun uit het EFG in het geval van de Danfoss-groep, die 1 443 medewerkers had ontslagen. De economische en financiële crisis heeft geleid tot een daling in de vraag naar mechanische en elektronische apparatuur. De trends in de sector voor productie van machines en apparatuur zijn dramatisch gewijzigd in het vierde kwartaal van 2008, zowel in Denemarken als in Duitsland, waar een productiedaling met 25 procent werd waargenomen. De verkoop van mechanische en elektronische apparatuur daalde in 2008 bij Danfoss met tot 52 procent in Europa, 48 procent in de VS en 23 procent in Oost-Azië. Vanwege concurrentie met Aziatische bedrijven in de sector, waarvan de loonkosten significant lager zijn dan die in de EU, heeft de Danfoss-groep geleidelijk zijn productie verplaatst van Denemarken naar derde landen, hetgeen ernstige gevolgen had voor de arbeidsmarkt. Ik roep de Commissie op om een ambitieus groen industriebeleid te voeren, waardoor het mondiale concurrentievermogen van de EU wordt gegarandeerd en banen in de EU behouden blijven.</p>
    </intervention>
    <intervention id="4-984" speaker_id="96867" name="Maria da Graça Carvalho" is_mep="True" mode="written">
      <p sl="pt">Denemarken heeft om steun verzocht in verband met 198 gedwongen ontslagen bij het bedrijf Linak, dat actief is in de sector elektronica en mechanische apparatuur in de NUTS II-regio Syddanmark. Ik heb vóór deze resolutie gestemd, omdat ik het eens ben met het voorstel van de Europese Commissie, zoals geamendeerd door het Europees Parlement. Ik meen dat in de toelichting bij het Commissievoorstel heldere en gedetailleerde informatie wordt gegeven over de aanvraag, met een analyse van de subsidiabiliteitscriteria en een uitleg van de redenen voor het verlenen van goedkeuring, hetgeen overeenstemt met de wensen van het Parlement.</p>
    </intervention>
    <intervention id="4-226" speaker_id="96977" name="Diogo Feio" is_mep="True" mode="written">
      <p sl="pt">Ook de Deense onderneming LINAK (eveneens producent van elektromechanische apparatuur) ondervindt de gevolgen van de globalisering. Het zijn vooral de minst gekwalificeerde werknemers die hier getroffen worden, en dat in een regio die er hoe dan ook slecht voorstaat en daarom een bron van bezorgdheid is voor politieke besluitnemers. Net als in andere gevallen zijn het ook hier de oudere werknemers die het extra moeilijk zullen krijgen, reden waarom ze in aanmerking komen voor specifiek op hen gerichte steunmaatregelen.</p>
    </intervention>
    <intervention id="4-983" speaker_id="96899" name="José Manuel Fernandes" is_mep="True" mode="written">
      <p sl="pt">De huidige economische en financiële crisis heeft een sterke impact op de arbeidsmarkt. Ik heb daarom gestemd vóór het beschikbaar stellen van een bedrag van 1 213 508 euro uit het Europees fonds voor aanpassing aan de globalisering, teneinde de 198 ontslagen werknemers van het bedrijf Linak A/S, dat actief is in de sector elektronica en mechanische apparatuur, in de regio Syddanmark (Denemarken), te helpen bij hun terugkeer op de arbeidsmarkt. Ik vestig bij deze opnieuw de aandacht op de extreem lage uitvoeringsgraad van het EFG, en dat terwijl de werkloosheid in Europa toch heel hoog is. En ik herhaal dat het EFG uit eigen middelen moet worden gefinancierd en dat er voor dit doel een specifieke begrotingslijn dient te worden gecreëerd.</p>
    </intervention>
    <intervention id="4-227" speaker_id="96953" name="Estelle Grelier" is_mep="True" mode="written">
      <p sl="fr">Ik heb voor het verslag van mevrouw Matera gestemd over de beschikbaarstelling van middelen uit het Europees Fonds voor aanpassing aan de globalisering (EFG) voor arbeiders van de Linak A/S in Denemarken. Zoals ik in september heb gezegd in het debat over de toekomst van het EFG na 2013, stelt het mij teleur dat dit fonds, dat is opgezet voor arbeiders die zijn ontslagen ‘vanwege de recessie of de globalisering’, momenteel financieel niet wordt gewaarborgd in de Europese begroting. Ik geloof namelijk niet dat het aftappen van financiële middelen van andere Europese programma’s om het EFG te financieren, op lange termijn een levensvatbare oplossing is. Dus toen de Begrotingscommissie stemde voor de beschikbaarstelling van middelen uit het EFG voor de Deense werknemers die in het verslag-Matera worden genoemd, wees ik samen met de heer Daerden – socialistisch Belgisch lid van het Europees Parlement – op de noodzaak toe te werken naar het vaststellen van een afzonderlijk begrotingsonderdeel voor dit fonds. Het gaat hier om de geloofwaardigheid van de Europese Unie in haar ondersteuning van burgers die door de economische instabiliteit worden getroffen.</p>
    </intervention>
    <intervention id="4-228" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik onthoud mij van stemming uit achting voor de Deense arbeiders van de Linak-groep die zijn geofferd op het altaar van de globalisering. In de situatie waarin zij zijn gestort door het neoliberale beleid dat de Europese Unie voorstaat, zou men tegen kunnen stemmen, gezien het meelijwekkende lage bedrag dat hun is toegekend. Het weinige dat hun wordt verstrekt kan echter de pijn verlichten.</p>
      <p sl="fr">Dat maakt de opzet van het Europees fonds voor aanpassing aan de globalisering niet minder onverdraaglijk. Het steunt de gedachte die een toonaangevend internationaal bedrijf als Linak ertoe brengt zijn activiteiten te verplaatsen, met als doel zijn winst te verhogen. En het heeft nog niet het fatsoen de hoogte daarvan openbaar te maken.</p>
    </intervention>
    <intervention id="4-982" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit, en het Europees fonds voor aanpassing aan de globalisering is daar een onderdeel van. De steun uit dit fonds is van fundamenteel belang voor werklozen en al degenen die hun baan kwijtraken als hun werkgever het bedrijf in de context van de globalisering elders voortzet. Steeds meer ondernemingen verplaatsen hun vestigingen naar andere landen om te profiteren van de lagere loonkosten in een aantal van die landen, in de eerste plaats India en China. Dat gaat ten koste van de landen die de rechten van werknemers respecteren.</p>
      <p sl="pt">Het EFG is opgezet om de slachtoffers van deze bedrijfsverplaatsingen te helpen, en speelt voor hen een cruciale rol bij het vinden van een nieuwe betrekking. Andere EU-landen hebben reeds gebruikgemaakt van het EFG. Dit keer gaat het om steun voor de werknemers die hun baan zijn kwijtgeraakt als gevolg van de 198 gedwongen ontslagen bij drie bedrijven van de Linak-groep, die actief zijn in de sector elektromechanica in de NUTS II-regio Syddanmark. Vandaar mijn stemgedrag.</p>
    </intervention>
    <intervention id="4-229" speaker_id="28178" name="Miroslav Mikolášik" is_mep="True" mode="written">
      <p sl="sk">Mijnheer de Voorzitter, dames en heren, het stemt me zeer tevreden dat het Europees fonds voor aanpassing aan de globalisering wordt aangewend in de eerder genoemde getroffen regio’s en ik ben het daar geheel mee eens. Ik denk namelijk dat de hele procedure, van het voorbereiden van aanvragen tot de verwerking en goedkeuring van de uiteindelijke beslissing door de begrotingsautoriteit, volgens de ervaringen van vele lidstaten tot nu toe nogal ingewikkeld en moeizaam was. In 2009 bijvoorbeeld bedroegen de aanvragen voor subsidie uit het fonds gemiddeld ongeveer 5 552 700 euro, en 30 van de aanvragen die afkomstig waren uit 13 lidstaten hadden betrekking op 17 sectoren. Afgelopen jaar heeft de begrotingsautoriteit echter 10 subsidies uit het Europees fonds voor aanpassing aan de globalisering toegekend met een totaalbedrag van 52 349 000 euro, wat slechts 10,5 procent is van het maximumbedrag dat jaarlijks uit het fonds kan worden toegekend. Een van de redenen daarvoor is vooral een gebrek aan ervaring met de procedures van het fonds en de langdurige financiële onzekerheid tijdens het wachten op de beslissing van de begrotingsautoriteit. Ik denk dat de vereenvoudiging van de beoordelings- en besluitvormingsprocedures die eind 2009 zijn doorgevoerd de aanvraagprocedure voor subsidies uit het fonds zullen vereenvoudigen en versnellen en dat werknemers die hun baan hebben verloren als gevolg van veranderingen in de structuur van de wereldhandel daardoor effectief zullen kunnen worden geholpen.</p>
    </intervention>
    <intervention id="4-231" speaker_id="37676" name="Søren Bo Søndergaard" is_mep="True" mode="written">
      <p sl="da">Ik heb gestemd voor het verslag, omdat de middelen uit het Europees fonds voor aanpassing aan de globalisering naar werknemers gaan die getroffen zijn door collectieve ontslagen. Ik ben echter van mening dat er een aantal problemen zijn met dit specifieke fonds, onder andere dat verreweg de meeste middelen die uit het fonds beschikbaar worden gesteld naar de rijkste landen in de EU gaan. Ook moet mijn stem niet worden opgevat als steun voor de ”subsidiecarrousel” van de EU. Naar mijn mening is het een verspilling van geld wanneer Denemarken geld stuurt naar de EU, dat vervolgens, na een rondje door de bureaucratische papiermolen, weer wordt teruggestuurd naar Denemarken.</p>
    </intervention>
    <intervention id="4-232" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb gestemd voor de resolutie over het voorstel voor een besluit van het Europees Parlement en de Raad betreffende de beschikbaarstelling van middelen uit het Europees fonds voor aanpassing aan de globalisering (EFG) ter ondersteuning de ontslagen werknemers van familiebedrijf Linak A/S, gevestigd te Sønderborg, Denemarken. Op 8 september 2009 heeft Denemarken een aanvraag ingediend voor een financiële bijdrage van 1 213 508 euro (65 procent van het totaal benodigde bedrag) ter ondersteuning van 139 door Linak A/S ontslagen werknemers. Deze ontslagen vielen samen met een andere ontslaggolf van de Danfoss-groep in Sønderborg, in zuidelijk Denemarken. Ik ben van mening dat de lidstaten verantwoordelijk zijn voor het steunen van de re-integratie op de arbeidsmarkt van iedere ontslagen werknemer. Het EFG biedt lidstaten de mogelijkheid om medewerkers te ondersteunen, die getroffen zijn door de mondiale financiële en economische crisis en de grote veranderingen in wereldhandelspatronen. In Roemenië hebben tussen maart 2008 en maart 2010 381 296 werknemers hun baan verloren, waaronder alleen al in de provincie Galaţi 13 667 werknemers. Ik denk dat ook andere lidstaten, die net als Roemenië tot nu toe geen beroep hebben gedaan op het EFG, het voorbeeld moeten bestuderen en volgen van de staten die het EFG hebben gebruikt ter ondersteuning van ontslagen werknemers als gevolg van de economische en financiële crisis.</p>
    </intervention>
    <intervention id="4-234" speaker_id="28214" name="Jean-Luc Bennahmias" is_mep="True" mode="written">
      <p sl="fr">Ik verwelkom de plenaire stemming over de beschikbaarstelling van middelen uit het Europees fonds voor aanpassing aan de globalisering ten gunste van Spaanse en Deense burgers. Dit in 2006 opgerichte Europese fonds is bedoeld om steun te verlenen aan werknemers die door herstructurering zijn ontslagen. In 2009 werden de regels veranderd om een betere toewijzing van middelen van het fonds, dat nog helemaal niet was gebruikt, mogelijk te maken. De toezegging om meer dan 1 500 Spaanse en Deense werknemers via dit fonds te helpen is daarom zeer goed nieuws. Het is het waard om in deze tijden van economische recessie, het belang en de relevantie van dit fonds te benadrukken. Ondanks zijn tijdelijke aard, zou het fonds moeten worden gehandhaafd, ten minste voor zo lang als het zijn nut kan bewijzen.</p>
    </intervention>
    <intervention id="4-236" speaker_id="28122" name="David Casa" is_mep="True" mode="written">
      <p sl="en">Het EFG is een zeer belangrijk fonds binnen de EU, waarvan het toepassingsgebied is verruimd en sindsdien ook is opengesteld voor personen die als gevolg van de crisis werkloos zijn geworden. Het is noodzakelijk dat dit fonds ook wordt opengesteld voor diegenen die er werkelijk behoefte aan hebben en echt aan de eisen voldoen. Om die reden ben ik het eens met de rapporteur en heb ik vóór deze verslagen gestemd.</p>
    </intervention>
    <intervention id="4-230" speaker_id="28409" name="Raül Romeva i Rueda" is_mep="True" mode="written">
      <p sl="en">Met deze belangrijke stemming verzoekt het Europees Parlement de betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen. Hiermee wordt in herinnering gebracht dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het fonds, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos zijn geworden. Deze stemming benadrukt de rol die het EFG kan spelen om ontslagen werknemers te helpen bij hun terugkeer op de arbeidsmarkt. Bovendien wordt beklemtoond dat het EFG krachtens artikel 6 van de EFG-verordening moet bijdragen tot de terugkeer van ontslagen werknemers op de arbeidsmarkt. Verder herhalen we met deze stemming dat de steun uit het EFG niet in de plaats mag komen van maatregelen die bedrijven krachtens de nationale wetgeving of collectieve arbeidsovereenkomsten moeten nemen, noch van maatregelen ter herstructurering van bedrijven of bedrijfstakken.</p>
    </intervention>
    <intervention id="4-237" speaker_id="97016" name="Angelika Werthmann" is_mep="True" mode="written">
      <p sl="de">In de drie verslagen van mevrouw Matera die vandaag in stemming zijn gebracht gaat het om steun voor 82 ondernemingen op het gebied van kledingproductie in de regio Galicië (Spanje) en om 2 ondernemingen op het gebied van machinebouw en elektronica en mechanica in de regio Syddanmark. Met de goedgekeurde subsidies kunnen in totaal 2 344 betrokken werknemers worden geholpen zodat zij weer in de arbeidsmarkt kunnen worden geïntegreerd.</p>
    </intervention>
    <intervention id="4-981" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb gestemd voor de weigering om kwijting te verlenen aan de directeur van de Europese Politieacademie in verband met de tenuitvoerlegging van de academiebegroting voor het financiële jaar 2008, op grond van het uitstekende verslag van mijn vriendin en collega, Véronique Mathieu, die lid is van de Commissie Begrotingscontrole. Alle aangevoerde argumenten rechtvaardigen deze beslissing. Het verbaast mij echter dat de jaarrekeningen niet zijn goedgekeurd, terwijl de Europese Rekenkamer er geen opmerkingen van gewicht bij heeft gemaakt. Aangezien in het verslag van mijn collega, Véronique Mathieu, dat is goedgekeurd door de Commissie Begrotingscontrole, drie stemmingen worden voorgesteld (weigering tot kwijting, afsluiting van de rekeningen en resolutie), vind ik het vreemd dat in werkelijkheid slechts twee voorstellen aan een plenaire stemming zijn onderworpen: de kwijting en de resolutie. Heel vreemd … volgens mij hield niets een afsluiting van de rekeningen tegen. We zitten nu met een bizarre boekhoudkundige situatie: in oktober 2010 zijn de rekeningen voor 2008 niet afgesloten, is het financiële jaar 2009 voorbij en zijn er van 2010 nog maar enkele weken over. Probeer daar nog maar eens uit te komen!</p>
    </intervention>
    <intervention id="4-239" speaker_id="39722" name="Sebastian Valentin Bodu" is_mep="True" mode="written">
      <p sl="ro">De aanbeveling van de specialistische commissie om geen kwijting te verlenen aan deze Europese instellingen genoot een brede steun, hetgeen betekent dat de reputatie van deze ‘Politieacademie’ voor altijd beschadigd zal zijn. Deze tragikomische situatie, waarin de Europese Politieacademie geen kwijting krijgt vanwege bepaalde frauduleuze financiële activiteiten laat zien dat er geen grenzen zijn als het om corruptie gaat. Met andere woorden: juist de instelling die is opgezet om ons tegen criminelen te beschermen (indirect door trainingen aan politiemensen) staat nu in het beklaagdenbankje.</p>
    </intervention>
    <intervention id="4-240" speaker_id="26851" name="Nikolaos Chountis" is_mep="True" mode="written">
      <p sl="el">Ik heb vóór het verslag gestemd om te voorkomen dat de Europese Politieacademie kwijting krijgt voor de uitvoering van de begroting 2008. Immers, het onderzoek naar geldmisbruik is nog niet afgerond. Ik heb eveneens vóór gestemd omdat het ook naar mijn mening onaanvaardbaar is dat een door Europa gefinancierde organisatie na zoveel jaar nog steeds niet beschikt over een goed en transparant financieel beheer. De nieuwe directeur van de Politieacademie heeft weliswaar een actieplan gepresenteerd, maar dit is ontoereikend en niet gedetailleerd genoeg. Tot slot is het niet verlenen van kwijting een krachtig signaal aan de Politieacademie dat zij haar werking moet verbeteren en een einde moet maken aan het financieel wanbeheer.</p>
    </intervention>
    <intervention id="4-241" speaker_id="96977" name="Diogo Feio" is_mep="True" mode="written">
      <p sl="pt">Gelet op de vastgestelde onregelmatigheden en het onvermogen van de Politieacademie om tegenover het Parlement verantwoording af te leggen met betrekking tot de financiële en begrotingssituatie, sluit ik mij aan bij het besluit van de rapporteur om de directeur van de Europese Politieacademie geen kwijting te verlenen voor de uitvoering van de begroting van de Academie voor het begrotingsjaar 2008.</p>
    </intervention>
    <intervention id="4-980" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Politieacademie (EPA) heeft moeite om te voldoen aan de normen inzake behoorlijk bestuur waaraan een regelgevend agentschap wordt geacht te voldoen. Sinds 2006 hebben diverse controles problemen aan het licht gebracht met betrekking tot de eerbiediging door de EPA van het Financieel Reglement, het statuut van de ambtenaren en het boekhoudsysteem, alsmede tekortkomingen op het gebied van begrotingsbeheer, personeel, aanbestedingsprocedures en de regels inzake de uitgaven voor cursussen. Volgens de resolutie zullen de verbeteringen van de Academie naar verwachting pas zichtbaar zijn na 2014, wanneer het meerjarenplan van de EPA volledig uitgevoerd moet zijn. Ik ben niet bereid te aanvaarden dat de EPA dus minimaal negen jaar (2006-2014) nodig heeft om bevredigend te presteren ten aanzien van de normen inzake behoorlijk bestuur waaraan een regelgevend agentschap wordt geacht te voldoen.</p>
    </intervention>
    <intervention id="4-979" speaker_id="96993" name="Lorenzo Fontana" is_mep="True" mode="written">
      <p sl="it">Gelet op de informatie over de activiteiten en het slechte financieel beheer van de Europese Politieacademie (EPA) steun ik het voorstel van mevrouw Mathieu om te weigeren de directeur van de academie kwijting te verlenen voor de uitvoering van de begroting voor het begrotingsjaar 2008. We verdrinken bijna in het grote aantal soms zinloze communautaire agentschappen, maar de EPA is nu juist een belangrijk orgaan voor de strijd tegen de misdaad en voor de handhaving van de veiligheid en de openbare orde. Uit gegevens over 2007 blijkt dat de EPA een jaarlijkse begroting had van 7,5 miljoen euro. Met name in economisch en financieel moeilijke tijden zoals nu is het in het belang van alle burgers om op doeltreffende communautaire agentschappen te kunnen rekenen die de hun toegekende begroting op een transparante en verantwoorde wijze weten te benutten. Daarbij is de toezichthoudende taak van het Europees Parlement van belang; het kan zoals in dit geval een veto uitspreken als er een ondoorzichtig beheer is gevoerd. Daarom stem ik voor het voorstel van de rapporteur.</p>
    </intervention>
    <intervention id="4-978" speaker_id="96667" name="Alan Kelly" is_mep="True" mode="written">
      <p sl="en">De Europese Politieacademie (EPA), die in 2006 is omgevormd tot agentschap, kampt sinds zijn oprichting met ernstige problemen bij de naleving van de minimumnormen inzake behoorlijk bestuur waaraan alle EU-agentschappen zijn onderworpen. Ik heb vóór het verslag gestemd en vóór het besluit geen kwijting te verlenen voor de uitvoering van de begroting voor 2008, al is het voor het eerst dat kwijting aan een individuele organisatie is geweigerd. Niettemin twijfel ik aan de betekenis van de kwijting en aan het nut ervan als instrument, twee jaar nadat de gebeurtenis heeft plaatsgevonden en waarin, zoals in dit geval, heel wel veranderingen in bestuur en personeel kunnen hebben plaatsgevonden. Het is derhalve van vitaal belang dat we onderzoeken of heel kleine agentschappen met een gering aantal personeelsleden doeltreffend kunnen zijn en aan de administratieve vereisten van het Financieel Reglement kunnen voldoen.</p>
    </intervention>
    <intervention id="4-977" speaker_id="96882" name="Elisabeth Köstinger" is_mep="True" mode="written">
      <p sl="de">In de Commissie internationale handel werd vorige week unaniem voor uitstel van de kwijting voor de Europese Politieacademie (EPA) en tegen de goedkeuring van haar rekeningen gestemd. Vanwege ernstige tekortkomingen bij de naleving van financiële voorschriften en personeelsregelingen heeft nu ook het Europees Parlement met overweldigende meerderheid tegen de kwijting van de EPA en dus ook tegen de goedkeuring van de jaarrekening voor 2008 gestemd. Het is goed om te zien dat het Parlement in de betrokken kwijtingsprocedures zijn werk doet en een duidelijk signaal heeft afgegeven tegen nalatigheid en wanbeheer. Ik feliciteer mevrouw Mathieu met dit verslag.</p>
    </intervention>
    <intervention id="4-976" speaker_id="96978" name="Nuno Melo" is_mep="True" mode="written">
      <p sl="pt">Alle Europese instellingen die middelen uit de begroting van de Europese Unie ontvangen moeten worden onderworpen aan strenge controles van de Rekenkamer en alle overige entiteiten met inspectietaken. Inspectie moet uitwijzen of de communautaire middelen correct zijn gebruikt, of het optreden van de instelling in kwestie aansluit bij de vastgelegde doelstellingen en of er middelen worden verspild.</p>
      <p sl="pt">Behoudens een gering aantal uitzonderingen, kunnen we op basis van de bij ons bekende controles in het algemeen wel stellen dat de gecontroleerde instellingen hun middelen correct besteden en hun acties laten aansluiten bij de vastgelegde doelstellingen. Volgens de rapporteur is dit evenwel niet het geval bij de Europese Politieacademie, aangezien er bij deze instelling een aantal onregelmatigheden zijn geconstateerd en de Academie niet in staat is gebleken verantwoording betreffende haar uitgaven af te leggen. Vandaar mijn stemgedrag.</p>
    </intervention>
    <intervention id="4-242" speaker_id="28409" name="Raül Romeva i Rueda" is_mep="True" mode="written">
      <p sl="en">Met deze stem verleent het Europees Parlement de directeur van de Europese Politieacademie geen kwijting voor de uitvoering van de begroting van de Academie voor het begrotingsjaar 2008.</p>
    </intervention>
    <intervention id="4-243" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, de rapporteur stelt terecht dat zij zich zorgen maakt over het gebrek aan transparantie in de aanbestedingsprocedures van de Europese Politieacademie. Laten we hopen dat het onderzoek van het Europees Bureau voor fraudebestrijding (OLAF) alomvattend en nauwgezet zal zijn en meer duidelijkheid in de zaak zal brengen. Deze kwestie hangt echter samen met een veel groter probleem, namelijk met het veelvoorkomende gebrek aan integriteit en professionalisme binnen de politie- en veiligheidsmachten in Europa. Amnesty International en Human Rights Watch hebben melding gemaakt van een zeer groot aantal gevallen in Europa waarin de politie haar bevoegdheden heeft overschreden en onrechtmatige onderzoeksmethoden heeft gebruikt. In de meeste gevallen hebben de instellingen verzuimd om onderzoek te verrichten en de wetsovertreders volgens internationale normen te straffen, wat de straffeloosheid alleen maar vergroot. Vaak zijn slachtoffers gemakkelijke doelwitten omdat ze tot een etnische of politieke minderheid behoren. Voor sterke politiemachten zijn een sterke rechtsstaat en een onafhankelijke rechterlijke macht nodig. De Europese Politieacademie heeft nobele doelstellingen: bevordering van gemeenschappelijke Europese politienormen, grensoverschrijdende samenwerking bij de bestrijding van criminaliteit en handhaving van de rechtsstaat en de wet. Of dit nu via dit forum wordt bereikt of via een ander forum, het belangrijkste is dat deze doelstellingen worden verwezenlijkt.</p>
    </intervention>
    <intervention id="4-245" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Deze resolutie van het Europees Parlement is zeer belangrijk voor de afschaffing van de visumregeling voor Bosnië en Herzegovina en Albanië. Een visumvrije regeling zorgt voor de verwezenlijking van een van de belangrijkste grondrechten in Europa – vrij verkeer in alle lidstaten. Het is van groot belang dat er alles aan gedaan wordt om ervoor te zorgen dat de burgers van Bosnië en Herzegovina en Albanië zo snel mogelijk zonder visum kunnen reizen. Bosnië en Herzegovina en Albanië hebben de afgelopen maanden aanzienlijke vooruitgang geboekt en er zijn belangrijke besprekingen met deze landen gehouden. Zodra op deze landen een visumvrije regeling van toepassing is, zullen jongeren in het buitenland kunnen reizen, leren en studeren. Bovendien zal het risico van nog grotere etnische en politieke instabiliteit verminderen, zal de politieke en economische samenwerking in de regio worden versterkt, zal de steun voor de EU onder de bevolking groeien en zullen de vooruitzichten op Europese integratie toenemen.</p>
    </intervention>
    <intervention id="4-246" speaker_id="39722" name="Sebastian Valentin Bodu" is_mep="True" mode="written">
      <p sl="ro">Er zijn 21 jaar voorbijgegaan sinds de val van de Berlijnse Muur, maar Europa blijft verdeeld. Burgers hebben nog steeds een visum nodig om vrij te reizen in de EU. Ik kom uit een land dat bijna een halve eeuw onder het zwaarste communistische regime heeft geleefd, zonder rechten om vrij te reizen. Vervolgens heeft Roemenië vijftien jaar nodig gehad om Europa ervan te overtuigen dat zijn burgers niet tweederangs zijn en een fundamenteel mensenrecht moeten kunnen uitoefenen. De EU heeft zich nooit uitgesproken voor kunstmatige scheidingen en doet dat ook nu niet, maar heeft alle Europeanen aan dezelfde tafel gebracht door grenzen op te heffen. Het Europees Parlement heeft continu gewerkt aan afschaffing van het idee van visumverplichtingen, omdat het zich bewust is van de psychologische gevolgen van de huidige situatie op hen die nog steeds visa moeten aanschaffen om familieleden in EU-landen te bezoeken, om te studeren of te reizen. Het is de hoogste tijd om, 21 jaar na de eenwording van Europa, een eind te maken aan visumverplichtingen voor inwoners van Europa die in de EU willen reizen.</p>
    </intervention>
    <intervention id="4-975" speaker_id="96867" name="Maria da Graça Carvalho" is_mep="True" mode="written">
      <p sl="pt">Ik heb voor dit wetgevingsvoorstel gestemd, omdat ik besef hoe belangrijk het is dat we Albanië en Bosnië en Herzegovina het recht op vrij verkeer van personen toekennen, en wel door vrijstelling van de visumplicht, een regeling die nog dit jaar van kracht moet worden. Deze stap volgt op hetgeen onlangs is besloten met betrekking tot Servië, Montenegro en de Voormalige Joegoslavische Republiek Macedonië. Ik geloof dat deze stemsessie een belangrijke stap zal vormen op weg naar de Europese integratie van, en de economische samenwerking met deze regio. Het is echter ook van belang dat we trachten vorderingen te boeken met het liberaliseren van de visumregeling voor Kosovo, het enige gebied in de Westelijke Balkan waarvoor zelfs nog geen openingsonderhandelingen zijn gepland.</p>
    </intervention>
    <intervention id="4-247" speaker_id="26851" name="Nikolaos Chountis" is_mep="True" mode="written">
      <p sl="el">Ik heb vóór het verslag gestemd omdat ik van mening ben dat alle burgers het onvervreemdbare recht hebben om zich vrij te verplaatsen. Iedereen heeft het recht op vrij verkeer ongeacht zijn of haar staatsburgerschap. Met dit verslag wordt eindelijk de volgende stap gezet in de richting van afschaffing van de visumplicht voor burgers van Albanië en Bosnië en Herzegovina. Helaas mogen wij daarbij echter niet uit het oog verliezen dat de landen voor het verkrijgen van visumliberalisatie biometrische paspoorten moeten gebruiken, waar ik tegen ben. Mijns inziens schenden biometrische paspoorten het beginsel inzake persoonlijke gegevensbescherming.</p>
    </intervention>
    <intervention id="4-974" speaker_id="33997" name="Corina Creţu" is_mep="True" mode="written">
      <p sl="ro">Ik heb gestemd voor het aannemen van de ontwerpverordening, aangezien deze zal helpen bij het uitvoeren van een aantal van de belangrijkste verplichtingen van de EU met betrekking tot het vrij verkeer van personen op het gehele continent. Hierdoor kunnen inwoners van bepaalde landen op de Westelijke Balkan zich ook onderdeel voelen van het proces van hereniging van het werelddeel Europa. Ik ben van mening dat we geen vooruitgang kunnen boeken met onze wens om een Europese identiteit en een Europees burgerschap te creëren, zonder de barrières te verwijderen die een blokkade opwerpen voor de vrijheid van verkeer op het continent tussen EU-lidstaten en hun buren. Ik verwelkom de getoonde ontvankelijkheid voor het idee om deze mogelijkheid uit te breiden naar Albanië en Bosnië en Herzegovina. De aansluiting van burgers uit deze landen bij hun medeburgers uit de Voormalige Joegoslavische Republiek Macedonië, Montenegro en Servië als het gaat om het recht op vrij verkeer binnen de EU, zal ook een aantal wonden uit het recente verleden helpen dichten. Dit is een aantal van de argumenten als toelichting voor mijn stem.</p>
    </intervention>
    <intervention id="4-973" speaker_id="96856" name="George Sabin Cutaş" is_mep="True" mode="written">
      <p sl="ro">De Balkan heeft een reputatie als het ‘kruitvat van Europa’ en blijft ondanks de vooruitgang van de afgelopen jaren vooral een broeinest van interetnische spanningen, waar politieke instabiliteit en de economische en sociale crisis nog bijkomen. Bosnië en Herzegovina zijn het meest recente voorbeeld hiervan: ondanks alle inspanningen heerst er helaas nog steeds een stemming van confrontatie tussen de door de oorlogswonden verdeelde gemeenschappen.</p>
      <p sl="ro">Ik ben van mening dat het ontmantelen van de muren die het continent verdelen het proces van hervorming en verzoening in dit deel van Europa zullen stimuleren. Sinds de opheffing van de visumplicht voor Servië, Montenegro en Macedonië afgelopen december hebben Bosnië en Herzegovina en Albanië significante stappen vooruit gezet, zoals het verslag aangeeft, waardoor hun isolatie en afscheiding niet langer gerechtvaardigd zijn. Het probleem van Kosovo blijft echter onopgelost. Kosovo wordt door vele landen, waaronder de EU, zelfs niet erkend als onafhankelijk land. Onze zorg moet in de nabije toekomst op dit aspect zijn gericht, omdat het een gevaarlijk precedent kan scheppen voor separatistische acties op etnische gronden.</p>
    </intervention>
    <intervention id="4-972" speaker_id="96973" name="Mário David" is_mep="True" mode="written">
      <p sl="pt">Het doet mij veel deugd met mijn stem bij te kunnen dragen tot de erkenning, door de Europese Unie, dat voldaan is aan de voorwaarden voor de liberalisering van de visumplicht voor nieuwe staten in ons werelddeel. Het gaat dit keer om Albanië en Bosnië en Herzegovina. Ik vind het intussen wel jammer dat de Europese Unie zich ten aanzien van andere landen – en dan heb ik het over de Oekraïne en Kroatië – niet even open opstelt, en dat landen die hun onafhankelijkheid en soevereiniteit van de voormalige Sovjet-Unie hebben verworven kennelijk niet dezelfde erkenning ontvangen, enkel en alleen om die reden – dat ze tot de Sovjet-Unie hebben behoord.</p>
    </intervention>
    <intervention id="4-248" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag-Fajon gestemd, omdat bij missies en uit beoordelingsverslagen is gebleken dat er vooruitgang is geboekt bij het voldoen aan de voor Albanië en Bosnië en Herzegovina geldende vereisten, hetgeen betekent dat deze landen nu terechtkomen op de lijst van derde landen waarvan de onderdanen voor de toegang tot de Schengen-ruimte van de visumplicht zijn vrijgesteld.</p>
    </intervention>
    <intervention id="4-249" speaker_id="96977" name="Diogo Feio" is_mep="True" mode="written">
      <p sl="pt">Wie zich de spanningen en de conflicten die de Westelijke Balkan hebben geteisterd nog voor de geest kan halen moet wel erkennen dat er bij de pacificatie en stabilisering van deze regio een lange weg is afgelegd. Het is dan ook volkomen begrijpelijk dat de Europese Unie een bijdrage wil leveren aan het slechten van de barrières die de Unie scheiden van de meeste Balkanlanden, en de onderdanen van deze landen in staat wil stellen de EU zonder visum binnen te komen. Ik ben uit principe voorstander van alle obstakels die het vrije verkeer van personen belemmeren, en daarom ben ik voor het opheffen van voornoemde barrières. Ik geloof wel dat het vergemakkelijken van het verkeer van burgers uit Balkanlanden een maatregel is die vergezeld moet gaan van maatregelen voor een versterkte grensoverschrijdende samenwerking en een doeltreffender uitwisseling van informatie met de oorsprongslanden van deze burgers, om de uitbreiding van uit deze landen afkomstige criminele netwerken tegen te gaan.</p>
    </intervention>
    <intervention id="4-971" speaker_id="96899" name="José Manuel Fernandes" is_mep="True" mode="written">
      <p sl="pt">Ik sta achter het idee om de visumplicht voor alle landen van de Westelijke Balkan af te schaffen. De afschaffing van visa voor burgers van de voormalige Joegoslavische Republiek Macedonië, Montenegro en Servië in december 2009 vormde een belangrijke stap naar hun Europese integratie. Een visumvrije regeling is van groot belang voor het dagelijks bestaan van mensen, aangezien onderlinge contacten hierdoor gemakkelijker worden en de gedachte van vrij verkeer als één van de grondrechten in Europa wordt verspreid.</p>
      <p sl="pt">De verzekering dat de Europese Unie beide landen, met name Bosnië en Herzegovina, binnenkort – in de vroege herfst van 2010 – visumvrij reizen zal toestaan, zal het risico van nog meer etnische en politieke instabiliteit verminderen, de politieke en economische samenwerking in de regio doen toenemen en de steun van de bevolking voor de EU en het vooruitzicht op Europese integratie vergroten, hun horizon verbreden en de anti-Europese en extremistische krachten intomen. Ik heb voor deze resolutie betreffende de vrijstelling van de visumplicht gestemd, opdat Bosnië en Herzegovina en Albanië zo spoedig mogelijk van deze regeling gebruik kunnen maken.</p>
    </intervention>
    <intervention id="4-250" speaker_id="4466" name="Ilda Figueiredo" is_mep="True" mode="written">
      <p sl="pt">Wij zijn ervoor om het visumvrij reizen voor burgers van Bosnië en Herzegovina en Albanië zo spoedig mogelijk in te voeren. Deze landen zijn in 2009, toen de procedure voor de afschaffing van de visumregeling voor alle landen op de Westelijke Balkan in gang werd gezet, van deze mogelijkheid uitgesloten.</p>
      <p sl="pt">Dit besluit is de “beloning” voor het vermogen van deze landen om “de noodzakelijke hervormingen door te voeren”. We zeggen op die manier dat we bereid zijn de “deuren” te openen voor de “landen die hun best doen om ons ter wille te zijn”. De vraag luidt nu: welke prijs gaan de burgers van deze landen daarvoor betalen? De landen die nu beweren dat ze de landen van de Westelijke Balkan belonen, zijn dezelfde landen die gisteren nog alles in het werk hebben gesteld om Joegoslavië en alles wat de mensen daar hadden opgebouwd te vernietigen. Het blazoen van de belangrijkste mogendheden van de EU en de NAVO is bezoedeld met het bloed van de misdaden die ze daar hebben begaan, in het kader van een operatie die oorlog heeft gebracht en haat heeft gezaaid tussen volkeren die lang geleden al besloten hadden hun krachten te verenigen bij het opbouwen van hun staat. Wij zijn dus niet bereid mee te werken aan de ontmanteling van wat er nog over is van Joegoslavië door degenen die erop uit zijn zich de rijkdommen van dit land toe te eigenen, de bevolking uit te buiten en de geostrategische positie van dit land voor eigen doelen aan te wenden. Dat is immers al heel lang een droom van het Europese grootkapitaal. Er wordt nu al aangekondigd dat Kosovo, het EU-NAVO-protectoraat in de regio, het volgende gebied zal zijn dat onder de hier bedoelde regeling komt te vallen.</p>
    </intervention>
    <intervention id="4-970" speaker_id="96993" name="Lorenzo Fontana" is_mep="True" mode="written">
      <p sl="it">Mijnheer de Voorzitter, dames en heren, ik en met mij de fractie waartoe ik behoor, ben het volstrekt oneens met het voorstel van mevrouw Fajon om de visumplicht af te schaffen voor de burgers uit Bosnië en Herzegovina en Albanië die de buitengrenzen van de Europese Unie oversteken. Zo’n maatregel is volgens mij onverantwoord en gevaarlijk voor de veiligheid van de Europese burgers, omdat de moeilijke situatie en de politieke problemen in die landen worden onderschat terwijl de zwakke, ontoereikende vooruitgang van de afgelopen jaren wordt overschat. Albanië heeft nog niet eens een rechtsstelsel waarmee de georganiseerde misdaad en de torenhoge corruptie kan worden bestreden. De strafrechtspleging in Bosnië en Herzegovina kent soortgelijke problemen; daar werken de politie en de justitiële autoriteiten volkomen langs elkaar heen. Dankzij het visumbeleid is er een bepaalde mate van toezicht en selectie mogelijk van de mensen die vanuit derde landen mogen binnenkomen. Zonder de controle die door zo’n systeem mogelijk wordt gemaakt, bestaat het risico dat er gevaarlijke situaties voor de veiligheid van onze burgers ontstaan.</p>
    </intervention>
    <intervention id="4-969" speaker_id="96952" name="Sylvie Guillaume" is_mep="True" mode="written">
      <p sl="fr">Deze stemming is een krachtig signaal van het Europees Parlement aan Albanië en Bosnië en Herzegovina, namelijk het vooruitzicht van een toekomstig lidmaatschap van de Europese Unie. Immers, als visa voor burgers van deze twee landen mogen worden afgeschaft, zal dat zonder twijfel de mobiliteit van jonge studenten stimuleren, en hetzelfde geldt voor de economische en politieke samenwerking met de Balkan. Landen als Servië, Montenegro en de Voormalige Joegoslavische Republiek Macedonië putten al voordeel uit een dergelijke regeling. Maar laten we onszelf niet voor de gek houden: deze stemming van het Parlement betekent in geen geval een ondersteuning van het beleid van de huidige Albanese regering, waarvoor we de reeds in juli verwoorde eisen handhaven. Deze maatregel is voornamelijk bedoeld om een verbinding tussen naties tot stand te brengen. Uiteraard is het betreurenswaardig dat Kosovo, vanwege meningsverschillen tussen lidstaten over de erkenning van zijn onafhankelijkheid, niet is opgenomen in dit proces dat gaande is tussen de Europese Unie en de landen in de Balkan. Wij moeten hier naartoe werken.</p>
    </intervention>
    <intervention id="4-251" speaker_id="96816" name="Giovanni La Via" is_mep="True" mode="written">
      <p sl="it">Het Europees Parlement heeft vandaag een krachtig signaal afgegeven door zijn steun te verlenen aan het beleid inzake afschaffing van de visumregeling voor alle landen op de Westelijke Balkan. Daarmee is een volgende stap gezet in het traject dat vorig jaar is ingezet met de afschaffing van de visumplicht voor de burgers uit Servië, Montenegro en de Voormalige Joegoslavische Republiek Macedonië. Dat besluit was een belangrijke stap op weg naar de integratie in Europa van die landen, die hebben bewezen serieuze hervormingsprocessen op gang te kunnen brengen. Met de stemming van vandaag over het verslag van mevrouw Fajon hebben wij het voorstel van de Commissie aangenomen om de visumplicht ook voor Albanië en Bosnië en Herzegovina af te schaffen. Als we een andere benadering hadden gekozen, zouden we volgens mij het risico gelopen hebben de etnische en politieke verschillen in dit gebied extra zwaar aan te zetten. Het enige land waarvoor niet tot afschaffing van de visumplicht wordt overgegaan, is Kosovo. Dat komt door de problemen die verband houden met de erkenning van de onafhankelijkheid van dit land, en ik hoop dat die snel zullen worden opgelost. Ik wil tot slot benadrukken dat de afschaffing van de visumplicht, waarover dit verslag gaat, een essentieel aspect van het leven van deze mensen betreft, omdat het hun in staat stelt hun recht op vrij verkeer in de praktijk uit te oefenen.</p>
    </intervention>
    <intervention id="4-252" speaker_id="28210" name="Marine Le Pen" is_mep="True" mode="written">
      <p sl="fr">In een verslag van Europol, Eurojust en Frontex wordt geschat dat 900 000 illegale immigranten jaarlijks de Europese Unie binnenkomen. Volgens dit document zijn een substantieel aantal illegale immigranten uit de Balkan crimineel op het gebied van drugs, wapens en mensenhandel.</p>
      <p sl="fr">Hoewel sommige van deze landen om geopolitieke, religieuze of zelfs etnische redenen buitengewoon instabiel zijn gebleven, wordt in het verslag van de socialiste mevrouw Fajon niets minder aanbevolen dan een afschaffing van de visumregeling voor alle landen in de Westelijke Balkan. Afgezien van het feit dat dit voorrecht in strijd is met de Schengenovereenkomst en de beginselen zelf van de werking van de Europese Unie en van de mechanismen om er lid van te worden, is het in mijn opvatting uitgesloten om vrij verkeer toe te staan voor personen uit landen als Bosnië en Herzegovina en Albanië.</p>
      <p sl="fr">Een beroep doen op dit ‘grondrecht’ is in werkelijkheid een utopische stamppot. De Europese Unie heeft al te kampen met massale en ongecontroleerde immigratie die de identiteit, de economie en de samenleving van de landen die er deel van uitmaken ernstig schaadt. Wij zouden juist moeten ijveren voor het grondrecht van mensen om hun grenzen te mogen blijven controleren en het soevereine besluit te mogen nemen wie wel en wie niet hun landen in mogen.</p>
    </intervention>
    <intervention id="4-253" speaker_id="4393" name="Mario Mauro" is_mep="True" mode="written">
      <p sl="it">Het verslag van mevrouw Fajon over het voorstel voor een verordening tot vaststelling van de lijst van derde landen waarvan de onderdanen bij overschrijding van de buitengrenzen in het bezit moeten zijn van een visum en de lijst van derde landen waarvan de onderdanen van deze plicht zijn vrijgesteld, verdient een positieve beoordeling omdat het een passend vervolg is op de overeenkomsten inzake de versoepeling van de procedures voor de afgifte van visa die de EU in 2007 met Albanië, Bosnië en Herzegovina, Macedonië, Montenegro en Servië heeft gesloten. Ook na de liberalisering moeten er natuurlijk systematisch controles blijven plaatsvinden, maar deze verordening zal ongetwijfeld een belangrijk stabiliserend effect hebben. Ik ben het voorts met de rapporteur eens dat de directe effecten van de liberalisering op de kwaliteit van leven van de burgers ertoe zullen bijdragen dat overheidsinstanties en politici gesterkt zullen worden in hun inspanningen om de hervormingen door te voeren die nodig zijn om tot de Europese Unie toe te treden.</p>
    </intervention>
    <intervention id="4-254" speaker_id="96742" name="Jean-Luc Mélenchon" is_mep="True" mode="written">
      <p sl="fr">Als wij overwegen om de opheffing van de visumplicht uit te breiden naar Albanië en Bosnië en Herzegovina, zouden we kunnen discussiëren over de vraag of Albanië vooruitgang heeft geboekt in het uitroeien van de invloed van georganiseerde criminaliteit. Dat is niet het geval. De toelichting van de rapporteur en het advies van de Commissie buitenlandse zaken, die beiden een liberalisering van de visumplicht aangaande Kosovo bepleiten, zijn echter een onaanvaardbare provocatie. En dus stem ik tegen.</p>
    </intervention>
    <intervention id="4-968" speaker_id="96978" name="Nuno Melo" is_mep="True" mode="written">
      <p sl="pt">De EU heeft er steeds alles aan gedaan om het vrije verkeer van haar burgers door de verschillende lidstaten mogelijk te maken. Die mogelijkheid is geleidelijk aan ook toegekend aan derde landen, en nu kunnen burgers van bepaalde niet tot de EU behorende landen zonder visum door de EU-ruimte reizen.</p>
      <p sl="pt">Dit verslag pleit ervoor ook de visumplicht voor de burgers van Albanië en Bosnië en Herzegovina af te schaffen, op dezelfde wijze als dat eerder al is geschied met betrekking tot andere landen van de Westelijke Balkan – in casu de Voormalige Joegoslavische Republiek Macedonië, Montenegro en Servië. De vorderingen die de eerder genoemde twee landen de afgelopen maanden hebben gemaakt, hebben de EU bewogen de visumplicht voor de burgers van die landen af te schaffen, wat zal bijdragen tot het verminderen van het risico van nog meer etnische en politieke instabiliteit en een toename van de politieke en economische samenwerking in de regio. Het zal de steun van de bevolking voor de EU en het vooruitzicht op Europese integratie vergroten, hun horizon verbreden en de anti-Europese en extremistische krachten intomen. Vandaar mijn stemgedrag.</p>
    </intervention>
    <intervention id="4-255" speaker_id="96670" name="Louis Michel" is_mep="True" mode="written">
      <p sl="fr">Ik steun het voorstel van de Commissie om de visumregeling voor burgers van Albanië en Bosnië en Herzegovina af te schaffen. De visumregeling mag onder geen voorwaarde de burgers van de Westelijke Balkan isoleren, of vervreemden van de Europese Unie, hun meest naaste buur. Dit besluit om de visumregeling te liberaliseren is het resultaat van de vooruitgang die deze landen hebben geboekt, met name in het opvoeren van de bestrijding van de georganiseerde misdaad. Het is een besluit dat een groot psychologisch effect heeft op de bevolking, bijvoorbeeld op studenten, die tot nu toe in de rij voor consulaten moesten staan.</p>
    </intervention>
    <intervention id="4-967" speaker_id="96999" name="Alexander Mirsky" is_mep="True" mode="written">
      <p sl="lv">Ik heb voor de eindversie van het verslag van mevrouw Fajon gestemd. In dit verband wil ik duidelijk verklaren dat ik tegen een visumvrije regeling voor Kosovo ben, omdat ik van mening ben dat hierover eerst overeenstemming met Servië moet worden bereikt. Ik ben het volledig eens met het standpunt van de Veiligheidsraad van de VN, die de onafhankelijkheid van Kosovo niet heeft erkend. Ook ben ik van mening dat totdat Servië de onafhankelijkheid van Kosovo erkent, wij niet het recht hebben om ook maar één stap te zetten in de richting van een indirecte erkenning van die regio. Zoals bekend hebben veel EU-lidstaten de onafhankelijkheid van Kosovo niet erkend. Ik ben ervan overtuigd dat we deze kwestie op een meer weloverwogen wijze moeten benaderen.</p>
    </intervention>
    <intervention id="4-256" speaker_id="28255" name="Andreas Mölzer" is_mep="True" mode="written">
      <p sl="de">Feitelijk heeft de visumliberalisering van 2009 aangetoond dat in de Balkanlanden velen de visumontheffing als vrijbrief beschouwen. Talloze mensen hebben gebruikgemaakt van de versoepelde visumvoorwaarden om de EU binnen te reizen. Niemand weet hoeveel van hen na het verstrijken van de geldigheidsduur weer naar huis zijn teruggekeerd. De betrokkenen schijnen niet te beseffen dat een visumversoepeling niets te maken heeft met arbeidsplaatsen en verblijfsrechten. Het plan om de illegale binnenkomst middels overnameovereenkomsten aan banden te leggen gaat niet op zolang misbruik wordt gemaakt van visumversoepelingen. Dit misbruik moet worden voorkomen. Vooral Kosovo zorgt in dit verband voor een groot probleem – de EU heeft immers altijd getwijfeld wat voor haar belangrijker is of wat naar haar mening legitiem is: territoriale integriteit of het zelfbeschikkingsrecht der volkeren. En omdat men de problematiek van de multi-etniciteit te lang heeft genegeerd, hebben we nu te maken met de afscheiding van Kosovo. De poging om de erkenning van dat land via een visumovereenkomst als het ware indirect af te dwingen hoewel sommige lidstaten Kosovo nog niet hebben erkend, is in strijd met het subsidiariteitsbeginsel. Dit betekent een ingreep in de rechten van nationale staten die strikt van de hand moet worden gewezen. Om deze redenen heb ik tegen het verslag van mevrouw Fajon gestemd.</p>
    </intervention>
    <intervention id="4-257" speaker_id="39714" name="Rareş-Lucian Niculescu" is_mep="True" mode="written">
      <p sl="en">Ik heb vóór dit verslag gestemd, omdat ik als Roemeens staatsburger heel goed weet hoe belangrijk vrij verkeer is. Het is de belangrijkste vrijheid die de basis vormt voor de Europese Unie en het grootste recht waarover een Europees burger beschikt. Dat dit beginsel nu wordt uitgebreid naar de landen Albanië en Bosnië en Herzegovina is een belangrijke stap op weg naar Europese integratie.</p>
    </intervention>
    <intervention id="4-258" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Ik geef mijn volledige steun aan de ontwerpwetgevingsresolutie van het Europees Parlement en de Raad met betrekking tot het opheffen van de visumplicht voor kort verblijf voor inwoners van Albanië en Bosnië en Herzegovina wanneer zij de buitengrenzen overgaan. Voornoemde landen hebben enorme vooruitgang geboekt ten aanzien van het voldoen aan de vereisten van de Europese Unie. Overeenkomstig haar voorstel zal de Commissie, zodra de visumplicht is opgeheven, in deze twee landen en daarnaast in alle westelijke Balkanlanden die inmiddels al van de “negatieve lijst” zijn gehaald en zijn toegevoegd aan de “positieve lijst”, zorgen voor passend toezicht op het proces, zodat de door deze landen in het kader van de liberalisering van de visumplicht geplande maatregelen effectief en blijvend worden doorgevoerd. De Commissie benadrukt tevens dat de basisvereiste voor afronding van het visumliberaliseringsproces in deze landen de introductie van biometrische paspoorten is, waardoor de veiligheid wordt gegarandeerd en illegale immigratie kan worden voorkomen.</p>
    </intervention>
    <intervention id="4-259" speaker_id="97199" name="Crescenzio Rivellini" is_mep="True" mode="written">
      <p sl="it">Ik heb tegen een gunstige afloop van de liberalisering van visa voor Albanië en Bosnië en Herzegovina gestemd. Ik deel de kritische opstelling van Frankrijk dat zich tijdens de COREPER-vergadering van 29 september jongstleden beklaagde over de veel te korte tijd die tussen het voorstel van de Commissie en de beoordeling ervan zat, en dit vraagstuk aan het Parlement heeft voorgelegd en meerdere keren heeft verzocht de benchmarks te evalueren. Afschaffing van de visumplicht voor de burgers van Albanië en Bosnië die de EU willen binnenkomen, kan nog niet omdat er nog te veel zaken onopgelost zijn. Ik doel hierbij met name op de strijd tegen corruptie en georganiseerde misdaad, het ontbreken van het biometrisch paspoort, immigratie en de grenscontroles. Wat dit laatste aangaat wijs ik erop dat België afgelopen maart enkele honderden Serviërs en Macedoniërs van Albanese afkomst heeft teruggestuurd. Zij hadden asiel aangevraagd in Europa nadat in december daarvoor de voor Servië, Macedonië en Montenegro geldende beperkingen op de visa waren afgeschaft.</p>
    </intervention>
    <intervention id="4-260" speaker_id="28409" name="Raül Romeva i Rueda" is_mep="True" mode="written">
      <p sl="en">De stemming van vandaag maakt de weg vrij voor de verlate maar zeer welkome toetreding van Bosnië en Albanië tot de EU-regeling voor het reizen zonder visum. Dit zal zeker een stimulans vormen voor hun burgers, die hiermee dezelfde rechten en privileges krijgen als hun buren. De Raad moet nu spoedig overgaan tot goedkeuring van hun deelname aan deze regeling. We maken ons echter zorgen over de onwil van enkele lidstaten, met name Frankrijk, om dit te doen. Bosnië en Albanië voldoen nu beter aan de EU-criteria voor het opheffen van de visumplicht dan Servië en Macedonië toen deze één jaar geleden van de visumplicht werden vrijgesteld. Indien de Raad er niet in slaagt zich aan te sluiten bij het standpunt van het Europees Parlement en de Europese Commissie, dan zal dit een volledig verkeerd signaal afgeven aan de Bosnische en Albanese burgers.</p>
    </intervention>
    <intervention id="4-261" speaker_id="97196" name="Oreste Rossi" is_mep="True" mode="written">
      <p sl="it">Wij stemmen tegen dit verslag aangezien het een riskante onderneming is om de onderdanen van Albanië en Bosnië en Herzegovina vrij te stellen van de plicht om in het bezit te zijn van een visum bij overschrijding van de buitengrenzen van de lidstaten. Wij vinden dat dit vooral geldt voor Albanië, aangezien de georganiseerde misdaad daar diepgeworteld is en zich zou kunnen verspreiden over de rest van de EU. Desondanks heeft de heer Frattini verklaard voorstander te zijn van een versoepeling van de visumverplichting; een beslissing die onverenigbaar is met de beslissing die reeds genomen is door Frankrijk, Nederland en Denemarken.</p>
    </intervention>
    <intervention id="4-262" speaker_id="96974" name="Nuno Teixeira" is_mep="True" mode="written">
      <p sl="pt">De Voormalige Joegoslavische Republiek Macedonië, Montenegro en Servië zijn onlangs opgenomen op de “positieve” lijst van deze Verordening, hetgeen betekent dat de burgers van deze landen zonder visum het grondgebied van de Europese Unie kunnen binnenkomen. Ook Albanië en Bosnië en Herzegovina hebben zodanige vorderingen gemaakt dat ze – zodra is vastgesteld dat ze inderdaad aan de voor vrijstelling geldende vereisten voldoen – voor diezelfde regeling in aanmerking komen, zodat ze van de “negatieve” lijst kunnen worden verwijderd. Het is van cruciaal belang dat we beslissen over het grondrecht van een toekomstig EU-burger om vrij naar de Unie te reizen. Om deze liberalisering te kunnen doorvoeren is het zaak de strijd tegen de georganiseerde misdaad in deze twee landen op te voeren, een strategie te ontwikkelen voor het ondersteunen van repatrianten (als het gaat om Albanië) en (voor Bosnië en Herzegovina) het strafrecht te harmoniseren naar het model van het Federale Wetboek van Strafrecht. De mogelijkheid om in de nabije toekomst visumvrij te reizen zal bijdragen tot de versterking van de politieke en economische samenwerking en het verminderen van de risico’s van spanningen in de regio. Steun van de zijde van de Europese Unie zal stellig bijdragen tot het verbreden van de horizon van de burgers. Om de hiervoor uiteengezette redenen heb ik voor dit document gestemd.</p>
    </intervention>
    <intervention id="4-264" speaker_id="96850" name="Damien Abad" is_mep="True" mode="written">
      <p sl="fr">Aangezien er geen sprake is van vooruitgang in de mensenrechtensituatie in de Democratische Republiek Congo, die in feite verslechtert, en gezien de stelselmatige schendingen van mensenrechten die er zich dagelijks voltrekken, vooral wat betreft illegale executies, ontvoeringen, seksueel geweld en martelingen, meen ik dat het voor mij essentieel is om voor deze resolutie van het Europees Parlement te stemmen. De winsten, de economie, de mijnen en hulpbronnen van het land staan onder controle van gewapende groepen. Conflicten hebben zich jarenlang voortgezet, ondanks de aanwezigheid van de missie van de Verenigde Naties in de Democratische Republiek Congo. Het is daarom van essentieel belang om de regering van de DRC te vragen de stabiliteit en veiligheid in het land te heroveren en het vredesproces in gang te zetten.</p>
    </intervention>
    <intervention id="4-265" speaker_id="28214" name="Jean-Luc Bennahmias" is_mep="True" mode="written">
      <p sl="fr">Vandaag hebben we in de plenaire vergadering met een zeer ruime meerderheid een resolutie aangenomen waarin de falende bescherming van de mensenrechten in de Democratische Republiek Congo (DRC) wordt veroordeeld. Wij hebben dus het geweld veroordeeld en in het bijzonder de massaverkrachtingen die de hele zomer het land hebben geteisterd. Wij moeten zo spoedig mogelijk de strijd tegen de straffeloosheid opvoeren en bovenal aan alle vormen van mensenrechtenschendingen een einde maken. Er moeten onafhankelijke onderzoeken worden uitgevoerd om de schuldigen voor het gerecht te kunnen slepen. Wij betreuren het verder dat de vredesbewakende troepen van de Verenigde Naties die ter plaatse zijn niet in staat zijn geweest dit geweld een halt toe te roepen. Hun aanwezigheid is nochtans essentieel, en we moeten hen in staat stellen hun mandaat in de DRC te voltooien.</p>
    </intervention>
    <intervention id="4-266" speaker_id="96681" name="Vilija Blinkevičiūtė" is_mep="True" mode="written">
      <p sl="lt">De Democratische Republiek Congo moet onmiddellijk maatregelen nemen om haar verplichtingen op het gebied van de mensenrechtenschendingen na te komen. Vandaag de dag gebruiken alle gewapende bewegingen verkrachting en geweld als middel om militaire en economische doelstellingen te bereiken. Als gevolg van deze gewelddaden verliezen vrouwen vaak hun plaats in de samenleving, hun vermogen om voor kinderen te zorgen of zelfs hun leven. De Democratische Republiek Congo moet alle mogelijke maatregelen nemen om verdere aanvallen op burgers te voorkomen en ervoor te zorgen dat personen die de mensenrechten en het internationaal recht schenden eerder ter verantwoording worden geroepen. Tegelijkertijd is het belangrijk dat de vrede en de stabiliteit in de regio worden bevorderd door bestaande regionale instrumenten toe te passen en meer te doen om de regionale economie te ontwikkelen. Het is zeer belangrijk dat het actieplan voor gendergelijkheid in het kader van ontwikkelingssamenwerking wordt goedgekeurd door de Raad, zodat gendergelijkheid onderdeel van elk beleidsterrein wordt.</p>
    </intervention>
    <intervention id="4-267" speaker_id="39722" name="Sebastian Valentin Bodu" is_mep="True" mode="written">
      <p sl="ro">De Democratische (?) Republiek Congo is het toneel van een humanitaire ramp die zich buiten ons gezichtsveld ontvouwt, maar daarom niet minder hartverscheurend is. Ik hoop dat het initiatief van het Europees Parlement om in een verklaring alle strijdende partijen in de Democratische Republiek Congo krachtig te veroordelen en deze breder te verspreiden waaronder bij de Secretaris-generaal van de VN, een verbetering zal bewerkstelligen in de situatie van de burgerbevolking, die de ware slachtoffers zijn van deze zinloze oorlog. De informatie over de situatie in de Democratische Republiek Congo is des te alarmerend omdat de uitzonderlijke brute gewelddaden worden gepleegd in de nabijheid van het kamp van de VN-vredesmacht. De 1 244 vrouwen die in slechts drie maanden dit jaar zijn verkracht door vertegenwoordigers van alle partijen in dit conflict zijn niet slechts statistieken. Ieder van hen gaan door haar eigen tragedie. Zelfs nog schokkender is het feit dat het ieder moment opnieuw kan gebeuren, zonder dat zij op enige wijze worden beschermd. De situatie in de Democratische Republiek Congo biedt een extra argument voor het officieel veroordelen van alle gendergeweld als misdaad tegen de menselijkheid en als oorlogsmisdaad.</p>
    </intervention>
    <intervention id="4-966" speaker_id="96867" name="Maria da Graça Carvalho" is_mep="True" mode="written">
      <p sl="pt">Ondanks de inspanningen van de VN-vredesmacht in de Democratische Republiek Congo (DRC) en het werk dat daar door humanitaire organisaties in extreem moeilijke omstandigheden wordt verricht blijven de schendingen van de mensenrechten in de Congo voortduren. De situatie is alarmerend: massale verkrachtingen van burgers door leden van gewapende groeperingen, ontoelaatbaar leed, armoede, verdrijving van mensen, een voortdurend verslechterende toestand in de vluchtelingenkampen, en de gedwongen rekrutering van burgers en kindsoldaten.</p>
      <p sl="pt">Het Congolese leger beschikt nog steeds niet over voldoende menselijke, financiële en technische hulpmiddelen om zich met succes van zijn taken te kunnen kwijten. Deze Resolutie herhaalt dat opleiding en behoorlijke salarissen noodzakelijk zijn voor de hervorming van het Congolese leger en de verbetering van de discipline. Ze voegt daaraan toe dat bijkomende inspanningen nodig zijn om een einde te maken aan de activiteiten van gewapende groepen, en dat de daders van mensenrechtenschendingen voor de rechter zullen moeten worden gebracht. Het is dus tijd dat de regering van de DRC nauw gaat samenwerken met de internationale gemeenschap en dat ze het inzetten van vrouwen bij het oplossen van dit conflict gaat overwegen. Verder is het zaak de dialoog over het vredesproces onmiddellijk te hervatten. Ik heb daarom voor deze resolutie gestemd.</p>
    </intervention>
    <intervention id="4-268" speaker_id="1892" name="Carlos Coelho" is_mep="True" mode="written">
      <p sl="pt">Het toenemende geweld tegen de plaatselijke bevolking in de Democratische Republiek Congo en de grootschalige vernietigingsacties in dat land – zoals het in brand steken van huizen, scholen, kerken en hele dorpen – moet een halt worden toegeroepen. Verkrachtingen en andere vormen van seksueel geweld tegen vrouwen en kinderen (bijna veertien verkrachtingen per dag, volgens de Hoge Commissaris van de VN voor de vluchtelingen) worden als oorlogswapen gebruikt. We mogen niet toestaan dat er een algemene sfeer van straffeloosheid ontstaat met betrekking tot misdaden die ernstige schendingen van de grondrechten inhouden. Het is van cruciaal belang dat de daders voor de rechter worden gebracht en veroordeeld worden voor het begaan van oorlogsmisdaden en misdaden tegen de menselijkheid. Ik herhaal het verzoek aan de Verenigde Naties en de Congolese regering om een onderzoek in te stellen. Ik hoop dat de Veiligheidsraad snel maatregelen zal nemen om nieuwe aanvallen op de burgerbevolking te verhinderen en de nodige steun aan de slachtoffers te verlenen. Ik ben ingenomen met de goedkeuring van de Amerikaanse wet inzake “conflictmineralen” en hoop dat de Europese Unie gelijkaardige wetgevingsinitiatieven zal nemen.</p>
    </intervention>
    <intervention id="4-965" speaker_id="33997" name="Corina Creţu" is_mep="True" mode="written">
      <p sl="ro">Met bezorgdheid en ongerustheid heb ik de ontwikkelingen in de Democratische Republiek Congo gevolgd: de misdadige behandeling van burgers, vooral vrouwen, en het gebruik van verkrachting als wapen in de strijd tussen de verschillende militaire groeperingen in een echte burgeroorlog. Ik ben betrokken geraakt bij het opstellen van deze resolutie van het Europees Parlement over falende bescherming van de mensenrechten en justitie in de Democratische Republiek Congo vanwege de wens om een manier te vinden waarbij de verantwoordelijken voor deze gebeurtenissen respect gaan krijgen voor burgerrechten, burgerlijke vrijheden, menselijke waardigheid en de internationale verplichtingen waar het land partij bij is.</p>
      <p sl="ro">Ik verwelkom het initiatief van de VS, waar onlangs een wet betreffende ‘conflictmineralen’ is aangenomen, en het logische verzoek van de opstellers van deze resolutie die de Commissie en de Raad vragen om een dergelijk wetsvoorstel te overwegen als aanvullend instrument ter beïnvloeding van de besluitvorming van de verantwoordelijken voor deze verwerpelijke en barbaarse handelingen. Daarom heb ik voor aanname van deze resolutie gestemd.</p>
    </intervention>
    <intervention id="4-964" speaker_id="4335" name="Marielle De Sarnez" is_mep="True" mode="written">
      <p sl="fr">Wij moeten met spoed een politieke oplossing zien te vinden voor het gewapend conflict in de Democratische Republiek Congo (DRC), zodat de bevolking van oostelijk Congo eindelijk veiligheid en stabiliteit kan worden geboden. Dit is het doel van de resolutie die het Europees Parlement heeft aangenomen na de publicatie van een verslag van de Hoge Commissaris voor Mensenrechten op 1 oktober, waarin 617 van de ernstigste schendingen van mensenrechten en van het internationale humanitaire recht zijn vermeld die in een periode van tien jaar in de DRC zijn gepleegd door vertegenwoordigers van de staat en andere partijen. Tienduizenden mensen werden tijdens het decennium in kwestie vermoord en vele anderen verkracht, verminkt of aan andere vormen van geweld blootgesteld. De Europese Unie is bereid haar steun te geven aan alle inspanningen van de Congolese regering en landen in het Grote Merengebied om samen vrede en stabiliteit in de regio te bevorderen, door de nadruk te leggen op verzoening, persoonlijke veiligheid, een hervormde en versterkte rechterlijke macht en de terugkeer en integratie van vluchtelingen en ontheemden in het land.</p>
    </intervention>
    <intervention id="4-269" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd omdat ik het geweld tegen vrouwen en kinderen in de Democratische Republiek Congo veroordeel. Het is zaak de strijd tegen de straffeloosheid op te voeren en het geweld en de schendingen van de mensenrechten in dit land onmiddellijk te staken.</p>
    </intervention>
    <intervention id="4-270" speaker_id="96977" name="Diogo Feio" is_mep="True" mode="written">
      <p sl="pt">De Democratische Republiek Congo heeft te kampen gehad met ernstige instabiliteit, die het gevolg is van het feit dat de grenzen kunstmatig zijn getrokken en groepen binnen het land vijandig tegenover elkaar staan. De woekergroei van elkaar bestrijdende facties en de gruweldaden die deze hebben gepleegd vormen de treurigste bladzijden van de geschiedenis van het Afrikaanse continent. De lijst met tragedies en schendingen van het recht en de mensenrechten groeit zo snel dat zelfs de best ingelichte waarnemers het tempo niet kunnen bijbenen. Onlangs werd de internationale gemeenschap gewezen op een golf groepsverkrachtingen, die onze weerzin oproepen en waartegen we in de felst mogelijke termen protest aantekenen. Het gebruik van dit type geweld als oorlogswapen is helaas niets nieuws, maar dat betekent niet dat we mogen nalaten dit geweld zonder enig voorbehoud te veroordelen en de morele en feitelijke daders op een doeltreffende wijze te vervolgen. Congo heeft behoefte aan vrede en stabiliteit, maar daar zal het niet van komen zolang de daders van de meest gruwelijke mensenrechtenschendingen die zich nu nog in een schandalige straffeloosheid mogen verheugen niet ondubbelzinnig zijn geïdentificeerd en tot lering van anderen gestraft.</p>
    </intervention>
    <intervention id="4-963" speaker_id="96899" name="José Manuel Fernandes" is_mep="True" mode="written">
      <p sl="pt">Atul Khare, adjunct-secretaris-generaal van de VN voor vredeshandhaving heeft de VN-Veiligheidsraad gemeld dat van 30 juli tot 4 augustus in de provincie Noord-Kivu meer dan 500 personen het slachtoffer zijn geworden van massale groepsverkrachtingen, begaan door het Democratisch Leger voor de bevrijding van Rwanda (FDLR), een Hutu-rebellengroep en de Mai Mai-militie.</p>
      <p sl="pt">Ik veroordeel deze groepsverkrachtingen en andere mensenrechtenschendingen in de sterkst denkbare termen, en ben daarom ingenomen met het verzoek aan de VN en de regering van de DRC om de gebeurtenissen onpartijdig en grondig te onderzoeken, en erop toe te zien dat zij die schuldig zijn voor schending van de mensenrechten en de internationale humanitaire wetgeving overeenkomstig de Congolese en internationale wetgeving voor de rechter worden gebracht en vervolgd.</p>
    </intervention>
    <intervention id="4-271" speaker_id="4466" name="Ilda Figueiredo" is_mep="True" mode="written">
      <p sl="pt">Wij veroordelen met klem de verkrachtingen van vrouwen en meisjes en alle schendingen van de mensenrechten die in de Democratische Republiek Congo plaatsvinden. Aan deze gewelddaden zal pas een einde komen wanneer een punt wordt gezet achter de aanwezigheid van buitenlandse troepen en de inmenging van buitenaf, want deze factoren blijven het conflict voeden. De missies van de Verenigde Naties en de Europese Unie hebben reeds bewezen dat zij geen oplossing zijn, maar een deel van het probleem. Onze fractie heeft voorgesteld ‘een einde te maken aan de missies EUPOL en EUSEC in de Democratische Republiek Congo nu is gebleken dat zij een negatieve invloed hebben op de escalatie van het geweld en de situatie in het land doordat zij veiligheidstroepen opleiden die zich schuldig maken aan misdaden tegen de burgerbevolking’.</p>
      <p sl="pt">Een meerderheid van het Europees Parlement heeft er de voorkeur aan gegeven om dit voorstel af te wijzen en heeft daarmee partij gekozen voor degenen die het conflict in stand willen houden omdat ze er hun voordeel mee doen. De enige manier om de vrede te herstellen is het bereiken van een politieke overeenkomst tussen alle betrokken actoren uit zowel binnen- en buitenland. Dat geldt uiteraard voor de landen uit de regio, met name voor Rwanda en Uganda, die de soevereiniteit en de onafhankelijkheid van de Democratische Republiek Congo schenden en actief deelnemen aan het conflict. Maar bovenal ook voor de Verenigde Staten en de Europese Unie, als voornaamste begunstigden van een oorlogseconomie die in stand wordt gehouden door de verkoop van belangrijke mineralen waarvan Amerikaanse en Europese bedrijven gebruikmaken bij de productie van onderdelen voor computers en mobiele telefoons.</p>
    </intervention>
    <intervention id="4-962" speaker_id="2338" name="Ian Hudghton" is_mep="True" mode="written">
      <p sl="en">De ernstige schendingen van de mensenrechten die hebben plaatsgevonden in de Democratische Republiek Congo, waaronder systematische en massale verkrachtingen, zijn werkelijk schokkend. Ondanks de beperkte bevoegdheden van dit Huis op dit terrein is het belangrijk dat we ons unaniem uitspreken tegen deze wreedheden. Dit is de reden dat ik de resolutie vandaag heb gesteund.</p>
    </intervention>
    <intervention id="4-272" speaker_id="96854" name="Sabine Lösing" is_mep="True" mode="written">
      <p sl="de">Ik veroordeel de massaverkrachtingen en de ernstige mensenrechtenschendingen in de Democratische Republiek Congo ten zeerste. Ik ben erg verheugd over het feit dat een dergelijke veroordeling is opgenomen in de gezamenlijke resolutie. Toch heb ik tegen de gezamenlijke resolutie gestemd omdat bij deze misdaden vaak ook Congolese leger- en politie-eenheden betrokken waren en zijn die sinds 2005 door de EU-missies EUPOL en EUSEC worden opgeleid. In de gezamenlijke resolutie worden deze opleidingsmissies uitdrukkelijk gesteund en verwelkomd. Ik ben voor een onmiddellijke beëindiging van deze missies, omdat zij een negatieve bijdrage hebben geleverd tot de escalatie van het geweld en de situatie in het land, doordat zij veiligheidstroepen hebben opgeleid die regelmatig betrokken waren bij de ernstige schendingen van de mensenrechten van de Congolese bevolking. Bovendien wordt het onderdrukkingsapparaat van het corrupte regime van Kabila gesteund door het leger en de politie, die door de EU worden opgeleid.</p>
    </intervention>
    <intervention id="4-961" speaker_id="96978" name="Nuno Melo" is_mep="True" mode="written">
      <p sl="pt">De Europese Unie kan zich niet afzijdig houden van de vele gewapende conflicten die zich zowat overal ter wereld voordoen. Het geweld in de Democratische Republiek Congo is een conflict dat al jaren aansleept en reeds miljoenen doden, ontheemden en vluchtelingen heeft veroorzaakt.</p>
      <p sl="pt">Daarom is het bijzonder belangrijk om alle partijen bij het conflict ertoe aan te sporen de vijandelijkheden te staken, zodat de bevolking in de regio opnieuw in vrede kan leven. Het is tevens bijzonder belangrijk dat wij onze steun blijven verlenen voor de VN-missies ter plaatse om het lijden van de bevolking in het algemeen, en met name van ouderen, vrouwen en kinderen, te verzachten.</p>
    </intervention>
    <intervention id="4-960" speaker_id="96999" name="Alexander Mirsky" is_mep="True" mode="written">
      <p sl="lv">Onlangs zijn in de Democratische Republiek Congo meer dan vijfhonderd personen het slachtoffer van een massale verkrachting door bendeleden geworden. Schuldig aan deze massaverkrachting zijn de leden van verschillende gewapende bendes in het oosten van de Democratische Republiek Congo. Ik steun de resolutie van het Europees Parlement volledig. Tegelijk moet ik daaraan toevoegen dat, gelet op het feit dat het kamp van de VN-vredesmacht dichtbij de stad lag waar deze aanslag van seksuele aard plaatsvond en de VN dit schokkende incident niet heeft voorkomen, we een opvatting over de acties van de VN-basis in het oosten van de Democratische Republiek Congo moeten formuleren. We moeten de namen van de verantwoordelijke VN-commandanten te weten komen. Ook zou ik willen weten of de officiers en soldaten van de VN-basis weten waarom ze daar zijn gestationeerd. Mij lijkt het dat ze dat niet weten, en het is vanwege hun stilzwijgen dat deze grootschalige misdaad en deze bespotting van het internationaal recht heeft kunnen plaatsvinden. Het is een misdaad van de VN dat deze missie haar directe taak niet heeft uitgevoerd.</p>
    </intervention>
    <intervention id="4-273" speaker_id="4253" name="Frédérique Ries" is_mep="True" mode="written">
      <p sl="fr">Woorden schieten tekort om de aanhoudende gewelddadige verschrikkingen in de Democratische Republiek Congo te beschrijven. Alles wat we kunnen doen is ze één voor één beschrijven. Groepsverkrachting, verminking, willekeurig geweld, plundering, gruwelijke moorden, om maar te zwijgen van de minachting die dagelijks aan de dag wordt gelegd voor de meest fundamentele vrijheden, in een land dat bezig is volledig teloor te gaan. Aan de afwezigheid van enige actie of reactie kunnen we straffeloosheid toevoegen, het resultaat van een niet-bestaand rechtssysteem, alsmede van Congolese autoriteiten die liever berusten dan ernst te maken met hun essentiële taak om hun burgers te beschermen. Deze resolutie, de derde in haar soort, is bestemd voor het hoofd van de Congolese autoriteiten, maar ook voor de Europese en internationale instanties die zich niet langer afzijdig kunnen houden. Zij hebben de plicht in actie te komen en de mensen te beschermen, namelijk door middel van de Missie van de Verenigde Naties in de Democratische Republiek Congo (MONUSCO) die ter plaatse is. Zij moeten het herstel van vrede en stabiliteit in de regio vergemakkelijken en bijdragen aan de vestiging van een staat die zijn kerntaken volledig kan uitvoeren en uiteindelijk kunnen zorgen dat de rechtsorde wordt geëerbiedigd.</p>
    </intervention>
    <intervention id="4-274" speaker_id="28409" name="Raül Romeva i Rueda" is_mep="True" mode="written">
      <p sl="en">Ik hoop dat de belangrijkste betrokkenen in deze zaak kennis zullen nemen van de uitkomst van onze stemming van zojuist. Wij veroordelen ten krachtigste de massale verkrachtingen en andere schendingen van de mensenrechten waarvan tussen 30 juli en 3 augustus op zijn minst vijfhonderd vrouwen in de provincie Noord-Kivu het slachtoffer zijn geworden en die door het Democratisch Leger voor de bevrijding van Rwanda (FDLR), een Hutu-rebellengroep en de Mai Mai-militie zijn begaan, alsook dergelijke gebeurtenissen in andere gebieden van Noord- en Zuid-Kivu. Wij verzoeken alle betrokkenen de strijd tegen straffeloosheid op te voeren en onmiddellijk een eind te maken aan het geweld en de schendingen van de mensenrechten in de DRC, met name in Noord-Kivu. We benadrukken dat bijkomende inspanningen nodig zijn om een einde te maken aan de activiteit van plaatselijke en buitenlandse gewapende groepen in het oosten van de DRC. Ook verzoeken we de VN en de regering van de DRC de gebeurtenissen onpartijdig en grondig te onderzoeken, erop toe te zien dat zij die schuldig zijn voor schending van de mensenrechten en de internationale humanitaire wetgeving overeenkomstig de Congolese en internationale wetgeving voor de rechter worden gebracht en vervolgd.</p>
    </intervention>
    <intervention id="4-275" speaker_id="97196" name="Oreste Rossi" is_mep="True" mode="written">
      <p sl="it">Helaas respecteren vele landen in de wereld de fundamentele mensenrechten niet. Sterker nog: ze maken zich schuldig aan misdaden tegen de menselijkheid, oorlogen, seksueel geweld, en alle andere soorten geweld tegen mannen, vrouwen en kinderen. In de Democratische Republiek Congo zijn in juli en augustus, alleen al in het mijndistrict in Oost-Congo, meer dan 500 mensen, waaronder kinderen, meisjes en vrouwen van wel 75 jaar oud, slachtoffer geworden van massaverkrachtingen. Deze verkrachtingen vonden plaats in de buurt van een kamp van de Verenigde Naties, die niet alleen niet hebben ingegrepen, maar zelfs wekenlang hebben gedaan alsof zij niet wisten wat er gebeurd was. Volgens interne schattingen zijn er tot op heden ongeveer 6 miljoen mensen om het leven gekomen. Ik sta dus vierkant achter deze resolutie, waarmee het Parlement de kant kiest van de zwaksten en meest weerlozen.</p>
    </intervention>
    <intervention id="4-276" speaker_id="96789" name="Joanna Senyszyn" is_mep="True" mode="written">
      <p sl="pl">Ik geef mijn steun aan de resolutie inzake tekortschietende bescherming van de mensenrechten en justitie in de Democratische Republiek Congo. Ik geloof dat deze resolutie dringend en met prioriteit moet worden aangenomen. Begin december zal er een Paritaire Parlementaire Vergadering ACS-EU plaatsvinden in Kinshasa. Deze resolutie kan een belangrijke boodschap afgeven aan de autoriteiten en burgers van Congo. Het zal een signaal zijn dat de Europese Unie het voornemen heeft haar inspanningen te vergroten om de situatie in deze regio te stabiliseren, om de huidige steunmechanismen tegen het licht te houden, om meer nadruk te leggen op hervorming van de rechtsstaat en om bovenal krachtig stelling te nemen tegen geweld tegen vrouwen en kinderen en een einde te maken aan de straffeloosheid van hen die hiervoor verantwoordelijk zijn.</p>
    </intervention>
    <intervention id="4-277" speaker_id="29579" name="Marc Tarabella" is_mep="True" mode="written">
      <p sl="fr">Ik ben zeer ingenomen met de aanneming van de resolutie over de falende bescherming van de mensenrechten en het recht in de Democratische Republiek Congo. Deze resolutie brengt de vele als oorlogswapen ingezette verkrachtingen van Congolese vrouwen aan het licht en veroordeelt die. Deze gruwelen hebben het land al lange tijd geteisterd. Ik benadruk andermaal de noodzaak de strijd aan te binden met de straffeloosheid die in de regio heerst en ik vraag de Commissie om bij de eerste gelegenheid een wetgevingsinitiatief voor te bereiden, dat voortborduurt op de Amerikaanse wet inzake ‘conflictmineralen’.</p>
    </intervention>
    <intervention id="4-278" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, ik maak me grote zorgen over de gebeurtenissen in de Democratische Republiek Congo, waar de afgelopen maanden honderden, zo niet duizenden vrouwen en kinderen zijn verkracht. Als politicus ben ik geschokt, en als vader en man nog meer. Het is verschrikkelijk. De schuldigen moeten worden gevonden, vervolgd en gestraft overeenkomstig het internationaal recht. Wij, de internationale gemeenschap, hebben gefaald. Veel dichter bij huis, op ons eigen grondgebied, hebben we echter ook gefaald. We staan altijd onmiddellijk klaar om mensenrechtenschendingen buiten de Europese Unie te veroordelen en te eisen dat er dringend actie tegen wordt ondernomen. Wanneer de spotlichten echter op mensenrechtenschendingen binnen de Europese Unie worden gericht, is de reactie meestal terughoudend. De EU zal met een enorme vertrouwenscrisis te maken krijgen als ze de kloof tussen haar nobele veroordelingen van misdaden die buiten de EU worden gepleegd en de maatregelen op het gebied van de mensenrechten die thuis worden genomen niet weet te dichten. Zo zou het niet moeten zijn. Het Verdrag van Lissabon heeft nieuwe kansen geschapen om de mensenrechten te versterken, vooral het Handvest van de grondrechten, dat nu dwingend is geworden, niet alleen voor de instellingen van de EU, maar ook voor de lidstaten. Het ligt derhalve binnen ons vermogen om het mensenrechtenvacuüm in de EU op te vullen, maar we moeten nu handelen.</p>
    </intervention>
    <intervention id="4-959" speaker_id="23894" name="Anna Záborská" is_mep="True" mode="written">
      <p sl="sk">Dames en heren, tussen 30 juli en 4 augustus 2010 hebben op grote schaal mensenrechtenschendingen en seksueel geweld tegen kinderen, vrouwen én mannen plaatsgevonden in het oosten van Congo. De schending van mensenrechten en het internationaal recht gaat door tot op de dag van vandaag en breidt zich in een alarmerend tempo over de gehele regio uit. De Europese Unie is langetermijnverplichtingen aangegaan tegenover de gehele Afrikaanse regio rond de Grote Meren, waarvan een deel zich op het grondgebied van de Democratische Republiek Congo bevindt. Onze inspanningen om vrede en stabiliteit in de regio te bewerkstelligen hebben tot dusver geen tastbare resultaten opgeleverd. Onze resolutie van vandaag is een nieuwe oproep van dit Parlement om de aanvallen op de burgerbevolking in de oostelijke provincies van Congo te staken, en de slachtoffers basisvoorzieningen te verstrekken op sociaal, humanitair, juridisch en gezondheidsgebied. Voor elk gewapend conflict is een politieke oplossing, maar de wil om een oplossing te bereiken, moet wel aanwezig zijn. De veiligheid en stabiliteit van Oost-Congo rusten derhalve in hoofdzaak op de schouders van de Congolese regering. Economische en humanitaire bijstand is belangrijk, maar op zichzelf onvoldoende. Ik ben verheugd dat dit Parlement bij stemming van zijn leden opnieuw in duidelijke bewoordingen heeft bevestigd dat ons engagement voor Congo een duidelijke verklaring omvat over het verdedigen van de mensenrechten, telkens als die in de regio worden geschonden. Ik heb daarom mijn steun aan de ingediende resolutie verleend en ik vertrouw erop dat de Europese Commissie doeltreffende mechanismen zal vinden om de in de resolutie vervatte aanbevelingen in praktijk te brengen.</p>
    </intervention>
    <intervention id="4-280" speaker_id="1941" name="Roberta Angelilli" is_mep="True" mode="written">
      <p sl="nl">In de afgelopen weken hebben het Parlement en de hele internationale gemeenschap zich gemobiliseerd om Sakineh te redden, maar ook om alle mannen en vrouwen te redden die onder dezelfde omstandigheden leven in Iran en in alle andere delen van de wereld waar de grondrechten voortdurend worden geschonden. Op dit moment zijn er wereldwijd 154 landen die de doodstraf hebben afgeschaft. Van deze landen zijn er 96 landen die de doodstraf hebben afgeschaft voor alle soorten misdaden, acht landen die de doodstraf alleen aanhouden voor buitengewone misdaden, zoals oorlogsmisdaden, zes landen die een moratorium op executies hebben afgekondigd en 44 landen die de doodstraf de facto hebben afgeschaft, dat wil zeggen, landen waar sinds ten minste tien jaar geen executies meer zijn voltrokken of landen die zich ertoe hebben verbonden de doodstraf niet toe te passen. In veel landen wordt geen onderscheid gemaakt tussen de veroordeelden; in een klein aantal landen worden namelijk nog steeds kinderdelinquenten terechtgesteld. Dat houdt een overduidelijke schending in van het internationaal recht, dat verankerd is in het Internationaal Verdrag inzake burgerrechten en politieke rechten. Daarom wil ik nogmaals verklaren dat ik tegen de doodstraf ben, in alle gevallen en onder alle omstandigheden, en ik hoop dat hij zo snel mogelijk wordt afgeschaft.</p>
    </intervention>
    <intervention id="4-281" speaker_id="96814" name="Elena Băsescu" is_mep="True" mode="written">
      <p sl="ro">In de afgelopen jaren is er een veelbelovende vooruitgang geboekt richting de afschaffing van de doodstraf. Het aantal landen dat deze straf permanent heeft afgeschaft is gestegen tot 95. Er zijn in feite nog maar twee regio’s in de wereld waar de doodstraf nog regelmatig wordt toegepast: in Azië en in Noord-Afrika. De VN-resoluties over de invoering van een wereldwijd moratorium hebben een aanzienlijke bijdrage geleverd aan deze resultaten. De EU blijft ook de belangrijkste donor voor organisaties die zich inzetten voor afschaffing van de doodstraf. Ik ben echter van mening dat de specifieke initiatieven die door deze organisaties worden bevorderd de nodige politieke steun moeten krijgen. Aangezien de ontwerpresolutie van het Europees Parlement op dit gebied aanzienlijke steun biedt, heb ik ervoor gestemd. Echter, ondanks de positieve ontwikkelingen houden 58 landen vast aan de doodstraf en de cijfers van het aantal tot deze straf veroordeelde personen zijn verontrustend. Afgelopen jaar zijn meer dan 700 mensen ter dood gebracht, waarbij de veronderstelde duizenden mensen die in China ter dood zijn veroordeeld niet worden meegeteld. Daarom wil ik benadrukken dat het nodig is om de inspanningen bij de internationale publieke opinie te verhogen. Zelfs in een aantal EU-lidstaten zou een hoog percentage burgers het eens zijn met de herinvoering van de doodstraf.</p>
    </intervention>
    <intervention id="4-282" speaker_id="28214" name="Jean-Luc Bennahmias" is_mep="True" mode="written">
      <p sl="fr">Ter gelegenheid van de Werelddag tegen de doodstraf, die op 10 oktober voor het achtste achtereenvolgende jaar zal plaatsvinden, willen wij als leden van het Europees Parlement een resolutie aannemen om onze verbondenheid aan de afschaffing van de doodstraf te onderstrepen en om dit beginsel van verzet tegen de doodstraf wereldwijd aangenomen te zien. Hoewel 43 landen in de wereld doorgaan met het toepassen van de doodstraf, bevat deze resolutie het verzoek aan lidstaten die doorgaan met het toepassen ervan, om een moratorium op executies af te kondigen. Het doel is volledige, wereldwijde afschaffing, wat een van de prioriteiten van het mensenrechtenbeleid van de Unie is.</p>
    </intervention>
    <intervention id="4-283" speaker_id="97198" name="Mara Bizzotto" is_mep="True" mode="written">
      <p sl="it">Wereldwijd passen veel landen nog steeds de doodstraf toe. Daaronder bevinden zich vele landen die met Europa handelsovereenkomsten en economische overeenkomsten hebben gesloten die de zogenoemde mensenrechtenclausules bevatten. Als we denken aan landen waar openbare executies worden uitgevoerd door middel van ophanging, steniging of methoden die grenzen aan marteling, dan moeten we ons laten bezielen door de hoop dat teksten zoals de tekst waarover we vandaag hebben gestemd, dienst doen als aansporing voor heel Europa, dat maar al te vaak vergeet dat het economische en politieke macht heeft en ervan afziet deze macht in de internationale arena te gebruiken om in derde landen respect voor de menselijke waardigheid te bevorderen.</p>
    </intervention>
    <intervention id="4-958" speaker_id="96681" name="Vilija Blinkevičiūtė" is_mep="True" mode="written">
      <p sl="lt">De doodstraf, een van de oudste straffen die worden opgelegd voor zeer ernstige misdaden, moet in bepaalde landen nog worden afgeschaft. De doodstraf is de wreedste en meest onmenselijke en vernederende straf die er is en vormt een schending van het recht op leven als vervat in de Universele verklaring van de rechten van de mens. Op dit moment kennen wereldwijd nog 43 landen de doodstraf. Daarom roept het Europees Parlement die landen op om spoedig een eind aan deze praktijk te maken. Het opleggen van de doodstraf aan minderjarigen en personen met een geestelijke of verstandelijke handicap is nog het meest zorgwekkend. Het opleggen van deze straf aan de meest kwetsbare mensen moet zo snel mogelijk stoppen. Het is zeer belangrijk voor overheidsinstanties van landen om gevallen waarin de doodstraf wordt opgelegd te monitoren, zodat specifieke gevallen bij de nationale autoriteiten kunnen worden aangekaart en mogelijke initiatieven voor de afschaffing van de doodstraf kunnen worden overwogen.</p>
    </intervention>
    <intervention id="4-284" speaker_id="39722" name="Sebastian Valentin Bodu" is_mep="True" mode="written">
      <p sl="ro">De Europese Unie heeft zich verbonden aan een van haar voornaamste doelen van het mensenrechtenbeleid – de volledige afschaffing van de doodstraf wereldwijd. Dit zal worden bevestigd door de verklaring die de plenaire vergadering van het Europees Parlement zal aannemen op de Werelddag tegen de doodstraf. Het feit dat veel staten de doodstraf nog steeds toepassen, de wreedste, meest onmenselijke en primitieve straf van allemaal, vooral voor vrouwen of zelfs minderjarigen, is onmogelijk te begrijpen. Het is zo moeilijk te begrijpen omdat er geen bewijs is dat de doodstraf criminaliteit meer ontmoedigt dan andere vormen van straf. Het is belangrijk dat de Europese Unie doorgaat met haar maatregelen ter ondersteuning van de samenwerking tussen staten, aangezien dat de enige manier is – door samenwerking, educatie en bewustmaking – waarop wij de doodstraf wereldwijd kunnen afschaffen. De sleutel tot het bereiken van de meest gewenste mensenrechtendoelstelling van de EU ligt ook in de activiteiten van niet-gouvernementele organisaties, die de aandacht vestigen op oneerlijke processen waarbij schandalig harde straffen worden opgelegd, zoals die in Iran voor een jongen die slechts zestien was toen hij zijn daad zou hebben gepleegd.</p>
    </intervention>
    <intervention id="4-285" speaker_id="photo_generic" name="David Campbell Bannerman en Nigel Farage" is_mep="True" mode="written">
      <p sl="en">De Britse Onafhankelijkheidspartij (UKIP) erkent dat er zowel voor als tegen de doodstraf wettige argumenten bestaan. De UKIP vindt echter dat het besluit om wel of niet te kiezen voor de doodstraf een besluit is dat alleen door de individuele natielanden kan worden genomen, en niet door de ondemocratische EU. De UKIP wijst op de pogingen die de EU heeft ondernomen om het beleid van andere landen op dit gebied te beïnvloeden. Het is niet aan de EU om druk uit te oefenen op welk land dan ook om de doodstraf af te schaffen of de afschaffing van de doodstraf in de wet vast te leggen. De UKIP wijst ook op de wijze waarop de EU ieder debat over dit onderwerp in de Europese context een halt heeft toegeroepen, ondanks de publieke opinie over dit onderwerp. Het wel of niet handhaven van de doodstraf is een besluit dat alleen op nationaal niveau en met democratische middelen kan worden genomen, en dit moet zo blijven. Iedere staat die de doodstraf hanteert moet zorg dragen voor gepaste procedures voor het verzamelen van bewijs, het ondervragen van gevangenen en voor eerlijke processen.</p>
    </intervention>
    <intervention id="4-957" speaker_id="96867" name="Maria Da Graça Carvalho" is_mep="True" mode="written">
      <p sl="pt">In een wereld waar 43 landen nog steeds de doodstraf handhaven en waar kinderen worden verplicht openbare executies bij te wonen, moet Europa zich blijven inzetten voor de opheffing van deze vorm van bestraffing, die een wrede en onaanvaardbare schending van het recht op leven vormt. Ik heb voor deze resolutie gestemd omdat ik van oordeel ben dat de Europese Unie diplomatieke instrumenten moet aanwenden om bij te dragen tot de afschaffing van de doodstraf en druk moet uitoefenen op de regeringen om hen ertoe te brengen een moratorium op terechtstellingen aan te nemen dat uiteindelijk tot de volledige afschaffing van de doodstraf moet leiden. De resolutie dringt er bij de Raad en de Commissie op aan sturing te geven aan een alomvattend Europees beleid met betrekking tot de tientallen Europese onderdanen die ter dood veroordeeld zijn in derde landen, waarbij moet worden voorzien in de nodige informatie en juridische bijstand. Ook dat lijkt mij essentieel. Verder onderken ik het belang van de goedkeurig van de ‘Werelddag tegen de doodstraf’ en de ‘Europese dag tegen de doodstraf’.</p>
    </intervention>
    <intervention id="4-286" speaker_id="1892" name="Carlos Coelho" is_mep="True" mode="written">
      <p sl="pt">De waarde van het leven en de grote hoeveelheid gerechtelijke dwalingen die de geschiedenis ons heeft nagelaten, zijn meer dan genoeg redenen om de doodstraf te bestrijden. De afschaffing van de doodstraf overal ter wereld is voor de Europese Unie een prioriteit. 10 oktober is uitgeroepen tot Europese dag tegen de doodstraf. Wij verbinden ons er nadrukkelijk toe bij te dragen tot de wereldwijde afschaffing van deze vorm van bestraffing en te streven naar universele aanvaarding van dit beginsel. Volgens Amnesty International bestaan er in de wereld nog steeds 58 landen die de doodstraf niet hebben afgeschaft. 18 van deze landen hebben in 2009 terechtstellingen uitgevoerd. China alleen heeft meer mensen geëxecuteerd dan alle andere landen samen. Het enige land in Europa dat nog steeds de doodstraf toepast, is Wit-Rusland. Het Europees Parlement heeft deze campagne als eerste Europese instelling gelanceerd aan het begin van de jaren tachtig en op dit ogenblik is de Europese Unie de leidende institutionele partij in de strijd tegen de doodstraf en de voornaamste financieringsbron van de inspanningen die in dat verband worden geleverd. Wij moeten alles in het werk stellen om te waarborgen dat moratoria op terechtstellingen worden aangenomen totdat de doodstraf definitief is uitgeroeid.</p>
    </intervention>
    <intervention id="4-956" speaker_id="33997" name="Corina Creţu" is_mep="True" mode="written">
      <p sl="ro">Een van de eerste maatregelen van de tijdelijke autoriteiten in Boekarest na de val van het Ceauşescu-regime, na de volksopstanden in Timişoara en Boekarest, was het afschaffen van de doodstraf. Dit was een helend gebaar, in de eerste plaats voor de politieke slachtoffers van de totalitaire regimes die Roemenië vanaf de jaren dertig hadden gedomineerd. Ik roep deze gebeurtenis uit de recente Europese geschiedenis in herinnering, omdat de resolutie van het Europees Parlement op de Werelddag tegen de doodstraf een antwoord is op een praktijk die in de eenentwintigste eeuw niet meer in de mode is. De doodstraf bestaat nog in vele landen, waaronder landen die actief de mensenrechten en menselijke vrijheden wereldwijd bevorderen.</p>
      <p sl="ro">De doodstraf werkt niet alleen niet als afschrikking of om misdaadpercentages omlaag te brengen, maar deze straf werpt het zeer reële probleem op van mogelijke gerechtelijke dwalingen waardoor onschuldigen ter dood zouden worden gebracht. Ik beschouw de oproep van de lidstaten van de EU aan de landen die deze straf nog gebruiken, om een moratorium aan te nemen op de uitvoering van de straffen, als een van de belangrijkste pluspunten van deze resolutie. Daarom heb ik voor aanneming van deze resolutie gestemd.</p>
    </intervention>
    <intervention id="4-955" speaker_id="96856" name="George Sabin Cutaş" is_mep="True" mode="written">
      <p sl="ro">Dit jaar hebben twaalf landen de doodstraf toegepast, ondanks het feit dat deze onmenselijke straf wordt veroordeeld door de meeste landen in de wereld en internationale instellingen zoals de Verenigde Naties. Ik ben van mening dat de druk om de doodstraf af te schaffen op de 43 landen die deze nog steeds in hun wetgeving hebben opgenomen een prioriteit moet worden van het mensenrechtenbeleid van de Europese Unie. In het bijzonder moet de nieuwe Europese Dienst voor extern optreden zich hiermee bezighouden.</p>
    </intervention>
    <intervention id="4-954" speaker_id="96973" name="Mário David" is_mep="True" mode="written">
      <p sl="pt">Als burger van Portugal, dat in 1867 als een van de eerste landen ter wereld de doodstraf heeft afgeschaft, ben ik van oordeel dat deze vorm van bestraffing onmenselijk is. De doodstraf is de ultieme ontkenning van de mensenrechten. Daarom geeft het mij voldoening om voor deze ontwerpresolutie te stemmen. Het bevorderen van de menselijke waardigheid en de daaruit voortvloeiende strijd voor de afschaffing van de doodstraf behoren tot de doelstellingen van het mensenrechtenbeleid van de Europese Unie, en dat moet ook in de toekomst zo blijven. Om garanties te bieden voor een alomvattend en effectief Europees beleid inzake de doodstraf moet de Unie via haar instellingen en met name via de Hoge Vertegenwoordiger met één stem spreken. De instelling van een wereldwijd moratorium op het gebruik en de toepassing van de doodstraf in alle regio’s van de wereld is niet alleen een essentiële stap op weg naar de afschaffing van de doodstraf waar ook ter wereld. Het is bovenal een cruciale stap naar meer eerbiediging van de menselijke waardigheid.</p>
    </intervention>
    <intervention id="4-953" speaker_id="4335" name="Marielle De Sarnez" is_mep="True" mode="written">
      <p sl="fr">De achtste Werelddag tegen de doodstraf, op 10 oktober 2010, is een kans voor het Europees Parlement om er nogmaals de aandacht op te vestigen dat wereldwijde afschaffing van de doodstraf een prioriteit blijft voor de Europese Unie, in een tijd dat hij nog altijd in achttien landen wordt uitgevoerd. In 2009 werden meer dan zevenhonderd mensen geëxecuteerd, en dan zijn de duizenden executies in China nog niet meegeteld. Executies of doodstraffen hebben nooit geleid tot gunstiger misdaadcijfers en daarom moet de Europese Unie alternatieve straffen die zijn opgenomen in strafrechtstelsels bevorderen, wanneer zij onderhandelt met landen die deze straf nog steeds toepassen, wat in strijd is met de Universele verklaring van de rechten van de mens. Het Parlement heeft ook zijn diepe zorgen geuit over de toepassing van de doodstraf bij minderjarigen en bij mensen met een mentale of intellectuele handicap en heeft opgeroepen hier snel en voor altijd een einde aan te maken.</p>
    </intervention>
    <intervention id="4-287" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd omdat ze de Europese Unie aanspoort alle beschikbare instrumenten op het vlak van diplomatie en samenwerkingsbijstand aan te wenden teneinde zich in te zetten voor afschaffing van de doodstraf. Portugal vervult in dit verband een voorbeeldfunctie, aangezien het meer dan 140 jaar geleden als eerste Europese land de afschaffing van de doodstraf in zijn grondwet heeft opgenomen. Helaas zijn er in de wereld nog steeds ruim veertig landen waar dat niet het geval is en waar het recht op leven zoals verankerd in de Universele verklaring van de rechten van de mens nog steeds geschonden wordt.</p>
    </intervention>
    <intervention id="4-288" speaker_id="96977" name="Diogo Feio" is_mep="True" mode="written">
      <p sl="pt">De doodstraf vormt een onaanvaardbare schending van de intrinsieke waardigheid van elke mens en de onvervreemdbare en unieke waarde van elk leven. Daarom veroordelen wij deze vorm van bestraffing met klem en doen wij allemaal al het mogelijke om de doodstraf uit te roeien. Ik hoop dat nog meer landen zullen toetreden tot de groep van staten die voor altijd van deze strafmaatregel zijn afgestapt. Onafhankelijk van de ernst van de specifieke individuele daden die een dergelijk vonnis in theorie zouden kunnen motiveren en zelfs rechtvaardigen, ben ik van oordeel dat de afschaffing van de doodstraf vanuit beschavingsoogpunt een enorme stap voorwaarts betekent en kenmerkend is voor strafrechtstelsels zoals die van de EU-lidstaten, waarin een onderscheid wordt gemaakt tussen rechtspraak en vergelding. Wij moeten deze niet-vindicatieve bepaling hoe dan ook handhaven en ons ervan vergewissen dat zelfs de grootste misdadiger een waardige behandeling krijgt, ook al verdient hij die niet. Immers, als wij ons zouden beperken tot de toepassing van de wet van de vergelding zouden wij afbreuk doen aan ons gemeenschappelijk erfgoed op het gebied van de eerbiediging van het menselijke leven, dat onze beleidsmakers overigens zo vaak uit het oog verliezen. In gedachten ben ik nu bij al degenen die niet eens de garantie hebben dat ze een ook maar enigszins rechtvaardig proces zullen krijgen en die op willekeurige of opzettelijke wijze gedood worden met behulp van de gruwelijkste methoden in de meest wrede omstandigheden.</p>
    </intervention>
    <intervention id="4-952" speaker_id="96993" name="Lorenzo Fontana" is_mep="True" mode="written">
      <p sl="it">Op 10 oktober zal de achtste Werelddag tegen de doodstraf worden gehouden. Ik juich deze resolutie van het Parlement toe, aangezien ik haar beschouw als een juist vervolg op de recente resoluties inzake de doodstraf in China, Nigeria, Noord-Korea en Iran. Het is zorgwekkend dat de doodstraf wereldwijd zo’n grote omvang heeft en het is moeilijk vast te stellen wat inzake dit verschijnsel de exacte cijfers zijn, met name in bovengenoemde landen, die niet of in zeer beperkte mate democratisch zijn. Het is belangrijk dat de Europese Unie een sterke positie inneemt in deze kwestie en alle mogelijke rechtsinstrumenten en, meer in het algemeen, alle mogelijke politieke instrumenten gebruikt om wereldwijd de aandacht te vestigen op deze kwestie en schendingen van het internationaal recht aan de kaak te stellen. Om deze redenen zal ik vóór deze ontwerpresolutie stemmen.</p>
    </intervention>
    <intervention id="4-951" speaker_id="2338" name="Ian Hudghton" is_mep="True" mode="written">
      <p sl="en">De EU is een wereldleider in de campagne tegen de doodstraf maar er zijn te veel landen, waaronder een groot aantal waarmee wij sterke economische, sociale en culturele banden hebben, die doorgaan met het terechtstellen van personen. Ik vind dat de doodstraf geen plaats mag hebben in de 21e eeuw en ondersteun de oproep tot een moratorium op terechtstellingen.</p>
    </intervention>
    <intervention id="4-289" speaker_id="1403" name="David Martin" is_mep="True" mode="written">
      <p sl="en">De wereldwijde afschaffing van de doodstraf is een prioriteit van dit Parlement en met name van de Fractie van Socialisten en Democraten. Het is een schending van de mensenrechten en onder alle omstandigheden onaanvaardbaar, en ik ben verheugd dat het Parlement deze motie met zoveel steun heeft goedgekeurd. De EU heeft, als ’s werelds meest actieve en prominente voorstander van afschaffing van de doodstraf, de verantwoordelijkheid om maatschappelijke en andere organisaties in heel de wereld die strijden voor zo’n fundamenteel mensenrecht te ondersteunen. Er moet nog veel worden gedaan om landen die de doodstraf de facto hebben afgeschaft te ondersteunen om dit wettelijk vast te leggen, het aantal doodvonnissen dat in andere landen wordt opgelegd en uitgevoerd terug te brengen en campagnes te ondersteunen om doodvonnissen te herroepen, vooral daar waar beslissingen van de rechtbank niet als rechtmatig worden gezien. Dit is een fundamentele waarde van onze Unie die we zo vaak mogelijk publiekelijk moeten verdedigen.</p>
    </intervention>
    <intervention id="4-290" speaker_id="4393" name="Mario Mauro" is_mep="True" mode="written">
      <p sl="it">De Werelddag tegen de doodstraf, die op 10 oktober a.s. zal worden gehouden, toont nogmaals aan dat Europa een leidende rol heeft in de strijd voor beschaving. Deze resolutie verdient het te worden aangenomen, aangezien zij de aandacht vestigt op de talloze problemen en misstanden waar vandaag de dag nog steeds sprake van is in 43 landen in de wereld. In de resolutie wordt terecht benadrukt dat de strijd die we tot nu toe hebben gevoerd concrete resultaten heeft opgeleverd: steeds meer landen hebben de talloze internationale conventies inzake dit onderwerp geratificeerd. Dit houdt in dat er steeds meer aandacht komt voor mensenrechten op internationaal niveau. Ten slotte sta ik achter het verzoek aan de hoge vertegenwoordiger, mevrouw Ashton, om in gedachten te houden dat de belangrijkste politieke inhoud van de resolutie moet zijn dat er een wereldwijd moratorium wordt ingesteld, als een cruciale stap naar volledige afschaffing van de doodstraf.</p>
    </intervention>
    <intervention id="4-950" speaker_id="96978" name="Nuno Melo" is_mep="True" mode="written">
      <p sl="pt">De laatste jaren is de Europese Unie de leidende institutionele partij in de strijd tegen de doodstraf in de wereld. Deze strijd neemt in de mensenrechtendimensie van het extern beleid van de Unie een prioritaire plaats in. Aangezien er in de wereld nog steeds veertig landen de doodstraf toepassen en een van die landen, namelijk Wit-Rusland, in Europa ligt, moeten wij alles in het werk blijven stellen om overal ter wereld de afschaffing van de doodstraf te bewerkstelligen. Immers, de doodstraf is de meest wrede, onmenselijke en onterende vorm van bestraffing en vormt een schending van het recht op leven zoals vastgelegd in de Universele verklaring van de rechten van de mens. Ik heb in overeenstemming hiermee gestemd.</p>
    </intervention>
    <intervention id="4-291" speaker_id="96670" name="Louis Michel" is_mep="True" mode="written">
      <p sl="fr">Ik heb deze resolutie gesteund omdat mijn menselijk geweten mij noopt te strijden voor afschaffing van de doodstraf. Dit is een strijd die alle humanisten leveren. Door de doodstraf af te schaffen, versterken wij de menselijke waardigheid en boeken wij vooruitgang in mensenrechtenkwesties. Het relativeren van de waarde van menselijk leven kan door niets worden gerechtvaardigd. Met dat doel wil ik u eraan herinneren dat Europa, vrijhaven van democratie, een pionier is geweest in deze strijd voor de afschaffing van de doodstraf. Het is daarom de plicht van Europa om prioriteit te geven aan deze gerechtvaardigde strijd.</p>
    </intervention>
    <intervention id="4-292" speaker_id="96999" name="Alexander Mirsky" is_mep="True" mode="written">
      <p sl="lv">Ik heb deze resolutie gesteund omdat ik de doodstraf een lichte straf vind voor personen die ernstige, onmenselijke misdaden hebben gepleegd. Ik ben er niet van overtuigd dat Letland, als lidstaat van de EU, deze resolutie zal uitvoeren, en wel vanwege eerdere negatieve ervaringen. De Republiek Letland heeft paragraaf 74 van de resolutie van het Europees Parlement van 11 maart 2004 over de situatie van niet-onderdanen in Letland nog niet uitgevoerd. Meer dan 330 000 personen in Letland hebben geen status. Dat betekent dat een van de EU-lidstaten nauwelijks een boodschap heeft aan de mening van het Europees Parlement en de Europese Unie als geheel. Van hun kant gedragen de Europese Commissie en het Europees Parlement zich alsof alles prima in orde is. Een merkwaardige houding … Hieruit blijkt zonneklaar dat de Europese Unie dubbele standaarden hanteert. De Europese Unie maakt zich zorgen over de mensenrechtenschendingen in de Democratische Republiek Congo, maar mensenrechtenschendingen op het grondgebied van de EU lijken normaal te worden gevonden.</p>
    </intervention>
    <intervention id="4-293" speaker_id="28112" name="Gay Mitchell" is_mep="True" mode="written">
      <p sl="en">Namens de Ierse delegatie van de PPE-Fractie steunen we de afschaffing van de doodstraf en hebben we vóór de resolutie over de Werelddag tegen de doodstraf gestemd. We hebben echter tegen de wijzigingen van de tekst gestemd, omdat we dit beschouwen als een grof en te ruim geformuleerd instrument dat op de doodstraf geen effect zou hebben en er toe zou kunnen bijdragen dat veel mensen wegens illegale drugshandel de dood vinden.</p>
    </intervention>
    <intervention id="4-294" speaker_id="96783" name="Wojciech Michał Olejniczak" is_mep="True" mode="written">
      <p sl="pl">De doodstraf is de meest onmenselijke en wrede straf. Het vormt een schending van het meest fundamentele van de mensenrechten – het recht op leven. Daarom geloof ik dat het afschaffen van de doodstraf een van de prioriteiten van de Europese Unie moet zijn om de democratie en de mensenrechten wereldwijd te bevorderen. In Europa heeft het verbod op de doodstraf een sterk fundament, aangezien het gegarandeerd wordt op grond van de protocollen 6 en 13 van de Europees Verdrag tot bescherming van de rechten van de mens. De Europese Unie is volledig gekant tegen toepassing van de doodstraf, ongeacht de omstandigheden. De acties van de EU op dit vlak vormen de voornaamste prioriteit van haar buitenlandse mensenrechtenbeleid. De EU heeft wereldwijd consequent opgeroepen tot afschaffing van deze straf. En dit is waarom zij in de hoogst denkbare mate financiële steun verleent aan organisaties uit het maatschappelijk middenveld die zich inzetten voor afschaffing van de doodstraf. Vanaf 1994 is er in het kader van het Europees instrument voor democratie en mensenrechten ruim 15 miljoen euro toegewezen ter ondersteuning van dit soort projecten.</p>
    </intervention>
    <intervention id="4-949" speaker_id="96902" name="Maria do Céu Patrão Neves" is_mep="True" mode="written">
      <p sl="pt">De tijd die we aan diverse sociale zaken wijden, biedt steeds gelegenheid tot reflectie en discussie over een belangrijke kwestie en stelt ons bovenal in de mogelijkheid herhaaldelijk de aandacht te vestigen op aankomende gedragsveranderingen als gevolg van de aanneming van nieuwe waarden of een nieuwe interpretatie van oude waarden, wat bepalend is voor de opbouw van de maatschappij waarin we leven.</p>
      <p sl="pt">De doodstraf is een van de meest weerzinwekkende gelegaliseerde praktijken en ik ben van oordeel dat geen enkele eerder gestelde daad een dergelijke vorm van bestraffing rechtvaardigt. Zelfs in geval van moord is het niet gerechtvaardigd dat de moordenaar ter dood wordt veroordeeld, aangezien dit betekent dat een verwerpelijke daad wordt bestraft met een andere verwerpelijke daad die wordt uitgevaardigd door een rechter en derhalve legaal is vanuit juridisch oogpunt, maar vanuit moreel oogpunt verre van legitiem is.</p>
      <p sl="pt">Ik ben dan ook bijzonder ingenomen met de resolutie voor de instelling van de Werelddag tegen de doodstraf, in de hoop dat hiermee een belangrijke stap voorwaarts wordt gezet op weg naar de effectieve afschaffing van de doodstraf in de gehele wereld.</p>
    </intervention>
    <intervention id="4-295" speaker_id="28409" name="Raül Romeva i Rueda" is_mep="True" mode="written">
      <p sl="en">Het Europees Parlement is vanouds tegenstander van de doodstraf, in alle gevallen en onder alle omstandigheden, en beklemtoont nogmaals dat afschaffing van de doodstraf bijdraagt tot de verhoging van de menselijke waardigheid en de geleidelijke ontwikkeling van de mensenrechten. Het veroordeelt alle terechtstellingen, waar zij ook plaatsvinden, en dringt er bij de EU en haar lidstaten op aan de tenuitvoerlegging van de VN-resolutie inzake een universeel moratorium op executies door te zetten, teneinde te komen tot een volledige afschaffing van de doodstraf in alle landen waar zij nog wordt toegepast. Het vraagt de Raad en de Commissie actie te ondernemen om de aanwending van de doodstraf geleidelijk aan te beperken, waarbij erop moet worden aangedrongen dat bij executies ten minste de internationale minimumnormen in acht worden genomen. Het geeft uiting aan zijn ernstige bezorgdheid over het opleggen van de doodstraf aan minderjarigen en aan personen met een psychische of intellectuele handicap en wenst dat daar onmiddellijk en definitief een eind aan gemaakt wordt.</p>
    </intervention>
    <intervention id="4-296" speaker_id="4521" name="Charles Tannock" is_mep="True" mode="written">
      <p sl="en">De Britse conservatieve delegatie geeft vanouds al zijn leden de vrijheid zelf zijn stem over de doodstraf te bepalen. Wij zijn van mening dat het gebruik van de doodstraf voor iedereen afzonderlijk een gewetenskwestie is.</p>
      <p sl="en">We willen echter benadrukken dat, zelfs wanneer individuele leden voorstander zijn van de doodstraf, wij vinden dat deze voorbehouden moet zijn aan enkel de meest gruwelijke misdaden die de dood tot gevolg hebben, en dat wij het toepassen van de doodstraf bij minderjarigen onvoorwaardelijk veroordelen.</p>
    </intervention>
    <intervention id="4-297" speaker_id="96918" name="Derek Vaughan" is_mep="True" mode="written">
      <p sl="en">Dat deze resolutie vandaag, voorafgaand aan de achtste Werelddag tegen de doodstraf aanstaande zondag, wordt goedgekeurd is opnieuw een bevestiging van het verzoek van het Europees Parlement voor een volledig moratorium op alle executies aan alle landen die deze barbaarse vorm van straf nog steeds toepassen. Het versterkt tevens het standpunt van het Europees Parlement dat alle Europese burgers gevrijwaard zouden moeten zijn van de dreiging van een mogelijke executie.</p>
    </intervention>
    <intervention id="4-299" speaker_id="28214" name="Jean-Luc Bennahmias" is_mep="True" mode="written">
      <p sl="fr">De olieverontreiniging die afgelopen voorjaar in de Golf van Mexico door het olieplatform Deepwater Horizon is veroorzaakt, heeft geleid tot deze resolutie, opgesteld door de Commissie milieubeheer, volksgezondheid en voedselveiligheid van het Europees Parlement. Zij is bedoeld om de aandacht te vestigen op de spoedeisende kwestie van voorkoming van olieverontreiniging. Ik heb derhalve voor deze resolutie gestemd, aangezien het van essentieel belang is dat we strikte Europese regels opstellen om ongelukken op olieplatforms te voorkomen, en dat de Unie de wetgeving op het gebied van milieuverantwoordelijkheid versterkt. Ik betreur het echter dat er niet in de gehele Unie sprake is van een vermelding van een moratorium inzake alle nieuwe olieboringen, alsmede van nieuwe normen, en dat deze zaken door een meerderheid van de leden in de stemming van vandaag eruit zijn gehaald. Het instellen van een moratorium zou namelijk in overeenstemming zijn geweest met het beleid van preventie en verscherping van veiligheidsmaatregelen voor olieplatforms, en zou zijn overeengekomen met het beleid van Barack Obama om een soortgelijk moratorium in de Verenigde Staten tot december 2010 van kracht te laten zijn.</p>
    </intervention>
    <intervention id="4-300" speaker_id="29074" name="Vito Bonsignore" is_mep="True" mode="written">
      <p sl="it">De recente ramp in de Golf van Mexico, die ertoe heeft geleid dat miljoenen vaten aardolie in zee zijn gestroomd, heeft de aandacht van de hele wereld gericht op een onderwerp dat van essentieel belang is voor de Europese Unie. Deze ramp heeft aangetoond dat men bij diepzeeolieboringen strikte maatregelen moet nemen waarmee het milieu kan worden beschermd. Maar Europa moet wel concurrerend blijven in deze sector en doorgaan met gasprospectie om te zorgen voor diversiteit van zijn energiebronnen. Ik sta dus achter het aannemen van nieuwe veiligheidsbeginselen, het toepassen van strikte en strenge gemeenschappelijke normen en het oprichten van solidariteitsfondsen om eventuele schade te vergoeden aan slachtoffers. Deze maatregelen zijn dringend nodig, onder meer vanwege de geomorfologische aard van onze zeeën, zoals de Middellandse Zee, en omdat er op dit moment boringen gaande zijn langs de Libische en Egyptische kust. Als er olie gelekt wordt, zal dat een milieuramp betekenen waaraan we met moeite het hoofd kunnen bieden en die zeer ernstige gevolgen zal hebben voor de economie en het milieu van veel Europese landen. Ik sta ten slotte niet achter het voorstel voor een moratorium, omdat ik denk dat het doeltreffender is overeenkomsten te sluiten met derde landen en hun oliemaatschappijen. Op die manier is het makkelijker om veiligheidsnormen te exporteren en te investeren in preventie en technologisch onderzoek.</p>
    </intervention>
    <intervention id="4-948" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het is belangrijk dat de Europese Unie garanties biedt voor de bescherming van haar kusten. Daarvoor moet zij beschikken over een toereikende preventie- en reactiecapaciteit om dit soort problemen aan te pakken. Het is tevens noodzakelijk dat de vigerende wetgeving voorziet in een veiligere aardolieprospectie en -winning. Het in Lissabon gevestigde Europees Agentschap voor maritieme veiligheid verschaft steun en technische bijstand aan de Europese Commissie en de lidstaten bij de ontwikkeling en tenuitvoerlegging van de communautaire wetgeving op het gebied van zowel maritieme veiligheid en bescherming als verontreiniging door schepen.</p>
      <p sl="pt">In juni dit jaar heb ik aan de commissarissen Oettinger, Kallas en Georgieva een schriftelijke suggestie ingediend om de bevoegdheid van het Europees Agentschap voor maritieme veiligheid uit te breiden, zodat het mechanismen voor veiligheidstoezicht op Europese booreilanden in de Noordzee, de Zwarte Zee en de Middellandse Zee kan opzetten en de verantwoordelijkheid krijgt voor de preventie van aan aardoliewinning gerelateerde milieurampen. Deze suggestie biedt schaalvoordelen op het niveau van de financiële, personele en technische middelen. Ik ben ingenomen met het antwoord van de commissarissen, die openstaan voor de mogelijkheid om de richtlijn betreffende het Europees Agentschap voor maritieme veiligheid te herzien, en ik roep de Europese Commissie op de nodige inspanningen te leveren om deze doelstelling te verwezenlijken.</p>
    </intervention>
    <intervention id="4-947" speaker_id="33997" name="Corina Creţu" is_mep="True" mode="written">
      <p sl="ro">Het recente ongeluk in de Golf van Mexico, vanwege een explosie op een booreiland, zou op zich een toereikend argument moeten zijn voor degenen die moeten nadenken en stemmen over de resolutie van het Europees Parlement over maatregelen van de EU in verband met de opsporing en winning van aardolie in Europa. Zoals de tekst van de resolutie benadrukt, is Europa ook niet beschermd tegen dergelijke ongelukken met een verwoestend effect op het milieu, aangezien de meeste activiteiten in verband met de opsporing en winning van aardolie in de Noordzee plaatsvinden. Dergelijke activiteiten worden nu ook uitgebreid in de Zwarte Zeeregio, een zee die ook zijn problemen heeft door menselijke activiteiten. Zoals de resolutie aangeeft is het de taak van de Commissie om voor booreilanden een strikt ongevallenpreventiebeleid op te stellen dat op EU-niveau kan worden gehandhaafd. Dit kan een belangrijke stap betekenen bij het voorkomen van mogelijke incidenten en ongelukken. Dit zijn een aantal van de overwegingen met betrekking tot mijn stem voor deze resolutie.</p>
    </intervention>
    <intervention id="4-946" speaker_id="4335" name="Marielle De Sarnez" is_mep="True" mode="written">
      <p sl="nl">De EU moet lessen leren uit de ramp met het olieplatform Deepwater Horizon en zich ervan vergewissen dat de aangescherpte veiligheidsnormen op alle olieplatforms op de zeebodem worden nageleefd. Gezien de risico’s van boringen op volle zee en de onzekerheden die er bestaan over de aanpak en over de eventuele gevolgen van een dergelijk incident in Europa, vraagt de resolutie die wij hebben gesteund een “moratorium op alle nieuwe diepzeeboringen in de wateren van de EU”. Wij vragen de Commissie tevens om een gedetailleerde evaluatie uit te voeren en, in samenwerking met de lidstaten, een actieplan uit te werken om de veiligheidsnormen op de bestaande olieplatforms te verbeteren. Uiteindelijk willen we de zekerheid hebben dat de vervuilers wettelijk verantwoordelijk worden gehouden en dat de slachtoffers, zoals de vissers, op de juiste wijze schadeloos kunnen worden gesteld.</p>
    </intervention>
    <intervention id="4-301" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de resolutie over EU-maatregelen inzake aardolieprospectie en -winning in Europa gestemd omdat ik van oordeel ben dat wij de veiligheids- en arbeidsvoorwaarden op de offshorebooreilanden in de Europese Unie moeten versterken, zodat milieurampen zoals die in de Golf van Mexico kunnen worden voorkomen.</p>
    </intervention>
    <intervention id="4-302" speaker_id="96977" name="Diogo Feio" is_mep="True" mode="written">
      <p sl="pt">Gelet op het belang van aardoliewinning voor de landen uit de sector en de gevaren die eraan verbonden zijn − zoals blijkt uit de vreselijke gevolgen van ongevallen waarbij per ongeluk olie in zee terechtkomt − is het essentieel dat de Unie de voorwaarden schept die nodig zijn om een zo veilig mogelijke aardoliewinning te waarborgen. Dat vergt een passende wetgeving die voorziet in elementaire basisvoorschriften voor de offshorewinning van aardolie en aardgas teneinde een veilige productie en voorziening van aardolie en aardgas in de Europese Unie te garanderen. Als Portugees kan ik in dit verband niet nalaten hier de ramp met de Prestige in herinnering te brengen. De schade bleef niet beperkt tot de kust van Galicië, maar had ook gevolgen voor de Portugese en Franse kusten. Daarom is het essentieel dat de hier voorgestelde maatregelen verder reiken dan alleen maar aardolieprospectie en –winning en ook betrekking hebben op vervoer en voorziening. Ongevallen met olierampen doen zich helaas vaker voor dan ons lief is. Het is dus belangrijk dat wij de veiligheidsnormen herzien, zodat de kans op dit soort rampen kleiner wordt.</p>
    </intervention>
    <intervention id="4-945" speaker_id="96899" name="José Manuel Fernandes" is_mep="True" mode="written">
      <p sl="pt">De olieramp met het booreiland Deepwater Horizon in de Golf van Mexico heeft de Europese Unie en haar lidstaten doen inzien dat zij zich dringend moeten buigen over alle aspecten van de aardolieprospectie en –winning in de Europese Unie en alle maatregelen moeten nemen die nodig zijn om te waarborgen dat onze wateren niet door dit soort milieurampen worden geteisterd. Het is dan ook hoogst noodzakelijk dat wij een grensoverschrijdend gemeenschappelijk Europees systeem aannemen om olierampen te voorkomen en aan te pakken.</p>
      <p sl="pt">Ik wil hier uw aandacht vestigen op het verzoek aan de Commissie om een verslag in te dienen waarin zij de omvang van de milieuvervuiling en de biologische toestand van de Golf van Mexico beoordeelt, om zich te bezinnen op het vermogen van de Europese Unie om onmiddellijk te reageren op ongevallen waarbij offshore-installaties betrokken zijn en om in samenwerking met de lidstaten een Europees actieplan op te zetten. Het is een goede zaak aan te dringen op wetgeving die voorziet in strenge veiligheidsnormen voor alle oliebooreilanden en alle booractiviteiten in de Europese Unie. Ik kan echter niet akkoord gaan met het voorstel om een moratorium op diepzeeolieboringen in de Europese Unie in te stellen totdat de toepassing van dergelijke normen in de hele EU gewaarborgd is, want die maatregel is buiten alle verhouding gelet op de mogelijke gevolgen ervan voor de industrie.</p>
    </intervention>
    <intervention id="4-303" speaker_id="96706" name="João Ferreira" is_mep="True" mode="written">
      <p sl="pt">Over het geheel genomen hebben we hier te maken met een goede resolutie die ons attendeert op de noodzaak om de nodige steun vrij te maken en beschikbaar te stellen voor milieurampen ten gevolge van olielozingen. Het waarborgen van hoogwaardige, onafhankelijke milieueffectbeoordelingen en het instellen van aansprakelijkheidsvorderingen zijn belangrijke factoren om te voorzien in een hoog beschermingsniveau voor de gezondheid van de mens en het milieu. Het komt er inderdaad op aan te voorkomen dat potentieel gevaarlijke activiteiten op of in de zeebodem schade berokkenen aan het mariene milieu en aan de kustgebieden en te waarborgen dat de biodiversiteit wordt beschermd en dat de kustgemeenschappen kunnen blijven leven van de plaatselijke landbouw- en visserijactiviteiten. Wij kunnen echter niet nalaten kritiek uit te oefenen op het feit dat in een resolutie als deze helemaal geen gewag wordt gemaakt van het probleem van de geleidelijke uitputting van de aardolievoorraden, de zorgwekkend grote afhankelijkheid van de mensheid van deze primaire energiebron, het enorme belang van een rechtvaardig en zorgvuldig beheer van de bestaande reserves en de noodzaak op zoek te gaan naar andere, alternatieve bronnen van energievoorziening.</p>
    </intervention>
    <intervention id="4-304" speaker_id="2025" name="Françoise Grossetête" is_mep="True" mode="written">
      <p sl="nl">De hoogste voorzorgsniveaus, milieubeschermingsniveaus, veiligheids- en zekerheidsniveaus zijn voor de oliewinning in Europa essentiële principes waarop we geen compromissen kunnen sluiten. We moeten vooral de nodige lessen trekken uit de ramp die zich in de Golf van Mexico heeft afgespeeld om te voorkomen dat dergelijke gebeurtenissen zich ook in de maritieme wateren en voor de kusten van de Europese Unie kunnen voordoen.</p>
      <p sl="nl">Het Parlement had vandaag echter gelijk toen het het rigoureuze standpunt van het moratorium op nieuwe diepzeeboringen in Europese wateren verwierp. Het gaat hier zowel om de overlevingskansen en de toekomst van onze Europese olie-industrie in tijden van crisis, als om onze noodzakelijke onafhankelijkheid waar het onze energieleverantie betreft.</p>
    </intervention>
    <intervention id="4-944" speaker_id="96667" name="Alan Kelly" is_mep="True" mode="written">
      <p sl="en">In deze ontwerpresolutie wordt opgeroepen tot aanscherping van de veiligheidsnormen op olieboorinstallaties in de EU en invoering van een EU-plan van aanpak voor het geval zich in EU-wateren een olieramp voordoet. Dit is een spoedeisende kwestie gezien de recente olieramp die zich als gevolg van de explosie op de Deepwater Horizon in de Golf van Mexico heeft voorgedaan. In deze resolutie wordt verzocht om een moratorium op nieuwe diepzeeolieboringen totdat de normen zijn geoptimaliseerd en beter worden toegepast. Ik ben ervan overtuigd dat olieboormaatschappijen in heel Europa de arbeidsomstandigheden moeten verbeteren en de wijze waarop dit bereikt kan worden is ervoor zorgen dat voor oliebooreilanden in de EU dezelfde strenge veiligheidsnormen gelden.</p>
    </intervention>
    <intervention id="4-305" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór deze ontwerpresolutie gestemd, omdat ik het van essentieel belang vind dat alle aspecten die verband houden met de opsporing en winning van aardolie in de Europese Unie, grondig worden onderzocht. Ik vind bovendien dat er regelgevende maatregelen moeten worden genomen die kunnen voorkomen dat er in onze zeeën een herhaling plaatsvindt van de milieurampen die kort geleden de Verenigde Staten hebben getroffen. En als er ooit daadwerkelijk soortgelijke ongelukken zouden plaatsvinden in de Middellandse Zee, die erom bekendstaat dat zijn water zich zeer langzaam ververst, dan zal zich een milieuramp voltrekken met ernstige gevolgen. In het kader van de analyse van de huidige Europese regelgeving op dit gebied, die op veel punten ontoereikend bleek, is het van essentieel belang actie te ondernemen om maximale veiligheidsnormen te garanderen. En om die reden schaar ik mij achter de wens dat de Commissie de onderzoeken van de Amerikaanse overheid nauwlettend volgt, zodat hoogstaande preventieve maatregelen die ook bescherming van de biodiversiteit in Europese mariene en kustgebieden waarborgen, beter kunnen worden vastgesteld en geïmplementeerd.</p>
    </intervention>
    <intervention id="4-306" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor deze resolutie gestemd, omdat ik van mening ben dat Europa snel een gezamenlijk Europees grensoverschrijdend systeem nodig heeft voor de preventie van en reactie op olierampen. Gezien het feit dat de EU-wateren ook grenzen aan landen die geen onderdeel zijn van de Europese Unie, die daarom niet door EU-wetgeving verplicht kunnen worden om zich te houden aan de relevante bepalingen met betrekking tot aansprakelijkheid en het herstel van schade, moet de Europese Commissie een ongevallenpreventiebeleid ontwikkelen voor booreilanden en het toepassingsgebied van de SEVESO II-richtlijn uitbreiden naar booreilanden. De huidige milieuaansprakelijkheidswetgeving vertoont een aantal belangrijke gaten. Daarom ben ik van mening dat er nieuwe wettelijke bepalingen nodig zijn zodat rekening wordt gehouden met alle risico’s van offshoreaardoliewinning. Daarnaast moet de aansprakelijkheid in het geval van olierampen goed worden geregeld. Aangezien er geen compensatiefonds is voor olierampen moet de Commissie verplichte financiële veiligheidsbepalingen introduceren in de richtlijn milieuaansprakelijkheid.</p>
    </intervention>
    <intervention id="4-307" speaker_id="1403" name="David Martin" is_mep="True" mode="written">
      <p sl="en">Ik ben krachtig voorstander van strenge veiligheidsnormen bij het boren naar aardolie in heel de EU, en ik ondersteun in het bijzonder het verzoek aan oliebedrijven om in alle landen waar zij opereren dezelfde strenge normen te handhaven. De huidige ongelijkheid tussen lidstaten is onacceptabel en oneerlijk. De bevindingen van het onderzoek naar de olieramp met het booreiland Deepwater Horizon in de Golf van Mexico moeten, zodra ze zijn gepubliceerd, nauwkeurig worden onderzocht. Er moet vooral voorzichtigheid worden betracht bij het herzien van veiligheidsnormen als er vergunningen voor nieuwe booractiviteiten worden afgegeven. Gezien de strenge normen die gelden bij het boren naar aardolie in de Noordzee in Schotland, denk ik niet dat een uniform moratorium op nieuwe booractiviteiten de beste manier is om dit probleem aan te pakken. In plaats daarvan zouden nauwlettende veiligheidscontroles doorslaggevend moeten zijn bij ieder besluit over de toekenning van nieuwe vergunningen.</p>
    </intervention>
    <intervention id="4-308" speaker_id="96813" name="Barbara Matera" is_mep="True" mode="written">
      <p sl="it">Het is bewezen dat er een nauw verband bestaat tussen activiteiten van opsporing en winning van aardolie en de ontstane en toekomstige milieuveranderingen en dit verband is het onderwerp van voortdurende wetenschappelijke onderzoeken. Tijdig aantonen wat er als gevolg van deze activiteiten in 2080 zal gebeuren, kan louter dienen als waarschuwing om de tijdbom van milieurampen te ontmantelen die tikt voor de hele wereld, niemand uitgezonderd, zelfs wij niet. Er bestaan ongetwijfeld aansprakelijkheden bij diepzeeboringen waar, tot voor kort, nooit rekening mee zou zijn gehouden, maar de dreiging van rampen zoals die in de Golf van Mexico, mag ons niet koud laten. Het is nu van essentieel belang dat de Europese Unie in alle 27 lidstaten het veiligheidsniveau bij de opsporing en winning van aardolie verbetert en harmoniseert, en niet alleen voor de bestaande booreilanden, maar ook voor booreilanden die stilgelegd gaan worden. In de tweede plaats moeten we de aansprakelijkheid van de exploitanten vaststellen en regelen, te beginnen bij het uitsluiten van de mogelijkheid installaties te verhuren aan derden. Ik sluit me dus aan bij wat de rapporteur heeft verklaard en ik wil dat de Commissie en de Raad direct ingrijpen om te zorgen voor duidelijkheid, transparantie, uniformiteit en dus veiligheid op ons grondgebied en op het gebied van dit specifieke onderwerp, dat wij, dames en heren, nooit aan onze aandacht mogen laten ontsnappen.</p>
    </intervention>
    <intervention id="4-309" speaker_id="96742" name="Jean-Luc Mélenchon" is_mep="True" mode="written">
      <p sl="nl">Ik onthoud mij van ieder commentaar op dit document dat met geen enkel woord rept over de overgang naar het post-olietijdperk.</p>
    </intervention>
    <intervention id="4-943" speaker_id="96978" name="Nuno Melo" is_mep="True" mode="written">
      <p sl="pt">De diverse ongevallen die zich in de loop der jaren bij de aardolieprospectie en –winning hebben voorgedaan, hadden ons al attent gemaakt op de gevaren van deze activiteit, maar het recente en buitengewoon ernstige ongeval in de Golf van Mexico heeft ons ertoe verplicht andere, nieuwe maatregelen te nemen om soortgelijke situaties in de toekomst te voorkomen. Deze ongevallen brengen immers het milieuevenwicht en de biodiversiteit van hele regio’s in gevaar en iedereen ondervindt er schade van. Het is dan ook noodzakelijk dat de Europese Unie de nodige stappen zet om te waarborgen dat aardolieprospectie en –winning in Europa krachtens de beste veiligheidsvoorschriften geschiedt teneinde toekomstige milieurampen en menselijke tragedies te voorkomen.</p>
    </intervention>
    <intervention id="4-942" speaker_id="96999" name="Alexander Mirsky" is_mep="True" mode="written">
      <p sl="lv">Ik heb dit voorstel voor een resolutie zonder voorbehoud gesteund. Ik ben van mening dat de aansprakelijkheid van bedrijven die aardolie winnen moet worden vergroot, zodat bij ongelukken de verzekering en het reservefonds voor olierampen alle kosten van het schoonmaken en alle mogelijke milieuschade gemakkelijk kunnen dekken. Een bankgarantie van 100 procent en een strenger vergunningensysteem in de aardolieprospectie en -winningsector zijn ook essentieel.</p>
    </intervention>
    <intervention id="4-310" speaker_id="28255" name="Andreas Mölzer" is_mep="True" mode="written">
      <p sl="de">De olieramp in de Golf van Mexico toont aan dat financiële motieven er al te vaak toe leiden dat veiligheidsvoorschriften worden genegeerd en het gezonde verstand overboord wordt gezet. De omstandigheden op grote diepte in het noordoosten van de Atlantische oceaan zijn vergelijkbaar met die in de Golf van Mexico. Ook de risico's zijn daarom vergelijkbaar. Gezien het feit dat in de Noordzee de meeste olieboringen en olie-exploraties plaatsvinden en dat de aan de Noordzee liggende landen ondanks de verplichtingen van het OSPAR-verdrag en tegen de achtergrond van de aanscherping van de veiligheidsvoorschriften in de VS niet tot een overeenkomst zijn gekomen, is een discussie over de veiligheid van de offshore-oliewinning in Europa des te belangrijker. Dit geldt in nog sterkere mate omdat de exploitatie van moeilijk bereikbare olievelden en de oliewinning onder moeilijke omstandigheden, zoals op grote diepte, in tijden van hoge olieprijzen rendabel wordt. Ik ben daarom verheugd dat inmiddels op EU-niveau naar passende veiligheidsnormen wordt gezocht. Ik heb derhalve voor de ontwerpresolutie gestemd.</p>
    </intervention>
    <intervention id="4-311" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb voor dit verslag gestemd, aangezien het gaat over een zeer belangrijk onderwerp. Ik wil er echter wel op wijzen dat deze kwestie behandeld had moeten worden binnen een breder kader. De Europese Commissie herziet momenteel de EU-wetgeving over milieuaansprakelijkheid en zou in deze context voorstellen moeten doen ter voorkoming van milieurampen zoals onlangs in Hongarije, als gevolg van het vrijkomen van grote hoeveelheden rood slib.</p>
    </intervention>
    <intervention id="4-312" speaker_id="28349" name="Teresa Riera Madurell" is_mep="True" mode="written">
      <p sl="es">Gezien de gevolgen van de ramp in de Golf van Mexico denk ik dat de vandaag door het Parlement aangenomen resolutie over het optreden van de EU op het gebied van de exploratie en winning van aardolie in Europa buitengewoon belangrijk is.</p>
      <p sl="es">Als lid van de Commissie industrie, onderzoek en energie moet ik erop wijzen dat de productie van olie en gas op volle zee van belang is voor de voorzieningsveiligheid in de Europese Unie. Deze productie vindt niet plaats onder de extreme omstandigheden als die in de Golf van Mexico. Toch moeten we alle mogelijke voorzorgsmaatregelen nemen. Daarom moeten wij werken aan de preventie om up-to-date wetten te krijgen die doeltreffend worden toegepast en waarmee natuurrampen kunnen worden voorkomen. We kunnen er echter niet ontkennen dat dit soort winning en productie altijd risico’s met zich meebrengt. Daarom moeten we ook overwegen om een reële capaciteit op te bouwen waarmee we adequaat kunnen reageren op eventuele ongelukken, zoals die in de Golf van Mexico.</p>
      <p sl="es">Deze resolutie is een stap in de goede richting omdat zij de vooruitgang stimuleert in de EU zowel op het gebied van de preventie als op dat van de aanpak bij rampen.</p>
    </intervention>
    <intervention id="4-313" speaker_id="4253" name="Frédérique Ries" is_mep="True" mode="written">
      <p sl="nl">Is het Europees Parlement er klaar voor om voor een moratorium op alle nieuwe diepzeeboringen te stemmen? Alleen zo laten we zien dat we hebben geleerd van het menselijk en ecologisch drama dat zich op 20 april in de Golf van Mexico heeft afgespeeld: elf doden, 800 miljoen liter weggelekte olie en een volledig verwoeste biodiversiteit. Dat is de enige echte politieke uitdaging van de stemming van vanmiddag. Als de plenaire vergadering nee zegt tegen het moratorium, dan geeft het Parlement een duidelijke boodschap af die in geen enkel opzicht tegemoet komt aan de zorgen van de burgers. Toch is het overduidelijk dat olieboringen op volle zee een groot aantal risico’s met zich meebrengen en dat alle mogelijke voorzorgsmaatregelen moeten worden getroffen: versterking van het principe van milieuaansprakelijkheid, oprichting van een speciaal Europees fonds dat wordt gevoed uit de verplichte bijdragen van de beheerders van de olieplatforms op zee. Dit geldt vooral als dergelijke olieboringen in het noordpoolgebied plaatsvinden in omstandigheden van extreme koude en op grote diepte. Een ding staat als een paal boven water: als het Europees Parlement weigert vóór een pauze in de exploitatie van nieuwe diepzeeboringen te stemmen, stelt het zich recht tegenover het standpunt van de Europese Commissie die op 7 juli jongstleden bij monde van commissaris Oettinger een feitelijk moratorium afkondigde.</p>
    </intervention>
    <intervention id="4-314" speaker_id="97022" name="Robert Rochefort" is_mep="True" mode="written">
      <p sl="nl">Er zijn na de explosie van het olieplatform Deepwater Horizon tussen april en september 2010 bijna vijf miljoen vaten olie in de Golf van Mexico gestroomd, waardoor zowel de economie als het ecosysteem van de regio enorme schade hebben opgelopen. In totaal werden er meer dan 400 soorten (walvissen, dolfijnen, lamantijnen, reigers, meeuwen enz.) bedreigd. Aangezien de EU een groot aantal olieplatforms telt – er zijn er alleen al in de Noordzee meer dan 500 – moet op Europees niveau alles in het werk gesteld worden om te voorkomen dat een dergelijke ramp zich op ons grondgebied kan voordoen. Door vóór deze resolutie te stemmen, vraag ik u om strenge Europese regels inzake de preventie van ongevallen op olieplatforms en wetgeving om zeker te stellen dat deze algemeen geldende, strenge veiligheidsnormen op alle olieplatforms en op alle booractiviteiten in de EU van toepassing zijn, van de kustgebieden van de Atlantische Oceaan tot aan de Zwarte Zee. Ik ben overigens ook zeer te spreken over het besluit van de Commissie om de oliewinningsactiviteiten in de wateren van de EU aan een “stresstest” te onderwerpen.</p>
    </intervention>
    <intervention id="4-315" speaker_id="28409" name="Raül Romeva i Rueda" is_mep="True" mode="written">
      <p sl="nl">Het risico op ernstige ongelukken in de Europese wateren is groot en Europa is eenvoudigweg niet toegerust om de verwoestende gevolgen van een dergelijk ongeluk het hoofd te bieden, zoals de Commissie zelf tijdens de consultaties heeft toegegeven. De exploratie van boorplatforms op zee is exponentieel toegenomen en de risico’s zijn derhalve ook gegroeid, terwijl de veiligheid daarentegen zeer onder de maat blijft. In deze context zou alleen een tijdelijk moratorium op alle nieuwe diepzeeboringen in de wateren van de EU de risico’s hebben kunnen beperken, terwijl er tegelijkertijd een sterk signaal werd afgegeven wat betreft onze afhankelijkheid van fossiele brandstoffen. We zullen ons dus opnieuw moeten verlaten op het kleine beetje geloof en vertrouwen dat we nog in de olie-industrie hebben.</p>
    </intervention>
    <intervention id="4-316" speaker_id="97196" name="Oreste Rossi" is_mep="True" mode="written">
      <p sl="it">Na wat er gebeurd is met het beruchte olieplatform in de Golf van Mexico, dat door een lekke oliepijp een milieuramp heeft veroorzaakt, verzoekt de Commissie milieubeheer, volksgezondheid en voedselveiligheid de Europese Commissie aandacht te besteden aan boringen op zee en in het bijzonder aan platforms in de Europese wateren. Ik had liever gezien dat de Commissie milieu verder was gegaan en dergelijke garanties ook had gevraagd van Europese niet-lidstaten, zoals Noorwegen, dat voor 90 procent van zijn bbp afhankelijk is van de oliewinning op zee. De EU is een economische wereldmacht en moet in staat zijn niet-lidstaten die de EU als hun belangrijkste partner zien, zover te krijgen dat zij zich houden aan de veiligheidsnormen voor activiteiten in gevaarlijke diepe wateren.</p>
    </intervention>
    <intervention id="4-317" speaker_id="23787" name="Czesław Adam Siekierski" is_mep="True" mode="written">
      <p sl="pl">De milieuramp in de Golf van Mexico, die is veroorzaakt door het zinken van een diepwaterolieplatform, vormt een ideale gelegenheid om het actieplan van Europa ter voorkoming van vergelijkbare gebeurtenissen onder de loep te nemen. De onvoorstelbare schade die het ecosysteem van de Golf van Mexico en de zuidkust van de Verenigde Staten hebben moeten ondergaan als gevolg van het olielek zou een sterke stimulans voor ons moeten zijn om in actie te komen. Ten eerste moet de Unie haar mogelijkheden uitbreiden om snel te reageren in het geval van een dergelijke ramp. Wij moeten zorgen dat er een passend coördinatiesysteem voor nationale diensten wordt ingevoerd, om zo de effectiviteit te vergroten van de bestrijding van een lek of het verhelpen van de daardoor veroorzaakte schade. Ten tweede is betere veiligheidscontrole van de bestaande of nog te bouwen installaties, absoluut geboden. Wij moeten bijvoorbeeld het toezicht verscherpen op het proces van het verlenen van vergunningen voor het boren naar olie of het verhuren van installaties aan derden. Ten derde moet er een passend wettelijk kader worden gecreëerd om kwesties als verantwoordelijkheid en het herstel van de schade te reguleren, aangezien er in de huidige bepalingen een enorme hoeveelheid grote juridische mazen zit. Tot slot moeten wij de introductie van een compensatiefonds overwegen, waaruit de crisisbestrijdingsmaatregelen in dergelijke situaties kunnen worden gefinancierd.</p>
    </intervention>
    <intervention id="4-941" speaker_id="5737" name="Dominique Vlasto" is_mep="True" mode="written">
      <p sl="nl">Ik heb voor deze afgewogen resolutie gestemd, die diepzeeboringen in de toekomst niet wil verbieden, maar de oliewinning wel zodanig wil omvormen dat aan de Europese veiligheidsnormen, die tot de strengste van de wereld behoren, wordt voldaan. Deze normen moeten mijns inziens zowel het voortbestaan van de energievoorziening in Europa als de veiligheid en duurzaamheid van offshore-activiteiten garanderen. We hebben allemaal de vreselijke beelden van de olievlek in de Golf van Mexico nog op ons netvlies, de pijnlijke verliezen aan mensenlevens, de wanhoop van de geteisterde bevolking en de enorme schade die de explosie van het olieplatform de Deepwater Horizon teweeg heeft gebracht. Daarom wil ik hierbij mijn oproep herhalen om een echte Europese civiele beschermingsmacht op te richten die na een ramp van een dergelijke omvang snel en doeltreffend operationeel kan zijn. Het feit dat olie steeds zeldzamer wordt, maakt dat offshore-exploitatie en -oliewinning op volle zee onvermijdelijk zijn geworden. Maar de gevolgen daarvan voor het milieu moeten binnen de perken worden gehouden en wij moeten garanderen dat dergelijke activiteiten in de toekomst geen bedreiging gaan vormen voor de zee- en kustgebieden en de biodiversiteit. Dat is een grote uitdaging voor het internationale en milieu-imago van de Europese Unie die op dit vlak uiterst goede resultaten boekt.</p>
    </intervention>
    <intervention id="4-319" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd in aansluiting op het debat met de Raad en de Commissie waarin wij van gedachten hebben gewisseld over de actieplannen en de voornaamste strategische doelstellingen van de Europese Unie om het biodiversiteitsverlies een halt toe te roepen, aan de vooravond van de conferentie van de partijen bij het Verdrag inzake biologische diversiteit. Ik hoop dat de Europese Unie op die conferentie een resoluut en coherent standpunt zal innemen, met een duidelijke kijk op de concrete maatregelen die zullen worden genomen om te waarborgen dat de bescherming van de biodiversiteit bijdraagt tot duurzame ontwikkeling. Ik breng hier in herinnering dat het behoud van biodiversiteit essentieel is voor de kwaliteit van de ecosystemen, rechtstreeks van invloed is op essentiële functies zoals voedselproductie en watervoorziening en aardverschuivingen en overstromingen helpt voorkomen. Tot slot zou ik willen dat de beleidsmaatregelen die gericht zijn op de integratie van biodiversiteit in economische activiteiten zoals landbouw, bosbouw, visserij en toerisme gedurfd en ambitieus genoeg zijn om dit onschatbare maar buitengewoon kwetsbare erfgoed – zoals in mijn regio, de Azoren – te beschermen tegen de dreiging van kortzichtige externe belangen.</p>
    </intervention>
    <intervention id="4-940" speaker_id="96862" name="Sophie Auconie" is_mep="True" mode="written">
      <p sl="nl">Ik heb voor de resolutie van het Europees Parlement over de doelstellingen van de EU inzake biologische diversiteit gestemd. Gezien het feit dat soorten geleidelijk aan uitsterven en de biologische rijkdom van de aarde dus afneemt, is het uitermate belangrijk om ambitieuze doelstellingen te formuleren waar het de bescherming van de flora en fauna betreft, en tegelijkertijd te garanderen dat de mens de natuurlijke rijkdommen kan blijven exploiteren. Om die reden heeft het Parlement zich uitgesproken vóór doelstellingen die het behoud van de hulpbronnen mogelijk maken door het instellen van strenge regelgeving en het aanmoedigen van nieuwe technologieën.</p>
    </intervention>
    <intervention id="4-320" speaker_id="28114" name="Liam Aylward" is_mep="True" mode="written">
      <p sl="ga">Ik heb mijn stem gegeven aan deze ontwerpresolutie voor de tiende bijeenkomst van de conferentie van de partijen bij het Verdrag inzake biologische diversiteit die deze maand in Nagoya in Japan zal worden gehouden. Geschat wordt dat de snelheid waarmee soorten wereldwijd uitsterven tussen de honderd en duizend keer hoger is dan de 'natuurlijke' snelheid en dat de mens hier verantwoordelijk voor is. Het is zeer teleurstellend dat de doelstellingen voor het tot staan brengen van het verlies aan biodiversiteit voor 2010 niet zijn gehaald. Landbouwgrond is goed voor 45 procent van het EU-totaal en vormt een waardevolle habitat met een grote biodiversiteit. De landbouwsector heeft bijgedragen aan de biodiversiteit in de EU, en veel dier- en plantsoorten zijn inmiddels afhankelijk van de landbouwsector en de praktijken van boeren. Zo houden grazende schapen en runderen de diversiteit van de flora van open graslanden in stand. Biodiversiteit moet in aanmerking worden genomen bij het toepassen van landbouwpraktijken. Er moet hulp en steun beschikbaar komen voor milieumaatregelen in de landbouw om een duurzaam gebruik van de biodiversiteit te bevorderen. Het belang van de landbouwsector voor het milieu moet in Nagoya aan de orde komen, en dit moet een centraal onderwerp zijn in de discussies over de toekomst en de begroting van het gemeenschappelijk landbouwbeleid.</p>
    </intervention>
    <intervention id="4-939" speaker_id="96680" name="Zigmantas Balčytis" is_mep="True" mode="written">
      <p sl="lt">Ik ben het eens met deze resolutie. Gezien het feit dat de biodiversiteit in de afgelopen veertig jaar met 30 procent is afgenomen en uit prognoses blijkt dat de snelheid waarmee de biodiversiteit wordt aangetast met een factor tien zal toenemen, moeten er nu afdoende maatregelen worden genomen om de biodiversiteit te behouden en een duurzaam gebruik van de biodiversiteit te bevorderen. Het verlies aan biodiversiteit vormt een bedreiging voor de voedselzekerheid en verergert de uitputting van energiebronnen en de klimaatverandering. Om de negatieve gevolgen van deze processen te voorkomen, moeten de Commissie en de lidstaten samenwerken door een duurzame EU-strategie voor het behoud van de biodiversiteit te ontwikkelen, die moet worden gekoppeld aan de doelstellingen van armoedebestrijding, duurzaam afvalbeheer en het tegengaan van de klimaatverandering. Er zal onvermijdelijk toereikende financiering nodig zijn om de geplande maatregelen en strategieën uit te voeren. De overheidssteun zal waarschijnlijk onvoldoende zijn. Daarom moeten private investeringen worden aangetrokken en nieuwe financieringsbronnen worden aangeboord. Behalve dat het nieuwe meerjarig financieel kader moet worden aangenomen, moeten de opgestelde plannen worden beoordeeld en moet er voor de benodigde financiering worden gezorgd.</p>
    </intervention>
    <intervention id="4-938" speaker_id="96867" name="Maria Da Graça Carvalho" is_mep="True" mode="written">
      <p sl="pt">De resolutie over de strategische doelstellingen van de Europese Unie voor de COP 10 inzake biologische diversiteit, die in Nagoya wordt gehouden, is des te belangrijker omdat 2010 door de Verenigde Naties is uitgeroepen tot Internationaal Jaar van de biodiversiteit en omdat de wereldwijde doelstelling om het biodiversiteitsverlies in 2010 aanzienlijk terug te dringen en de Europese doelstelling om het biodiversiteitsverlies een halt toe te roepen niet gehaald zijn.</p>
      <p sl="pt">Het behoud van biodiversiteit moet, samen met het duurzame gebruik en de rechtvaardige verdeling van de baten uit genetische hulpbronnen, ook in de toekomst beschermd worden, en ik ben van oordeel dat deze eis duidelijk in de resolutie tot uiting komt. De Commissie en de lidstaten moeten tijdens de COP 10 met één stem spreken en dringend het tempo en de efficiency van hun interne besluitvormingsprocedure verbeteren. Bovendien is het belangrijk om de diplomatieke inspanningen jegens derde landen te versterken.</p>
      <p sl="pt">Tot slot lijkt het mij essentieel dat de Commissie en de lidstaten de milieudimensie integreren in hun betrekkingen met derde landen en daarbij bijzondere aandacht besteden aan het streven naar een geïntegreerde aanpak en een ‘groene diplomatie’.</p>
    </intervention>
    <intervention id="4-937" speaker_id="33997" name="Corina Creţu" is_mep="True" mode="written">
      <p sl="ro">Ik heb gestemd voor de resolutie over de strategische doelstellingen van de EU voor de tiende bijeenkomst van de conferentie van de partijen bij het Verdrag inzake biologische diversiteit in Nagoya, vooral omdat ik sterk geloof dat behoud van biodiversiteit leidt tot duurzame groei in ontwikkelingslanden. Het feit dat noch de wereldwijde biodiversiteitsdoelstelling voor 2010 om het tempo van het biodiversiteitsverlies aanzienlijk te verminderen, noch de doelstelling van de EU om het biodiversiteitsverlies tot staan te brengen is gehaald, maakt de aanvullende maatregelen gericht op het bereiken van deze doelstellingen nog urgenter.</p>
      <p sl="ro">Een andere zorg is het illegale gebruik van genetische hulpbronnen, hetgeen in de meeste gevallen een negatief effect heeft op de landen waarin dergelijke praktijken plaatsvinden. Ik ben ook van mening dat de publieke discussie over biodiversiteit slechts af en toe wordt gevoerd. Daarom steun ik het voorstel in de tekst van de resolutie over een structurele en doelgerichte inspanning ter bewustmaking van maatregelen tot behoud van biodiversiteit onder gewone burgers. Wij moeten deze thema’s begrijpen en steunen. Ik vind dat het net zo belangrijk is om ons in te spannen voor het opnemen van biodiversiteitsbehoud als onderdeel van de burgerschapsvorming in onze landen.</p>
    </intervention>
    <intervention id="4-321" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Aangezien het tot staan brengen van biodiversiteitsverlies geen urgent thema is op de Europese en internationale politieke agenda, verwelkom ik de invoering en vaststelling van een aantal op wetenschappelijke gegevens gebaseerde concrete indicatoren om de vorderingen op weg naar verwezenlijking van de strategische doelstellingen en streefcijfers van de EU te meten op het gebied van biodiversiteit.</p>
    </intervention>
    <intervention id="4-936" speaker_id="96973" name="Mário David" is_mep="True" mode="written">
      <p sl="pt">In een gevoelige en essentiële kwestie als het behoud van biodiversiteit als zowel Europees als mondiaal natuurlijk erfgoed is het belangrijk dat de lidstaten en de Commissie een consensus bereiken over het standpunt dat de Europese Unie tijdens de COP 10 zal innemen. Daarom ben ik ingenomen met deze ontwerpresolutie. Het behoud van biodiversiteit is een complexe aangelegenheid die velerlei mechanismen, oplossingen en inspanningen vereist.</p>
      <p sl="pt">Daarom ben ik van oordeel dat het bevorderen van synergieën tussen de verschillende mondiale instellingen, lidstaten en ngo’s zal leiden tot de ontwikkeling van biodiversiteitswaarborgen in het kader van beleidsmaatregelen voor milieubehoud die de verwezenlijking van deze doelstelling in de hand werken. Tot slot dient te worden onderstreept dat de inspanningen van de markt om bij te dragen tot het behoud van biodiversiteit economische voordelen opleveren en dat de lidstaten en de Commissie de milieudimensie in hun agenda moeten opnemen voor wat betreft de betrekkingen met derde landen en ‘groene diplomatie’ moeten bedrijven.</p>
    </intervention>
    <intervention id="4-935" speaker_id="4335" name="Marielle De Sarnez" is_mep="True" mode="written">
      <p sl="nl">Het is spijtig dat, ondanks de inzet van de EU tijdens de Europese top in Göteborg in 2001, het verlies aan biodiversiteit nog altijd geen halt is toegeroepen. Deze resolutie wijst ons er opnieuw op dat biodiversiteit een belangrijke rol speelt bij de strijd tegen honger in de wereld en bij het garanderen van voedselveiligheid, en dat biodiversiteit een eerste voorwaarde is voor iedere poging om de gevolgen van de klimaatverandering te beperken en ons daaraan aan te passen. Het wordt tijd dat alle lidstaten de Natura 2000-wetgeving en de Vogel- en Habitatrichtlijnen volledig gaan toepassen en initiatieven gaan nemen om de mariene biodiversiteit te beschermen. Dit beleid voor behoud van biodiversiteit moet zowel op Europees als op internationaal niveau worden gevoerd om deze zaken te integreren in beleid op het gebied van ontwikkelingssamenwerking en het extern optreden van de Unie, alsmede in alle toekomstige akkoorden die binnen de WTO worden gesloten.</p>
    </intervention>
    <intervention id="4-322" speaker_id="96977" name="Diogo Feio" is_mep="True" mode="written">
      <p sl="pt">Zoals ik al zei naar aanleiding van het verslag van mevrouw de Lange, dat tijdens de vorige plenaire vergadering in stemming is gebracht, onderschrijf ik dat de Europese Unie over de gehele lijn, en met bijzondere aandacht voor alle terreinen die onder het EU-beleid vallen, een duurzame strategie voor de bescherming van biodiversiteit en het behoud van de ecosystemen moet ontwikkelen. Volgens mij is dat met name relevant voor de landbouw en de visserij. Ik volg dan ook nauwlettend de hervormingen die in het gemeenschappelijk visserijbeleid en het gemeenschappelijk landbouwbeleid op stapel staan, want een passend en duurzaam behoud van de biodiversiteit is weliswaar essentieel en wenselijk, maar mag de duurzaamheid en de ontwikkeling van de landbouw- en visserijactiviteiten niet in het gedrang brengen.</p>
    </intervention>
    <intervention id="4-934" speaker_id="96899" name="José Manuel Fernandes" is_mep="True" mode="written">
      <p sl="pt">De Verenigde Naties hebben 2010 uitgeroepen tot Internationaal Jaar van de biodiversiteit. Helaas zal de Europese Unie haar biodiversiteitsdoelstelling voor 2010 niet halen. Het verlies van biodiversiteit neemt in een alarmerend tempo toe. Het tempo waarin het biodiversiteitsverlies zich voltrekt, zal tegen 2050 naar verwachting tien keer zo hoog liggen. Het is onaanvaardbaar dat het verlies van biodiversiteit aanhoudt, niet alleen uit moreel, maar ook uit ecologisch en economisch oogpunt, aangezien deze ontwikkeling toekomstige generaties berooft van de voordelen van een gezonde biodiversiteit. Daarom moeten de Commissie en de lidstaten met één stem spreken en het tempo en de efficiency van hun interne besluitvormingsprocedure verbeteren, zodat snel overeenstemming kan worden bereikt over een intern standpunt van de Europese Unie voor de COP 10. Zij moeten tevens meer middelen en tijd besteden aan hun diplomatieke inspanningen jegens derde landen.</p>
    </intervention>
    <intervention id="4-323" speaker_id="96706" name="João Ferreira" is_mep="True" mode="written">
      <p sl="pt">Deze resolutie voorziet in een reeks positieve en belangrijke punten, maar ze bevat ook een aantal dubbelzinnige en onduidelijke en zelfs negatieve en ronduit zorgwekkende elementen. Wij delen de bezorgdheid over het onvermogen om de Europese en mondiale doelstellingen te halen en het biodiversiteitsverlies aanzienlijk terug te dringen. De volgende aspecten genieten onze steun: verdeling van de baten van het gebruik van genetische bronnen, aanvaarding van het beginsel dat levensvormen en levensprocessen niet octrooieerbaar zijn, bescherming van traditionele kennis en de gewoonten van inheemse volkeren, koppeling tussen genetische diversiteit en wereldwijde voedselzekerheid, verwijzing naar de gevolgen van biobrandstoffen en aandacht voor het probleem dat wordt veroorzaakt door uitheemse soorten. Wij kunnen echter niet nalaten verzet aan te tekenen tegen en kritiek uit te oefenen op de poging om de weg te openen naar nieuwe vormen van privé-toe-eigening van de natuur en haar rijkdommen, bijvoorbeeld via de invoering van ‘betaling voor ecosysteemdiensten’, waarvoor in de resolutie herhaaldelijk wordt gepleit. Er zij ook gewezen op dubbelzinnige en onduidelijke elementen zoals het verzoek om ‘de waarden van biodiversiteit en de kansen die voortvloeien uit het behoud ervan en duurzaam gebruik op te nemen in de nationale rekeningen’.</p>
    </intervention>
    <intervention id="4-324" speaker_id="4393" name="Mario Mauro" is_mep="True" mode="written">
      <p sl="it">Mijn steun voor de ontwerpresolutie over de strategische doelstellingen van de EU voor de tiende bijeenkomst van de conferentie van de partijen bij het Verdrag inzake biologische diversiteit, die van 18 tot 29 oktober 2010 in Nagoya (Japan) wordt gehouden, is vooral ingegeven door de noodzaak om deze vergadering in te gaan met een gemeenschappelijk Europees standpunt dat op de steun van zoveel mogelijk overige deelnemende landen kan rekenen. Alleen als wij duidelijke ideeën hebben over doelstellingen en voorstellen kunnen we daadwerkelijk een beslissende rol spelen bij het sluiten van mondiale overeenkomsten. In het bijzonder benadrukt de resolutie terecht dat er dringende maatregelen nodig zijn voor de verwezenlijking van de doelstelling om het biodiversiteitsverlies op grotere schaal te beperken door gebruik te maken van de middelen die reeds voorhanden zijn.</p>
    </intervention>
    <intervention id="4-933" speaker_id="96978" name="Nuno Melo" is_mep="True" mode="written">
      <p sl="pt">Het snelle tempo van het door de mens veroorzaakte biodiversiteitsverlies is verontrustend. Biodiversiteit moet worden beschouwd als de meest betrouwbare barometer voor de toestand van het milieu. Gelet op het feit dat het biodiversiteitsverlies in de Europese Unie alarmerende proporties aanneemt, aangezien 42 procent van de zoogdieren, 43 procent van de vogels, 45 procent van de vlinders, 30 procent van de amfibieën, 45 procent van de reptielen en 52 procent van de zoetwatervissen met uitsterven wordt bedreigd, ben ik dan ook van oordeel dat de recentelijk ten uitvoer gelegde wetgeving essentieel en onontbeerlijk is en zelfs nog versterkt moet worden. Om de strategische biodiversiteitsdoelstellingen voor 2020 te kunnen halen moeten wij de nodige ambitie aan de dag leggen. Ik heb in overeenstemming hiermee gestemd.</p>
    </intervention>
    <intervention id="4-325" speaker_id="28255" name="Andreas Mölzer" is_mep="True" mode="written">
      <p sl="de">Biodiversiteit is de bestaansvoorwaarde voor alle mensen, waaruit volgt dat de verscheidenheid van soorten en hun natuurlijke habitat beschermd moeten worden. Vooral de arme delen van de bevolking worden door de afname van de biodiversiteit en de teloorgang van ecosystemen getroffen, omdat zij vaak op natuurlijke producten als middelen van bestaan zijn aangewezen. De westelijke regeringen moeten ervoor zorgen dat deze diversiteit behouden blijft en dat maatregelen worden genomen om het publiek bewust te maken van deze kwestie. Uit economisch oogpunt levert het behoud van de biodiversiteit namelijk op den duur alleen voordelen op. Ik onthoud mij van stemming omdat de doelstellingen te ambitieus zijn en omdat het voor de EU alleen zinvol is om het voortouw te nemen als grote landen zoals China ook bereid zijn een andere koers in te slaan.</p>
    </intervention>
    <intervention id="4-326" speaker_id="96783" name="Wojciech Michał Olejniczak" is_mep="True" mode="written">
      <p sl="pl">De Europese Unie is bezorgd over het snelle tempo waarin de biodiversiteit verloren gaat en over het feit dat de biodiversiteitsdoelstelling voor 2010 om het tempo te vertragen waarin de biodiversiteit verloren gaat, niet wordt gehaald. Om ambitieuze doelstellingen te verwezenlijken is het noodzakelijk dat wij zo snel mogelijk concrete indicators op basis van wetenschappelijke gegevens aannemen om de vooruitgang ten aanzien van de strategische doelen te meten. In studies die tot op heden zijn verricht, wordt geschat dat de vermindering van de welvaart als gevolg van biodiversiteitsverlies momenteel ongeveer 50 miljard euro per jaar bedraagt (net iets minder dan 1 procent van het bbp). Dit cijfer zal in 2050 gestegen zijn naar 14 biljoen euro. De Europese Unie beschouwt dit probleem daarom als uitermate urgent. Ik onderschrijf de overtuiging dat er tal van verbanden bestaan tussen het beschermen van het klimaat, het verwezenlijken van de millenniumdoelstellingen voor ontwikkeling en het stopzetten van het biodiversiteitsverlies. Stappen die worden genomen om de biodiversiteit te beschermen hebben een positief effect op de strategieën inzake aanpassing aan en beperking van de klimaatverandering. Ook ben ik het eens met de oproep die in de resolutie wordt gedaan tot steun aan inspanningen ter verbetering van de synergieën en verbanden tussen biodiversiteit en klimaatbeleid. Om bij te dragen aan het voorkomen van deze mondiale problemen, is het echter nodig om de mondiale financiering van de biodiversiteitsbescherming drastisch te verhogen, met name door middel van de bestaande financieringsbronnen, maar ook door nieuwe en vernieuwende bronnen, met inbegrip van nieuwe en vernieuwende marktgebaseerde instrumenten.</p>
    </intervention>
    <intervention id="4-932" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Biologische diversiteit is een rijk erfgoed dat de vorige generaties ons hebben nagelaten en dat wij op onze beurt aan de toekomstige generaties moeten doorgeven. Los van enige antropologische overwegingen moeten wij ook de intrinsieke waarde van deze biologische diversiteit erkennen.</p>
      <p sl="pt">Tegenwoordig is een op de vijf soorten met uitsterven bedreigd. Dit schrikwekkende cijfer noopt ons ertoe passende maatregelen te nemen om de biodiversiteit te beschermen en te behouden.</p>
      <p sl="pt">Ik ben dan ook ingenomen met deze resolutie, die in laatste instantie ten doel heeft bij te dragen tot de doeltreffende en definitieve tenuitvoerlegging van de eerdere doelstelling voor 2010 om het biodiversiteitsverlies aanzienlijk terug te dringen. Bovendien systematiseert ze de verschillende urgente beleidsmaatregelen voor de bescherming van biodiversiteit en voorziet ze in nieuwe doelstellingen voor 2020.</p>
    </intervention>
    <intervention id="4-327" speaker_id="4253" name="Frédérique Ries" is_mep="True" mode="written">
      <p sl="nl">De Europese Unie moet, wat het behoud van biodiversiteit betreft, op het internationaal toneel dezelfde strijdbare houding aannemen als ze heeft gedaan in de strijd tegen de klimaatverandering. De taak om de biodiversiteit in stand te houden zal straks in Nagoya naar verwachting even moeilijk blijken, als de taak om de afschuwelijke tendens inzake de opwarming van de aarde te doen keren in Cancún. De cijfers tonen ons de volle omvang van het probleem: sinds 1970 is 30 procent van de plant- en diersoorten uitgestorven. Ondanks een geleidelijke bewustwording in Europa, die zich heeft vertaald in de oprichting van beschermde natuurgebieden, de zogenoemde Natura 2000-gebieden die bijna 18 procent van het Europese grondgebied uitmaken, blijft de biodiversiteit afnemen. Wat kunnen we van 18 tot 29 oktober 2010 in Nagoya verwachten? Hopelijk dat de Europese Unie met één stem spreekt. Ze zal ook de moed moeten opbrengen om over gevoelige onderwerpen te spreken, zoals, met het gastland Japan, over het feit dat dat land de niet-duurzame en uiterst wrede visserij-activiteiten op walvissen en dolfijnen niet ongestraft zal kunnen blijven voortzetten. De Europese Unie moet ook een positieve boodschap brengen: de beste manier om de soortenrijkdom te beschermen is nog steeds om deze kwestie horizontaal in alle economische activiteiten (zoals handel, toerisme en transport) te integreren.</p>
    </intervention>
    <intervention id="4-328" speaker_id="28409" name="Raül Romeva i Rueda" is_mep="True" mode="written">
      <p sl="en">Hoewel wij eerst voornemens waren de tekst te ondersteunen, is amendement 1 van paragraaf 16, ingediend door de PPE-Fractie en de ECR-Fractie, voor onze fractie aanleiding geweest om ons uiteindelijk te onthouden van stemming.</p>
    </intervention>
    <intervention id="4-329" speaker_id="23787" name="Czesław Adam Siekierski" is_mep="True" mode="written">
      <p sl="pl">Biodiversiteit heeft invloed op het leven van ons allemaal. Als gevolg van menselijke activiteit neemt het proces van biodiversiteitsverlies wereldwijd in een steeds groter tempo toe. Symptomen hiervan zijn onder andere ontbossing, de afnemende visstanden en het verdwijnen van nog meer diersoorten. Wetenschappers schatten dat 15 à 40 procent van de diersoorten aan het eind van de 21e eeuw verdwenen kan zijn. Wij zouden ons bewust moeten zijn van het feit dat biodiversiteitsverlies een schadelijk effect heeft op de activiteit van de ecosystemen en diensten die zij ons leveren, zoals voedselvoorziening, waterzuivering, bevruchting van de aarde, bescherming tegen overstromingen en de opwekking van energie. De biodiversiteit wordt bedreigd door tal van factoren, waaronder klimaatverandering, ongecontroleerde suburbane ontwikkeling en invasieve uitheemse soorten. Ik zou mij echter op één specifiek probleem willen richten. Waar ik aan denk is de landbouw, die vaak wordt genoemd als factor die een bedreiging vormt voor de biodiversiteit. Zeker, wij moeten toegeven dat industriële landbouw niet milieuvriendelijk is. Ik denk daarentegen dat het stopzetten van de landbouwactiviteit een veel grotere bedreiging vormt voor het milieu. Wij hebben recentelijk gezien hoe dit proces zich heeft geïntensiveerd. De almaar lagere winstgevendheid van de landbouwproductie, die onder andere wordt veroorzaakt door de prijsschommelingen, betekent dat mensen zich afkeren van de landbouw, en dit leidt in grote gebieden tot het verdwijnen van leven.</p>
    </intervention>
    <intervention id="4-330" speaker_id="96858" name="Marie-Christine Vergiat" is_mep="True" mode="written">
      <p sl="nl">Van 18 tot 29 oktober zal in Japan de Conferentie van de Partijen over het Verdrag inzake biologische diversiteit plaatsvinden. Zowel op mondiaal als op Europees niveau, is de doelstelling om het biodiversiteitsverlies tegen 2010 tot staan te hebben gebracht, niet gehaald.</p>
      <p sl="nl">Zoals in de resolutie van het Parlement wordt benadrukt, zal het biodiversiteitsverlies, als er niet snel iets wordt gedaan om het tij te keren, zowel op de middellange als op de lange termijn, omvangrijk en onbeheersbaar zijn.</p>
      <p sl="nl">Het Parlement bekrachtigt het beginsel dat levensvormen niet octrooieerbaar mogen zijn en verzoekt de plundering van genetische hulpbronnen door de industrie en het bedrijfsleven, met name in ontwikkelingslanden, een halt toe te roepen.</p>
      <p sl="nl">De bescherming van de biodiversiteit is essentieel voor de verwezenlijking van de millenniumdoelstellingen.</p>
      <p sl="nl">Daarom heb ik mijn steun gegeven aan de resolutie, waarin de door de Confederale Fractie Europees Unitair Links/Noords Groen Links en de Fractie de Groenen/Vrije Europese Alliantie voorgestelde amendementen zijn verwerkt.</p>
      <p sl="nl">Het is nu, enkele weken voor de conferentie van Cancún over klimaatverandering, de hoogste tijd dat de internationale gemeenschap, en in de eerste plaats de Europese Unie, gezien haar betrokkenheid op het gebied van milieubescherming, nota neemt van de studie over de economische aspecten van ecosystemen en biodiversiteit (TEEB) en de aanbevelingen die daarin worden gedaan voor de conferentie van Nagoya.</p>
      <p sl="nl">Het is meer dan dringend noodzakelijk te herhalen dat de strijd voor biodiversiteit, de strijd tegen klimaatverandering en de strijd tegen armoede nauw met elkaar verbonden zijn, evenals de oplossingen waarmee we deze problemen het hoofd moeten bieden.</p>
    </intervention>
    <intervention id="4-331" speaker_id="97016" name="Angelika Werthmann" is_mep="True" mode="written">
      <p sl="de">Studies hebben uitgewezen dat door de teruggang van de biodiversiteit naar schatting een economisch verlies van rond 50 miljard euro per jaar wordt veroorzaakt. Toch staat deze kwestie niet op de internationale politieke agenda. Op Europees niveau zijn er reeds uitstekende instrumenten die gericht moeten worden versterkt en op de acties in het kader van het klimaatbeleid moeten worden afgestemd om met de gedane investeringen een maximaal rendement te bereiken. De investeringen in het behoud van de biodiversiteit zullen vruchten afwerpen.</p>
    </intervention>
    <intervention id="4-931" speaker_id="96862" name="Sophie Auconie" is_mep="True" mode="written">
      <p sl="nl">De Bazel II-overeenkomsten reguleren bankactiviteiten en met name het eigen vermogen waarover banken moeten beschikken om hun solvabiliteit te waarborgen. In deze resolutie spreekt het Parlement zich uit voor een langetermijnbeheer van risico’s en winsten en voor regels die zijn aangepast aan de omvang van de bank (zodat de grootste banken niet het gevoel hebben dat zij buiten schot blijven). Het Parlement pleit ervoor dat banken de kosten van de aanpassing aan de nieuwe regelgeving niet aan hun particuliere klanten doorberekenen. Bovendien maakt het Parlement zich zorgen dat Bazel II niet overal ter wereld op gelijke wijze zal worden nageleefd. Het Parlement dringt er bij de Europese Commissie op aan naar meer harmonisatie toe te werken. Ik ben van mening dat deze aanbevelingen een stap in de goede richting zijn: de risico’s op een toekomstige crisis worden ingeperkt en particulieren worden beschermd. Ik heb dus met overtuiging voor deze resolutie gestemd.</p>
    </intervention>
    <intervention id="4-333" speaker_id="29074" name="Vito Bonsignore" is_mep="True" mode="written">
      <p sl="it">Mijn complimenten voor het uitstekende werk dat de heer Karas heeft verricht met het opstellen van een zeer waardevol initiatiefverslag over de herziening van Bazel II om het banksysteem in het licht van de financiële crisis te versterken. Europa moet een grotere rol spelen in deze onderhandelingsfase om te voorkomen dat de Europese economie schade ondervindt en dat er inbreuk wordt gepleegd op de mededingingsregels. Vergeleken met de Amerikaanse economie wordt de Europese economie voornamelijk gefinancierd door bancaire leningen, maar de financiële crisis die Europa de laatste jaren raakt en het daaruit volgende gebrek aan liquiditeit hebben ervoor gezorgd dat het aantal leningen voor het midden- en kleinbedrijf, de ruggengraat van onze economie, enorm is gedaald. Ik heb voor dit document gestemd omdat ik ervan overtuigd ben dat de EU, bij de onderhandelingen over de herziening van Bazel II, moet streven naar dezelfde boekhoudnormen als de VS, gelijke plichten voor commerciële en investeringsbanken, een heldere definitie van liquiditeit en meer transparantie over de rol van ratingkantoren. Om toekomstige crises het hoofd te kunnen bieden, moeten we vanaf nu zorgen dat we beschikken over meer en beter kapitaal en over een grotere liquiditeit. Tegelijkertijd is het wenselijk om anticyclische maatregelen te nemen en overschotten te creëren.</p>
    </intervention>
    <intervention id="4-930" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik heb voor de resolutie gestemd, omdat ik ermee akkoord ga dat de kwestie van financiële instellingen ‘die te groot zijn om failliet te gaan’ moet worden aangepakt en dat daarom kapitaaleisen en anticyclische reserves evenredig moeten zijn aan de omvang, het risiconiveau en het bedrijfsmodel van een financiële instelling. Ik dring aan op een alomvattend onderzoek naar kapitaalinstrumenten vóór en na de crisis om het belang te beoordelen van specifieke kapitaalinstrumenten en de betekenis daarvan in crisissituaties. De toekomstige Europese Bankautoriteit moet een leidinggevende rol spelen bij de definitie en tenuitvoerlegging van maatregelen in verband met kapitaaleisen en normen voor anticyclische kapitaalbuffers op EU-niveau.</p>
    </intervention>
    <intervention id="4-334" speaker_id="26851" name="Nikolaos Chountis" is_mep="True" mode="written">
      <p sl="el">Ik heb mij onthouden bij de stemming over dit verslag. Daarin wordt het probleem weliswaar erkend en gesproken over de noodzaak de Bazel II-regels te herzien en het toezicht op het financieel systeem en de banken te versterken, maar vermijdt men angstvallig strengere regels op te leggen. Het verslag onderschat de negatieve rol die de banken door hun buitensporige omvang en speculatieve neigingen hebben gespeeld bij het ontstaan van de crisis, met name gedurende de afgelopen jaren. Er zijn andere opvattingen over de aard en de rol van het financieel systeem nodig om Europese economische beleidsvormen te verkrijgen die duurzame ontwikkeling kunnen garanderen en aan de maatschappelijke behoeften kunnen voldoen.</p>
    </intervention>
    <intervention id="4-929" speaker_id="96973" name="Mário David" is_mep="True" mode="written">
      <p sl="pt">Ik stem vóór het grootste deel van de in dit verslag voorgestelde maatregelen. Anti-cyclische regelgeving vereist geharmoniseerde normen ter waarborging van alomvattende en zorgvuldige controle van de financiële markten en het klimaat op de markt door toezichthoudende autoriteiten. Deze omvatten met name de volledige uitwisseling van gegevens, synchronisatie van regelgevende maatregelen, en controle op het moment zelf van blootstelling en risico's, onder meer via een eis van controletrajecten op alle transacties op de financiële markten. Het ontwikkelen van kwalitatief hoogwaardige liquiditeitsnormen is daarom een belangrijk onderdeel van de reactie op de crisis. Liquiditeitsnormen moeten echter voldoende gedifferentieerd zijn om rekening te houden met de specifieke kenmerken van het bedrijfsmodel en het risicoprofiel van een bank. Met het oog hierop moet de toekomstige Europese Bankautoriteit een leidinggevende rol spelen bij de definitie en tenuitvoerlegging van maatregelen in verband met kapitaaleisen en normen voor anticyclische kapitaalbuffers op EU-niveau.</p>
    </intervention>
    <intervention id="4-928" speaker_id="96899" name="José Manuel Fernandes" is_mep="True" mode="written">
      <p sl="pt">Ik heb voor de resolutie gestemd, omdat ik van oordeel ben dat financiële marktdeelnemers moeten worden gecontroleerd en gereguleerd met het oog op de bescherming van de belangen van de burgers en het waarborgen van de financiële en economische stabiliteit die nodig is voor de totstandbrenging van ontwikkeling en vooruitgang. Bovendien is uit de huidige crisis gebleken dat de banken duidelijk over onvoldoende kapitaal beschikten om aan hun financiële verplichtingen te kunnen voldoen. Kapitaaleisen en anticyclische reserves moeten evenredig zijn aan de omvang, het risiconiveau en het bedrijfsmodel van een financiële instelling. Anderzijds wil ik hier onderstrepen dat het Comité van Bazel attent wordt gemaakt op de noodzaak om de nodige aanpassingen in het wetgevingskader aan te brengen, zodat de Europese economie en de Europese banksector, die sterk van elkaar afhankelijk zijn, geen schade oplopen en op de wereldmarkt geen concurrentienadelen ondervinden.</p>
    </intervention>
    <intervention id="4-335" speaker_id="1164" name="Bruno Gollnisch" is_mep="True" mode="written">
      <p sl="nl">De verbeteringen die het Comité van Bazel, de G20 en de Europese Unie aan het internationaal financieel stelsel pogen aan te brengen, lijken mij boter aan de galg gesmeerd.</p>
      <p sl="nl">Het akkoord van september over de omvang en de kwaliteit van het vermogen dat banken moeten aanhouden, is onthaald als een grote stap voorwaarts en een enorme overwinning op de banksector die tegen deze maatregelen was en dreigde de kredietkraan dicht te draaien. Het lijkt echter een pyrrusoverwinning, want zodra het akkoord werd gesloten, stegen de beurskoersen voor de sector nauwelijks, wat geen goed teken was.</p>
      <p sl="nl">De banken hebben tot 2019 de tijd om zich aan de nieuwe bepalingen aan te passen en in de tussentijd kan er nog van alles gebeuren. De risicoanalyse, die zoals we weten de plank volledig missloeg, blijft de kern van het dictum vormen. De problemen van de liquiditeitsdekkingsratio’s en leverage ratio’s zijn niet opgelost, evenmin als de problemen van “off-balance sheet”-posten en securitisatie. Financiële instellingen die geen geld van de overheid krijgen, zoals hedgefondsen, vallen er niet onder, ondanks het gevaar dat zij met zich meebrengen en hun verdorven manier van werken.</p>
      <p sl="nl">Kortom, er is niks opgelost en dat zal ook niet gebeuren zolang men het systeem niet grondig op de schop neemt, in plaats van halfslachtige pogingen te doen om het wat op te lappen.</p>
    </intervention>
    <intervention id="4-336" speaker_id="4440" name="Anne E. Jensen" is_mep="True" mode="written">
      <p sl="da">De leden van het Europees Parlement van de Deense liberale partij Venstre hebben gestemd voor het verslag-Karas (A7-0251/2010). Het verslag bevat een aantal cruciale punten en roept op tot invoering van Bazel III op de meest doeltreffende wijze en met eerbiediging van de verschillen tussen de financiële stelsels. De afgevaardigden van Venstre betreuren het echter dat er niet in grotere mate rekening is gehouden met de Deense aanbevelingen voor de bescherming van het Deense hypotheekmodel. Enkele van de Bazel-voorstellen kunnen grote schade toebrengen aan goed functionerende hypotheekmodellen in Europa, waaronder het Deense.</p>
    </intervention>
    <intervention id="4-927" speaker_id="96667" name="Alan Kelly" is_mep="True" mode="written">
      <p sl="en">Het Comité van Bazel streeft naar een herziening van het Bazel II-kader om de veerkracht van de banksector te versterken. De voorstellen van het Comité beogen de kwaliteit van de kapitaalbasis te verhogen, en de dekking van het kapitaalkader uit te breiden en te versterken. Het Comité wil ook een leverage ratio introduceren om bij te dragen aan het binnen de perken houden van een excessieve opbouw van bevoorrechte posities in het systeem, alsook (in goede tijden) andere aanvullende anticyclische maatregelen nemen, zoals het introduceren van kapitaalbuffers. Bovendien worden mondiale normen voor liquiditeitsbeheer voorgesteld.</p>
      <p sl="en">Hoewel ook internationaal daadwerkelijk de intentie bestaat om het kader van Bazel te herzien, is het van cruciaal belang aan te geven dat daarbij het juiste evenwicht moet worden gevonden tussen verschillende bedrijfsmodellen, beleggings- en retailbankdiensten, en verschillende juridische vormen, en dat rekening moet worden gehouden met het feit dat het bedrijfsleven in Europa voornamelijk wordt gefinancierd via bankleningen.</p>
      <p sl="en">Voorts moet het Europees Parlement een actieve rol vervullen en daadwerkelijk zijn invloed kunnen laten voelen bij de hervorming van de regels waarover nu reeds in het Comité van Bazel wordt onderhandeld. Het Europees Parlement, als het democratisch gekozen Europees orgaan dat in een later stadium als medewetgever zal optreden ten aanzien van het voorstel van de Commissie voor de kapitaalvereistenrichtlijn (KVR 4), moet in een vroeg stadium bij de onderhandelingen worden betrokken.</p>
    </intervention>
    <intervention id="4-337" speaker_id="4393" name="Mario Mauro" is_mep="True" mode="written">
      <p sl="it">Mijn stem voor het verslag-Karas komt voort uit de precisie waarmee de heer Karas laat zien welke vooruitgang er is geboekt met de kapitaalvereistenrichtlijn en waarmee hij de problemen schetst die ons nopen tot een snelle herziening. Ten eerste ben ik het eens met de noodzaak om het Europees Parlement actief en bovenal in een vroeg stadium bij de onderhandelingen te betrekken om een zekere 'democratische controle' te waarborgen waarmee maatregelen kunnen worden genomen die zoveel mogelijk overeenkomen met de behoeften van het bedrijfsleven. We moeten er alles aan doen om eindgebruikers van financiële diensten te beschermen, en om die reden moet de nieuwe overeenkomst voorzien in een systeem dat banken niet dwingt de bedrijfskosten op de eindgebruikers af te wentelen.</p>
    </intervention>
    <intervention id="4-338" speaker_id="2173" name="Arlene McCarthy" is_mep="True" mode="written">
      <p sl="en">De kern van de financiële crisis werd gevormd door banken die overmatige risico’s namen en er niet in slaagden voldoende kapitaal te behouden om die risico’s te dekken. Het onvermogen van die banken heeft geleid tot een crisis die burgers in heel de wereld nog altijd hevig treft. Burgers zijn dubbel getroffen, want naast de kosten voor een reddingsoperatie met belastinggeld dragen zij ook de lasten van de recessie en de uitgavenbesparingen. Om te voorkomen dat een dergelijke crisis zich herhaalt, is een fundamentele herziening nodig van het financieel regelgevend kader. Een sterker kapitaalraamwerk voor banken moet hier deel van uitmaken. Voorstellen ter verbetering van de kapitaalvereistenrichtlijn zijn derhalve van cruciaal belang voor het creëren van stabiele en verantwoordelijke banken. Dit verslag omvat de doelstellingen en voorstellen die door de G20 en het Comité van Bazel zijn uiteengezet om ervoor te zorgen dat banken voldoende hoeveelheid kapitaal van geschikte kwaliteit vasthouden en dat ze beschikken over de liquiditeit en stabiele financiering die nodig is om het hoofd te bieden aan de moeilijke marktvoorwaarden. De Parlementsleden van de Labour-partij stemmen vóór dit verslag, omdat het het hervormingsproces steunt. We steunen echter geen enkel verzoek dat de voorstellen ondermijnt die door Bazel zijn aangenomen. Waar nodig stimuleren we verder onderzoek naar de invloed van de maatregelen met het oog op het waarborgen van een volledige, strenge en tijdige internationale uitvoering.</p>
    </intervention>
    <intervention id="4-339" speaker_id="96742" name="Jean-Luc Mélenchon" is_mep="True" mode="written">
      <p sl="nl">Deze tekst is niet opgewassen tegen de uitdagingen van de huidige crisis en de economische en sociale gevolgen daarvan. Het is nu zaak om de regels van het bankstelsel radicaal te wijzigen, niet om halve maatregelen te nemen teneinde dat stelsel te behouden. De Bazel-overeenkomst stelt belachelijk lage kapitaaleisen en verbiedt geen enkel speculatie-instrument. Ik stem tegen deze dekmantel voor speculatie.</p>
    </intervention>
    <intervention id="4-926" speaker_id="96978" name="Nuno Melo" is_mep="True" mode="written">
      <p sl="pt">De wereldwijde financiële crisis die nog steeds problemen veroorzaakt in de economie van alle landen heeft bevestigd dat een sterke banksector van cruciaal belang is om soortgelijke situaties in de toekomst te voorkomen. Bazel II en de herziening van de richtlijn inzake kapitaalvereisten hebben ten doel bij te dragen tot de totstandbrenging van een sterke banksector. Ze moeten de voorwaarden scheppen die nodig zijn om in de toekomst het hoofd te kunnen bieden aan eventuele crises zoals die zich in het recente verleden hebben voorgedaan.</p>
      <p sl="pt">Dit verslag beoogt de kwaliteit van de kapitaalbasis te verhogen en de dekking van het kapitaalkader − zoals tegenpartijkredietrisico van derivaten, repos, enzovoort − uit te breiden en te versterken. Het is tevens de bedoeling een leverage ratio in te voeren tegen het opbouwen van excessieve bevoorrechte posities in het bankwezen en te voorzien in andere aanvullende anticyclische maatregelen zoals het introduceren van kapitaalbuffers in gunstige economische omstandigheden. Tot slot worden ook mondiale normen voor liquiditeitsbeheer voorgesteld. Ik heb in overeenstemming hiermee gestemd.</p>
    </intervention>
    <intervention id="4-925" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik heb voor deze resolutie gestemd, omdat ik van oordeel ben dat:</p>
      <p sl="pt">financiële instellingen die ‘te groot zijn om failliet te gaan’ moeten beschikken over anticyclische reserves die evenredig zijn aan hun omvang en het niveau van hun bedrijfsrisico;</p>
      <p sl="pt">het Comité van Bazel en de Commissie de behandeling van wederzijdse overeenkomsten inzake financiële kruiseigendom beter moeten definiëren;</p>
      <p sl="pt">een alomvattend onderzoek moet worden ingesteld naar kapitaalinstrumenten vóór en na de crisis om het belang te beoordelen van specifieke kapitaalinstrumenten en de betekenis daarvan in toekomstige crisissituaties;</p>
      <p sl="pt">het ontwikkelen van kwalitatief hoogwaardige liquiditeitsnormen een belangrijk onderdeel van de reactie op de crisis is;</p>
      <p sl="pt">het noodzakelijk is de normen te bepalen voor hoogwaardige liquide activa;</p>
      <p sl="pt">de Commissie alle overheidsschulden uit de eurozone moet opnemen als hoogwaardige liquide activa, ongeacht de specifieke inschaling;</p>
      <p sl="pt">de toekomstige Europese Bankautoriteit een leidinggevende rol moet spelen bij de definitie en tenuitvoerlegging van maatregelen in verband met kapitaaleisen en normen voor anticyclische kapitaalbuffers;</p>
      <p sl="pt">anticyclische regelgeving geharmoniseerde normen vereist ter waarborging van alomvattende en zorgvuldige controle van de financiële markten en het klimaat op de markt door toezichthoudende autoriteiten.</p>
    </intervention>
    <intervention id="4-340" speaker_id="28409" name="Raül Romeva i Rueda" is_mep="True" mode="written">
      <p sl="en">In het verslag wordt het standpunt van het Europees Parlement uiteengezet over de komende herziening van de internationale normen en de richtlijnen inzake kapitaal- en liquiditeitsvereisten voor het bankwezen, die door het Comité van Bazel (het internationaal forum dat is opgericht door centrale banken en toezichthouders van de banksector) worden goedgekeurd. Het behandelt ook de toezeggingen van de G20 over dit onderwerp. Deze normen moeten worden omgezet en aangepast aan het wettelijk kader van de EU door middel van een herziening van de kapitaalvereistenrichtlijn (CRD). De Commissie zal tijdens het eerste kwartaal van 2011 een wettelijk voorstel indienen.</p>
    </intervention>
    <intervention id="4-924" speaker_id="2081" name="Peter Skinner" is_mep="True" mode="written">
      <p sl="en">Ik wil onderstrepen dat ik dit verslag ondersteun. Zoals de Commissie weet is het Parlement altijd van mening geweest dat het akkoord voor de overeenkomst van Bazel II geen juiste weerspiegeling is van het parlementaire proces. Aangezien er tussen de in financieel opzicht belangrijkste landen zoveel op het spel staat, is bij een heroverweging van zaken zoals kapitaalpercentages en bevoorrechte posities een krachtiger toezicht door het Parlement vereist. De Commissie moet erkennen dat dit verslag er toe heeft bijgedragen de onevenwichtige institutionele betrokkenheid van het Europees Parlement recht te zetten.</p>
    </intervention>
    <intervention id="4-341" speaker_id="37676" name="Søren Bo Søndergaard" is_mep="True" mode="written">
      <p sl="da">Ik geef mijn volledige steun aan de in het verslag vervatte erkenning dat er hypotheekverplichtingen en andere soorten effecten worden uitgegeven die in feite even liquide en veilig zijn als staatsobligaties. Daarmee steun ik tevens volledig de indirecte steun die het verslag geeft aan het Deense hypotheekmodel, hoewel ik van mening ben dat Denemarken meer expliciet in de tekst genoemd had moeten worden. Ik onthoud mij van stemming, omdat het verslag, in het belang van het concurrentievermogen van de EU, niet oproept tot invoering van strengere financiële regulering dan de regels die gelden in de rest van de westerse wereld, met inbegrip van de Verenigde Staten.</p>
    </intervention>
    <intervention id="4-342" speaker_id="96974" name="Nuno Teixeira" is_mep="True" mode="written">
      <p sl="pt">Het pakket betreffende het Europees financieel toezicht dat in september is aangenomen, voorziet met name in de oprichting van organen en mechanismen voor microprudentieel toezicht in het bankwezen, in coördinatie met het netwerk van nationale toezichthouders. Het initiatiefverslag dat hier vandaag in stemming is gebracht, richt zich op een kwestie die naar mijn mening in zekere zin thuishoort in deze nieuwe architectuur en voor om het even welke economie van doorslaggevend belang is. Immers, het bepalen van de omvang en de kwaliteit van het kapitaal is een bijzonder gevoelige aangelegenheid die een analyse behoeft van enerzijds het effect − inzonderheid op het Europees economisch herstel − en anderzijds de algemene context van deze maatregel. Aangezien onze bedrijven voornamelijk gefinancierd worden door de banksector, die een van de pijlers van de economie vormt, vind ik het essentieel dat de banken hun risico’s en baten vanuit een prudentieel langetermijnperspectief beheren. Bovendien ben ik van oordeel dat deze zorgpunten proactief moeten worden besproken in het kader van de trans-Atlantische samenwerking. Ik heb voor dit verslag gestemd, omdat ik in grote lijnen akkoord ga met de inhoud en van oordeel ben dat hiermee een stap wordt gezet naar de tenuitvoerlegging van nieuwe EU-mechanismen voor planning, coördinatie en toezicht op economisch, sociaal en begrotingsgebied.</p>
    </intervention>
    <intervention id="4-343" speaker_id="96918" name="Derek Vaughan" is_mep="True" mode="written">
      <p sl="en">De huidige financiële crisis heeft aangetoond dat veel banken risico’s nemen en te weinig kapitaal in hun bezit hebben om die risico’s te dekken. Deze onverantwoorde werkwijze levert Europese burgers nog steeds verlies op, zowel in de zin van reddingsoperaties voor banken als uitgavenbesparingen als gevolg van de daaruit voortvloeiende recessie. Iedere herziening van het financieel regelgevend kader moet voorstellen omvatten ter verbetering van de richtlijn inzake kapitaalvereisten en is derhalve van centraal belang voor het creëren van stabiele en verantwoordelijke banken. Dit verslag onderschrijft de doelstellingen en voorstellen die door de G20 en het Comité van Bazel zijn uiteengezet om te verzekeren dat banken beschikken over voldoende hoeveelheden kwalitatief geschikt kapitaal, alsmede over de liquiditeit en stabiele financiering die nodig zijn om te voldoen aan de strenge marktvoorwaarden. Ik heb vóór dit verslag gestemd omdat het het hervormingsproces ondersteunt, maar ik zal geen steun verlenen aan mogelijke verzoeken die de door Bazel goedgekeurde voorstellen ondermijnen. Ik stel ook voor om waar nodig nader onderzoek te doen naar de gevolgen van de maatregelen, echter met het oog op het waarborgen van een volledige, strikte en tijdige uitvoering.</p>
    </intervention>
    <intervention id="4-345" speaker_id="96702" name="Elena Oana Antonescu" is_mep="True" mode="written">
      <p sl="ro">Tot nu toe heeft de internationale gemeenschap geen onverschillige houding aangenomen, maar heeft vele solidariteitsinitiatieven uitgevoerd ter ondersteuning van de volkeren in Afrika. Het ontwikkelingsniveau van dit gebied is echter nog steeds ver beneden dat van het Westen. Als we bedenken dat de levensverwachting van een Afrikaan wel dertig tot veertig jaar minder is dan die van een Europeaan, kunnen we stellen dat dit ook nu een groot probleem vormt. Collega’s, ik steun de oplossingen in het verslag van mevrouw De Keyser en ik wil erop wijzen dat de echte oplossing voor de problemen van Afrika zowel ligt in het bouwen van een fundament voor het zorgstelsel als in het geven van snelle hulp. Om een bekend gezegde te parafraseren: ik geloof dat ‘als je de patiënt een geneesmiddel geeft, help je hem voor een dag. Geef je hem de fundamenten van een zorgstelsel, dan heb je niet alleen hem geholpen voor het leven, maar ook zijn kinderen.’ Dat is precies de reden waarom ik mijn steun geef aan een gebalanceerd beleid voor het toekennen van middelen.</p>
    </intervention>
    <intervention id="4-346" speaker_id="photo_generic" name="John Attard-Montalto, Louis Grech en Edward Scicluna" is_mep="True" mode="written">
      <p sl="en">De Maltese afvaardiging van de Labour-partij heeft vóór dit verslag over gezondheidsstelsels in de landen van Afrika ten zuiden van de Sahara en de volksgezondheid in de wereld gestemd, waarin fundamentele zaken en prioriteiten in gang worden gezet om de millenniumdoelstellingen voor ontwikkeling te verwezenlijken en extreme armoede vóór 2015 te halveren. Wij veroordelen ook het feit dat vrouwen in sommige gebieden nog steeds het slachtoffer zijn van genitale verminkingen, geweld en verkrachting. We zijn het bovendien volledig eens met de problemen die in dit verslag naar voren worden gebracht, met name de meest dringende gezondheidsproblemen in de landen van Afrika ten zuiden van de Sahara en de algemene vraag hoe de diensten op het gebied van de gezondheidszorg en de stelsels voor sociale zekerheid daar verbeterd kunnen worden. Mijn delegatie is het echter niet eens met de verwijzing naar het stimuleren van abortussen in paragraaf 6 van het verslag.</p>
    </intervention>
    <intervention id="4-347" speaker_id="28122" name="David Casa" is_mep="True" mode="written">
      <p sl="en">Dit verslag behandelt een aantal verschillende zaken. Er bestaat echter grote zorg over paragraaf 6, die gaat over abortus. Ik ben tegen abortus en kan geen steun verlenen aan een verslag dat deze praktijken bevordert. Daarom heb ik tegen dit gewijzigde verslag gestemd.</p>
    </intervention>
    <intervention id="4-923" speaker_id="photo_generic" name="Anna Maria Corazza Bildt, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Wij, Zweedse conservatieven, hebben vandaag, 7 oktober 2010, tegen het verslag (A7-0245/2010) over de gezondheidsstelsels in de landen van Afrika ten zuiden van de Sahara en de volksgezondheid in de wereld gestemd. Wij willen echter benadrukken dat het verslag volgens ons over een uitermate belangrijk onderwerp gaat – toegang tot gezondheidszorg is een basisvoorwaarde voor ontwikkeling. Ten zuiden van de Sahara sterven jaarlijks honderdduizenden kinderen omdat ze geen toegang hebben tot basiszorg. Dit verslag geeft volgens ons echter geen antwoord op de vraag hoe die basiszorg moet worden verstrekt. Het is een feit dat het maatschappelijk middenveld een zeer grote rol heeft gespeeld als zorgverlener, en dat in vele landen nog altijd doet. De inspanningen van particuliere zorgverleners en niet-gouvernementele organisaties categorisch veroordelen is niet de juiste manier voor diegenen die het welzijn van de armen voor ogen hebben. Wij willen tezelfdertijd benadrukken dat we vanzelfsprekend de formuleringen in het verslag steunen over de reproductieve gezondheid van vrouwen en de verschrikkelijke gewelddaden waar vrouwen nog altijd het slachtoffer van worden.</p>
    </intervention>
    <intervention id="4-922" speaker_id="33997" name="Corina Creţu" is_mep="True" mode="written">
      <p sl="ro">In mijn visie is de belangrijkste waarde van de resolutie over de gezondheidsstelsels in de landen van Afrika ten zuiden van de Sahara en de volksgezondheid in de wereld het feit, dat het probleem wordt aangepakt op basis van de specifieke kenmerken van de regio in kwestie. Er bestaat een reëel probleem met het invoeren van een model voor het organiseren van sociale beschermingsstelsels, specifiek voor de Westerse samenleving, in een totaal verschillende context. Veel projecten voor ontwikkelingslanden zijn mislukt vanwege een absolutistische, westers gerichte aanpak vanuit Europa of de Verenigde Staten. Dit heeft geleid tot verspilling van middelen en nieuwe problemen voor de betrokken landen. De specifieke situatie van dit gebied maakt het idee dat men gezondheid niet als gestandaardiseerd product kan behandelen nog vanzelfsprekender. Er moeten zodoende vormen van gezondheidszorg worden geïdentificeerd die op non-profitbasis kunnen worden uitgevoerd, geïnspireerd door solidariteit en democratie. De in de loop der tijd bereikte vooruitgang, onder andere door de bijdragen van EU-lidstaten, kan ongedaan worden gemaakt door een gehaaste benadering op basis van commerciële overwegingen. Ik ben van mening dat de resolutie dit probleem op een eerlijke en samenhangende wijze aanpakt. Daarom heb ik voor gestemd.</p>
    </intervention>
    <intervention id="4-921" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag, dat er – in het licht van de toezeggingen van de EU om de millenniumdoelstellingen voor ontwikkeling te verwezenlijken en extreme armoede vóór 2015 te halveren – naar streeft om de meest dringende gezondheidsproblemen in de landen van Afrika ten zuiden van de Sahara aan te pakken, en tevens onderzoekt welke stelsels kunnen worden opgezet om dit te bereiken.</p>
      <p sl="en">Het onderzoekt hoe universele, toegankelijke en betaalbare zorgstelsels kunnen worden opgezet, en hoe we de beste praktijken uit Europese ervaring kunnen delen. Het verslag kijkt met name naar reeds bestaande ziekenfondsen die effectief blijken te zijn in verschillende Afrikaanse landen.</p>
      <p sl="en">Het doel van ziekenfondsen is geenszins om in de plaats te treden van de overheid, maar ze bieden eerder een alternatief om de belemmeringen voor toegang tot de gezondheidszorg weg te nemen en een betere toegang tot kwaliteitszorg voor alle burgers, ongeacht hun inkomen, mogelijk te maken. Dankzij de ziekenfondsstructuur heeft de verzekeringsbranche kunnen inspelen op de sociaaleconomische kenmerken van de bevolkingsgroepen van de informele economie die uitgesloten blijven van de officiële regelingen en de commerciële verzekeringen, en dit is een adequate respons om de doelstelling van een universele dekking in landen met een laag en middelmatig inkomen te verwezenlijken.</p>
    </intervention>
    <intervention id="4-920" speaker_id="4335" name="Marielle De Sarnez" is_mep="True" mode="written">
      <p sl="nl">Afrika is door de gevolgen van de crisis, natuurrampen, extreme armoede, oorlogen en epidemieën de uitputting nabij. Het is derhalve van groot belang dit werelddeel te helpen een duurzaam gezondheidsbeleid op te zetten. Daarom heb ik mijn steun gegeven aan dit verslag waarin wordt gepleit voor gezondheidsstelsels op basis van gemengde financiering, zowel door overheidsgelden als middels internationale hulp en bijdragen van burgers. Om die reden moeten Europese landen hun belofte nakomen om in 2010 ten minste 0,7 procent van het bnp uit te trekken voor ontwikkelingshulp. De EU moet de talrijke bestaande ziekenfondsinitiatieven ter bevordering van de toegang tot de gezondheidszorg, ondersteunen. De lidstaten wordt verzocht, naar gelang van hun expertise op de diverse gebieden, de regeringen van de ontwikkelingslanden meer technische en financiële steun te verlenen bij het opzetten en uitbreiden van de socialebeschermingsstelsels. Tot slot moet ook de EIB een rol spelen middels kredietgaranties, (co)financiering van investeringen in ziekenhuizen en financiering van (een deel van) de salarissen van gezondheidswerkers. Afrika zal alleen middels deze gezamenlijke inspanningen over een duurzaam gezondheidsstelsel kunnen beschikken dat voor eenieder toegankelijk is.</p>
    </intervention>
    <intervention id="4-348" speaker_id="4318" name="Harlem Désir" is_mep="True" mode="written">
      <p sl="nl">De verbetering van gezondheidsstelsels in de landen van Afrika ten zuiden van de Sahara is een belangrijk aspect van het ontwikkelingsbeleid. Het wegwerken van de onvolkomenheden van de gezondheidsstelsels zal ook zijn weerslag hebben op de openbare gezondheidszorg in de rest van de wereld, door betere opleidingen van medisch personeel, aangepaste preventiecampagnes en lagere behandelkosten. Hierdoor zullen epidemieën van ernstige ziektes, zoals hiv, tuberculose of dysenterie, worden teruggedrongen. Het is niet aanvaardbaar dat bedrijven, omwille van hun omzet, de toegang tot de gezondheidszorg verhinderen en het is nog minder aanvaardbaar dat conservatieve religieuze stromingen weigeren beleid te voeren op het gebied van de seksuele en reproductieve gezondheid en het recht op abortus weer op losse schroeven zetten, waardoor de gezondheid van grote aantallen vrouwen in gevaar wordt gebracht. Om de gezondheidsstelsels in de Sahellanden en in de rest van de wereld te verbeteren, is het dringend noodzakelijk dat de Europese Unie haar inspanningen beter afstemt op de rest van de internationale gemeenschap. Ze moet met name een rol gaan spelen bij de oprichting van solidaire ziekenfondsen zonder winstoogmerk, die de toegang tot een kwalitatief goede gezondheidszorg vergemakkelijken. Daarom steun ik het verslag van Véronique de Keyser.</p>
    </intervention>
    <intervention id="4-349" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Het is belangrijk dat de bevolking in landen op het Afrikaanse continent toegang heeft tot gezondheidszorg. Daarom is het een goede zaak dat we een debat voeren over zorgverzekeringsstelsels en over de manier waarop de gezondheidszorg in lagelonenlanden kan worden georganiseerd.</p>
      <p sl="sv">De toon en strekking van het verslag had helaas heel wat beter kunnen zijn. Het is bijvoorbeeld jammer dat er in Europa nog altijd denkbeelden overheersen waardoor formuleringen als "overwegende dat de burgers in het licht van de maatschappelijke en humanitaire omstandigheden waaronder tal van bevolkingsgroepen leven, het voorzorgsbeginsel niet altijd begrijpen" nog altijd op papier kunnen worden gezet.</p>
      <p sl="sv">Wij zijn ook van mening dat het verslag in bepaalde opzichten een verouderde houding aanneemt ten aanzien van particuliere ziekteverzekeringen en onafhankelijke zorgverleners. In bepaalde delen van Afrika is het vandaag absoluut noodzakelijk dat die onafhankelijke zorgverleners hun werkzaamheden kunnen blijven voortzetten opdat überhaupt enige vorm van gezondheidszorg toegankelijk zou zijn.</p>
      <p sl="sv">Ondanks die tekortkomingen is het doel van het verslag volgens ons goed en worden er heel wat goede initiatieven in voorgesteld. Wij willen ook de progressieve krachten in hulporganisaties steunen die zich inzetten voor het recht op reproductieve gezondheid van vrouwen. Daarom kozen wij ervoor om voor het verslag te stemmen.</p>
    </intervention>
    <intervention id="4-350" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over de gezondheidsstelsels in de landen van Afrika ten zuiden van de Sahara en de volksgezondheid in de wereld gestemd, omdat opnieuw wordt onderstreept dat de internationale gemeenschap haar verplichtingen met betrekking tot de millenniumdoelstellingen voor ontwikkeling moet nakomen en dat de Europese Unie uitvoering moet geven aan haar belofte om meer steun te verlenen voor gezondheidsdiensten in de landen van Afrika ten zuiden van de Sahara. Ik wil hier benadrukken dat wij de ontwikkeling van duurzame ziekenfondsen moeten ondersteunen die gebaseerd zijn op solidariteit − tussen Noord en Zuid en tussen hun leden onderling −, maar op de lange termijn kunnen fungeren als autonome en zelffinancierende entiteiten.</p>
    </intervention>
    <intervention id="4-351" speaker_id="96977" name="Diogo Feio" is_mep="True" mode="written">
      <p sl="pt">Afrika ten zuiden van de Sahara is nog steeds de regio met de laagste gemiddelde levensverwachting bij de geboorte − van de twintig landen met de laagste gemiddelde levensverwachting liggen er negentien in Afrika − en het hoogste sterftecijfer en kraamvrouwen- en kindersterftecijfer. Het is tevens het gebied met de meeste sterfgevallen door hiv-besmetting; in sommige landen bedraagt het aantal hiv-besmettingen onder de volwassen bevolking meer dan 15 procent. Deze bijzonder frappante cijfers waarschuwen ons dat de humanitaire steun die aan deze landen wordt verstrekt dringend op passende wijze gekanaliseerd moet worden naar gezondheidszorg en elementaire medische zorgen voor gemeenschappen die in grote nood verkeren. In dit verband is een belangrijke rol weggelegd voor de Europese Unie en elk van de lidstaten, niet omdat deze extreme noodsituatie te wijten is aan het koloniale verleden van het Afrikaanse continent, zoals in het verslag wordt beweerd, maar omdat wij, Europeanen, met Afrika verbonden zijn door bijzondere banden van vriendschap en solidariteit die wij niet uit het oog mogen verliezen.</p>
    </intervention>
    <intervention id="4-919" speaker_id="96899" name="José Manuel Fernandes" is_mep="True" mode="written">
      <p sl="pt">Het staat buiten kijf dat de Afrikaanse bevolking op gezondheidsgebied met ernstige problemen kampt en in extreme nood verkeert. Het staat ook buiten kijf dat de ontwikkelde wereld doeltreffende maatregelen ten uitvoer moet leggen om betere levensomstandigheden te waarborgen in een continent dat gegeseld wordt door ontelbare plagen, van natuurrampen tot oorlogen, conflicten en repressieve dictaturen. Het is echter onaanvaardbaar dat deze zaak wordt gebruikt om fundamentele en onaantastbare menselijke waarden op te leggen, zoals het geval is met het recht op leven. Gedwongen toepassing van nieuwe concepten die alleen maar verdeeldheid zaaien, biedt geen oplossing voor de problemen van het onderontwikkelde Afrika. Daarom heb ik tegengestemd.</p>
    </intervention>
    <intervention id="4-352" speaker_id="96706" name="João Ferreira" is_mep="True" mode="written">
      <p sl="pt">Het verslag bevat punten die wij belangrijk vinden, zoals de overtuiging dat gezondheid geen verhandelbare waar mag zijn en de ongerustheid die wordt uitgesproken over “de toenemende vercommercialisering van de volksgezondheid”. Wij verwelkomen de verdediging van het recht van de vrouw om vrijelijk de zaken betreffende haar reproductieve gezondheid te beheren, ongeacht of het gaat om voortplanting, contraceptie, abortus of seksueel overdraagbare aandoeningen. Evenzo belangrijk is dat aandacht wordt gevraagd voor het probleem van het gebrek aan gekwalificeerd gezondheidspersoneel in tal van Afrikaanse landen. In plaats van te proberen deze menselijke hulpbronnen te behouden in hun landen van herkomst hebben meerdere Europese landen bijgedragen aan een verergering van de braindrain door veel van zulke professionals weg te lokken. Het verslag had evenwel verder kunnen en moeten gaan op het punt van wat wordt aangeduid als “externe determinanten”, die “de speelruimte van landen (…) aanzienlijk kunnen beperken en een ernstige weerslag kunnen hebben op de volksgezondheid”. We mogen zeker niet voorbijgaan aan de structurele aanpassingsprogramma's, de buitenlandse schuld, of de bezuinigingen en privatiseringen met het oog op levensvatbaarheid, ook in de gezondheidssector, waar de tekorten al enorm zijn, noch mogen we voorbijgaan aan de manier waarop de EU koste wat kost economische partnerschapsovereenkomsten wil afsluiten, die de economieën van deze landen nog verder zullen verzwakken.</p>
    </intervention>
    <intervention id="4-918" speaker_id="96667" name="Alan Kelly" is_mep="True" mode="written">
      <p sl="en">Informatie-uitwisseling is belangrijk, ongeacht om welk beleidsterrein het gaat, maar juist in de gezondheidszorg is het van vitaal belang dat landen en regio's informatie uitwisselen. Zo wordt het eenvoudiger te onderzoeken welke aspecten universeel, toegankelijk en betaalbaar zijn in andere regio's dan de regio waarvoor een en ander aanvankelijk was bedoeld. Daarom ben ik blij met dit verslag, omdat daarin goede praktijken uit in Europa opgedane ervaringen worden opgevoerd en we kennis kunnen nemen van hetgeen in de landen van Afrika ten zuiden van de Sahara kan worden toegepast.</p>
    </intervention>
    <intervention id="4-353" speaker_id="96816" name="Giovanni La Via" is_mep="True" mode="written">
      <p sl="it">Ik heb het verslag over de gezondheidsstelsels in Afrika ten zuiden van de Sahara en de volksgezondheid in de wereld gesteund, omdat ik het van groot belang vind om het recht op gezondheid, als fundamenteel recht van de mens, te beschermen. We weten dat de levensverwachting van een Afrikaan helaas minstens dertig jaar korter is dan die van een Europeaan, en alleen al door dat verschil wordt het model voor solidariteit tussen noord en zuid op de proef gesteld. Daarnaast is bekend dat een groot deel van de Afrikaanse bevolking ten zuiden van de Sahara, met name in de plattelandsgebieden, de kosten van geneesmiddelen niet kan dragen. Het verslag waarover wij vandaag in het Parlement hebben gestemd heeft een voorkeur voor duurzame zorgstelsels die zowel door de overheid als middels internationale solidariteit worden gefinancierd. In die context kan de Europese Unie een belangrijke rol vervullen door de juiste maatregelen te nemen waarmee de basis kan worden gelegd voor een transparante financiering die gebaseerd is op gezondheidsindicatoren die van de behoeften van de bevolking zijn afgeleid. Bovendien vind ik het van belang dat er voorlichtingsprogramma’s worden opgezet om de bevolking bewust te maken van het belang van preventie en de vroegtijdige diagnose van ziekten. Tot slot wil ik benadrukken dat de plaatselijke autoriteiten hierbij een leidende rol op zich moeten nemen.</p>
    </intervention>
    <intervention id="4-917" speaker_id="96978" name="Nuno Melo" is_mep="True" mode="written">
      <p sl="pt">Het is absoluut noodzakelijk dat we onze krachten blijven bundelen, zodat de investeringen van de Europese Unie in de gezondheidsstelsels in Afrika ten zuiden van de Sahara effectief ten uitvoer worden gelegd ten behoeve van een duurzame vermindering van de grote verschillen die er op dit moment bestaan tussen dat continent en andere continenten, met name wat betreft bevalling, levensverwachting en de incidentie van hiv.</p>
      <p sl="pt">Het is echter van belang om de bestuurders van deze landen te waarschuwen dat ze de beschikbare middelen voor de beoogde doelen moeten gebruiken, om ervoor te zorgen dat het geld niet voor andersoortige activiteiten wordt gebruikt, want het slechte bestuur in bepaalde landen leidt dikwijls tot verergering van de problemen in de gezondheidsstelsels. Ik moet er bovendien op wijzen dat het geboortecijfer in deze landen moet worden behouden en aangemoedigd, en dat vrijwillige onderbreking van de zwangerschap niet gemakkelijk mag zijn. Hoewel we de rechten van vrouwen zeker moeten respecteren, mag de terugkerende praktijk van zwangerschapsonderbreking niet de voornaamste factor in het geboortecijfer worden. Daarom heb ik gestemd zoals ik gestemd heb.</p>
    </intervention>
    <intervention id="4-354" speaker_id="96670" name="Louis Michel" is_mep="True" mode="written">
      <p sl="nl">Ik steun het verslag over de gezondheidsstelsels in de landen van Afrika ten zuiden van de Sahara en de volksgezondheid in de wereld. Gezondheid is geen handelswaar. Daags na het rapport uit 2010 over de millenniumdoelstellingen voor ontwikkeling en vijf jaar voor de deadline, heeft ieder van ons de verantwoordelijkheid de partnerlanden te ondersteunen bij de tenuitvoerlegging van hun nationale gezondheidsbeleid. Uitgaven aan gezondheid zijn geen kosten, maar een belangrijke investering voor de duurzame sociaaleconomische ontwikkeling van deze landen.</p>
    </intervention>
    <intervention id="4-355" speaker_id="97022" name="Robert Rochefort" is_mep="True" mode="written">
      <p sl="nl">Hoe kunnen we accepteren dat de levensverwachting van een Afrikaan en een Europeaan wel dertig tot veertig jaar kan verschillen? Er zijn meerdere factoren, zoals een slecht bestuur, natuurrampen en extreme armoede, die hebben bijgedragen aan het ontstaan van een zorgelijke situatie, waarin de Afrikaanse volksgezondheidsindicatoren tot de meest verontrustende van de wereld behoren. Zoals uiteengezet in het verslag is het volgens de Wereldbank niet erg waarschijnlijk dat de ontwikkelingslanden op korte termijn in staat zullen zijn met hun belastingopbrengsten hun eigen nationale gezondheidsstelsels te financieren. In die context lijken niet-winstgevende stelsels op basis van een gemengde financiering, zowel door de overheid als middels internationale hulp en bijdragen van de burgers, het beste te beantwoorden aan de immense uitdaging van de volksgezondheid in de landen van Afrika ten zuiden van de Sahara. Zeker, diverse Afrikaanse landen hebben met hulp van de internationale gemeenschap, veelbelovende initiatieven op gang gebracht. Maar de Europese Unie heeft een belangrijke rol te spelen bij het opzetten van solidaire gezondheidsstructuren, door sturing te geven alsook door basiszorgstelsels en de toegang tot geneesmiddelen te financieren. Voorts moet zij programma’s ondersteunen om de bevolking bewust te maken van het belang van preventie en de vroegtijdige diagnose van ziekten.</p>
    </intervention>
    <intervention id="4-356" speaker_id="28409" name="Raül Romeva i Rueda" is_mep="True" mode="written">
      <p sl="en">Het verslag heeft betrekking op de afwezigheid van ziektekostenverzekeringen in de landen van Afrika ten zuiden van de Sahara, waardoor de meerderheid van de bevolking wordt benadeeld bij het verkrijgen van toegang tot de gezondheidszorg. Degenen die gezondheidszorg ontvangen zijn de mensen die dit kunnen betalen. Een groot deel van de Afrikaanse bevolking ten zuiden van de Sahara, met name in de plattelandsgebieden, kan de kosten van gezondheidszorg en geneesmiddelen, zelfs generieke, niet dragen. Dit ondanks ngo’s en andere overheidsprogramma’s die diensten aanbieden. De belangrijkste conclusie van het verslag is daarom om op basis van een solidariteitsstelsel ziektekostenverzekeringen op te zetten en de bevolking zo toegang te bieden tot gezondheidszorg. Het verslag roept de Commissie in dit kader op steun te bieden aan een stelsel voor ziektekostenverzekeringen en dit te stimuleren door alle betrokken partijen, overheidsinstanties en donoren te laten samenwerken.</p>
    </intervention>
    <intervention id="4-357" speaker_id="96819" name="Licia Ronzulli" is_mep="True" mode="written">
      <p sl="it">Jaarlijks sterven er bijna tien miljoen kinderen jonger dan vijf jaar, onder wie vier miljoen pasgeboren baby’s die nog geen maand oud zijn. Bijna de gehele mondiale kindersterfte is geconcentreerd in arme landen, met name in Afrikaanse landen bezuiden de Sahara. Zelfs vandaag de dag sterft er wereldwijd elke minuut een vrouw door zwangerschapscomplicaties of tijdens de bevalling. De belangrijkste oorzaken zijn bloedingen, infecties en hypertensie. Statistieken van de Wereldgezondheidsorganisatie laten zien dat het risico om te overlijden als gevolg van de zwangerschap voor een vrouw uit een ontwikkelingsland 36 maal zo hoog ligt als voor een vrouw die in een ontwikkeld land woont. De laatste jaren is het aantal doden met 34 procent afgenomen, maar dat is minder dan de helft van wat nodig is om te voldoen aan de vijfde millenniumdoelstelling. Er moet meer aandacht worden besteed aan het helpen van degenen die het meeste risico lopen: vrouwen in plattelandsgebieden, de armste families, etnische minderheden, inheemse bevolkingsgroepen en mensen die in conflictgebieden wonen. Er moet meer worden geïnvesteerd in de gezondheidsstelsels zodat eindelijk iedereen toegang krijgt tot betere gezondheidszorg.</p>
    </intervention>
    <intervention id="4-358" speaker_id="96678" name="Alf Svensson" is_mep="True" mode="written">
      <p sl="sv">Tijdens de stemming vandaag in het Europees Parlement stemde ik tegen het initiatiefverslag over de gezondheidsstelsels in de landen van Afrika ten zuiden van de Sahara en de volksgezondheid in de wereld. Het verslag behandelt een uitermate belangrijk onderwerp – toegang tot gezondheidszorg is vanzelfsprekend een basisvoorwaarde voor ontwikkeling. Omdat ze geen toegang hebben tot basiszorg sterven ten zuiden van de Sahara jaarlijks honderdduizenden kinderen aan ziekten die niet dodelijk zijn. Dat is een schande voor ons in de ontwikkelde wereld. Er is gerichte hulp nodig om de gezondheidszorg toegankelijk te maken. Het verslag geeft volgens mij echter geen aanvaardbaar antwoord op de vraag hoe dat moet gebeuren. Het is een feit dat het maatschappelijk middenveld, en met name religieuze organisaties, historisch een zeer grote rol als zorgverlener hebben gespeeld en nog altijd spelen in veel landen ten zuiden van de Sahara. De door particuliere zorgverleners en niet-gouvernementele organisaties geleverde inspanningen categorisch veroordelen, zoals in dit verslag gebeurt, is absoluut niet de juiste manier van werken voor diegenen die echt het welzijn van de armen voor ogen hebben. Daarom stemde ik tegen het verslag.</p>
    </intervention>
    <intervention id="4-916" speaker_id="29579" name="Marc Tarabella" is_mep="True" mode="written">
      <p sl="fr">Door middel van zijn resolutie over de gezondheidsstelsels in de landen van Afrika ten zuiden van de Sahara en de volksgezondheid in de wereld, wijst het Europees Parlement "op het recht van de vrouw om vrijelijk de zaken betreffende haar reproductieve gezondheid te beheren, ongeacht of het gaat om voortplanting, contraceptie, abortus of seksueel overdraagbare aandoeningen". Ik betreur echter dat deze maatregel slechts met een krappe meerderheid van 313 tegen 229 stemmen is aangenomen. Het gaat hier om een fundamenteel recht waarvoor duizenden vrouwen in Europa en over de hele wereld hebben gestreden en nog steeds strijden, vaak met gevaar voor eigen leven. Hoewel ik het standpunt van een minderheid van mijn collega's sterk betreur, ben ik heel blij met de positieve uitkomst van de stemming.</p>
    </intervention>
    <intervention id="4-915" speaker_id="96862" name="Sophie Auconie" is_mep="True" mode="written">
      <p sl="nl">Mijn collega’s en ik zijn van mening dat we munt moeten slaan uit de successen van het regionaal beleid van de Europese Unie. Dat betekent dat het regionaal beleid een evolutie en geen revolutie moet ondergaan. Het moet een sterk, goed gefinancierd beleid blijven, dat voor al onze regio’s een echte drijfveer voor economische ontwikkeling blijft vormen. We willen vereenvoudigde regels, niet alleen in woorden, maar ook in daden. We zijn van mening dat de ultraperifere regio’s en steden speciale aandacht behoeven. Ik heb zowel in de werkgroep als in de Commissie regionale ontwikkeling aan deze resolutie meegewerkt en daar op twee fronten belangrijke vooruitgang geboekt: dat er meer rekening wordt gehouden met de behoeften van de mogelijke begunstigden en dat het concept van het bnp niet nodeloos een heilig huisje blijft. Ik ben van mening dat het bnp het belangrijkste criterium moet blijven voor de verdeling van de fondsen, maar dat we ook moeten nadenken over andere criteria. Omdat ik tevreden ben met het gevonden compromis, heb ik vóór deze tekst gestemd. Door deze resolutie met een overgrote meerderheid aan te nemen, hebben wij één front gevormd en een zeer duidelijke boodschap afgegeven aan de Europese Commissie en de Europese ministers.</p>
    </intervention>
    <intervention id="4-914" speaker_id="33775" name="Jean-Pierre Audy" is_mep="True" mode="written">
      <p sl="nl">Ik heb voor de resolutie over het cohesie- en regionaal beleid van de EU na 2013 gestemd. Deze resolutie bevat uiterst belangrijke verklaringen, zoals de noodzaak om het cohesiebeleid na 2013 in stand te houden, wat een noodzakelijke voorwaarde is voor de verbondenheid tussen de lidstaten. Ik denk dat we heel voorzichtig moeten zijn met de wens dat plattelandsontwikkeling in het kader van de tweede pijler van het Gemeenschappelijk Landbouwbeleid (GLB) wordt gecoördineerd met de ontwikkelingsdoelstellingen voor cohesie en op regionaal niveau wordt beheerd om ervoor te zorgen dat deze aan de behoeften wordt aangepast. De regionale aanpassing kan prima worden gerealiseerd door het opstellen van contracten zonder verplicht instrument. Ik ben het er volledig mee eens dat het cohesiebeleid niet moet worden gerenationaliseerd. Het cohesiebeleid mag niet nationaal of regionaal zijn: het moet Europees zijn. We moeten nu de sprong maken van een cohesiebeleid dat is gebaseerd op de hereniging van het continent naar een cohesiebeleid dat is gebaseerd op de ruimtelijke ordening van het Europees grondgebied. We moeten van de Unie de meest concurrerende regio ter wereld maken in economische en sociale termen en de duurzaamste regio op milieugebied. Dat is pas een ambitie die recht doet aan het Europa van de resultaten dat de burgers verwachten.</p>
    </intervention>
    <intervention id="4-360" speaker_id="28114" name="Liam Aylward" is_mep="True" mode="written">
      <p sl="ga">Het cohesiebeleid van de EU is gericht op het verkleinen van de verschillen tussen de ontwikkelingsniveaus van de Europese regio's en het tot stand brengen van economische en sociale samenhang, wat van groot belang is voor het leven in en de ontwikkeling van rurale gemeenschappen. Ik heb voor deze resolutie gestemd, en het is van cruciaal belang dat de EU duurzame groei in rurale en perifere gebieden blijft steunen. Ierland heeft sinds 1973 ongeveer 10 miljard euro ontvangen via het Europees Fonds voor Regionale Ontwikkeling en de Commissie cohesie. Ik steun wat in de resolutie wordt gezegd over het belang van regionale ontwikkeling en dat dit in aanmerking moet worden genomen in de EU-begroting, en over het bevorderen van een krachtig Europees regionaal beleid met passende financiering om sociale, economische en territoriale samenhang te verwezenlijken. Het cohesiebeleid na 2013 moet tegemoetkomen aan de behoeften van de Europese regio's en helpen om de EU-gemeenschap te laten groeien en bloeien. Het moet een vereenvoudigd en transparant beleid worden. Er moeten synergieën met het beleid voor regionale ontwikkeling worden gecreëerd en er moet een gecoördineerde aanpak komen die wordt beheerd op regionaal niveau, zodat specifieke beleidsdoelstellingen worden verwezenlijkt en het geld eerlijk wordt verdeeld.</p>
    </intervention>
    <intervention id="4-913" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb deze resolutie gesteund. Het cohesiebeleid is een zeer belangrijk onderdeel van het EU-beleid dat erop gericht is om de verschillen in het ontwikkelingsniveau van de Europese regio's te verkleinen en economische, sociale en territoriale samenhang tot stand te brengen. Een doelmatig regionaal beleid heeft grote toegevoegde waarde voor de hele EU en de economische groei in de EU. Het Europees Parlement heeft herhaaldelijk het standpunt uitgedragen dat het cohesiebeleid op dit moment wordt ontwikkeld tegen de achtergrond van mondiale uitdagingen, die voor elke regio weer andere gevolgen hebben. Daarom moet de algehele coördinatie van het cohesiebeleid op EU-niveau grondig worden verbeterd. In werkelijkheid vormen de complexe en strenge eisen en regels die op het cohesiebeleid van toepassing zijn een van de grootste belemmeringen voor de benutting van het potentieel van deze instrumenten. Om ervoor te zorgen dat de doelstellingen van het cohesiebeleid worden verwezenlijkt wanneer het beleid wordt uitgevoerd, moet er voor een adequate flexibiliteit worden gezorgd, waardoor het kan worden aangepast aan de specifieke kenmerken van individuele regio's zodat deze hun eigen specifieke economische en sociale problemen kunnen oplossen.</p>
    </intervention>
    <intervention id="4-361" speaker_id="96814" name="Elena Băsescu" is_mep="True" mode="written">
      <p sl="ro">Het cohesiebeleid is het meest effectieve instrument dat beschikbaar is voor het toepassen van Europees beleid op regionaal niveau. De ontwerpresolutie die vandaag is aangenomen bevat belangrijke aspecten die een nauw verband leggen met de doelstellingen van de Europa 2020-strategie. Het begrotingskader voor 2014-2021 moet steun geven aan een ambitieus cohesiebeleid in de zin van toegekende middelen. Daarnaast moet de convergentiedoelstelling, tegen de achtergrond van de effecten van de economische crisis op de minder ontwikkelde regio’s, een dominante positie behouden in de toekomst. In Roemenië kan door uitvoering van dit beleid een goede convergentie worden bewerkstelligd met de andere EU-landen, vooral omdat alle acht ontwikkelingsregio’s in mijn land gebruik kunnen maken van de structuurfondsen. Het aantrekken en zo goed mogelijk gebruikmaken van de middelen uit deze fondsen kan leiden tot een stijging van 15 procent in het bbp over de komende vijf jaar. Echter, als gevolg van de lage bestuurscapaciteit van de bestuursafdelingen binnen de ministeries is de absorptiegraad nog steeds een van de laagste in Europa. Zodoende ben ik van mening dat het nuttig is om deze bestaande bestuursstructuren te reorganiseren bij de ministeries en strikte criteria voor vaardigheden te gebruiken bij de werving en selectie van personeel. Bovendien ben ik van mening dat de macroregionale strategieën, zoals de Donau-strategie, prioritaire aspecten van dit beleid moeten blijven.</p>
    </intervention>
    <intervention id="4-362" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor deze resolutie gestemd omdat de Europese Unie nu moet beginnen met het plannen van de financiering van het cohesie- en regionaal beleid van de EU na 2013. Ik ben het eens met de opvatting van het Europees Parlement dat we EU-geld dat is geoormerkt voor de structuurfondsen nu moeten plannen en distribueren, zodat er in de nieuwe financiële periode voldoende geld wordt uitgetrokken voor een harmonieuze ontwikkeling van alle regio's van de EU. Europa is verenigd, en daarom is het bijzonder belangrijk om de doelstellingen van het cohesiebeleid te verwezenlijken – het verkleinen van de verschillen tussen de ontwikkelingsniveaus van de Europese regio’s en het tot stand brengen van economische, sociale en territoriale cohesie. Ik ben het eens met de opvatting van het Europees Parlement dat het cohesiebeleid meer resultaatgericht moet worden en dat we moeten streven naar meer doelmatigheid en nut, omdat alleen dan dit beleid gunstiger en beter voor consumenten wordt. Om dit te bereiken moeten we de administratieve procedures fundamenteel verbeteren, de financiële controle verbeteren, nationale en regionale procedures coördineren en deze flexibeler en eenvoudiger maken. Om de doelstellingen van de Europa 2020-strategie te verwezenlijken moeten we een cohesie- en regionaal beleid uitvoeren en ervoor zorgen dat dit een onafhankelijk beleid is dat alle Europese regio's bestrijkt.</p>
    </intervention>
    <intervention id="4-912" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het is belangrijk dat we de EU-begroting verhogen, maar het is ook belangrijk dat we verbeteringen doorvoeren op het vlak van flexibiliteit en vereenvoudiging van de regels voor het gebruik ervan, ten behoeve van een betere tenuitvoerlegging van de begroting. De EU moet politieke prioriteiten stellen die bijdragen tot economische groei en het scheppen van meer en betere werkgelegenheid, en ze moet beleid voeren dat het concurrentievermogen bevordert, onder andere op het vlak van wetenschappelijk onderzoek en innovatie.</p>
      <p sl="pt">Ik wil graag de wens uitspreken dat het cohesiebeleid na 2013 qua opzet een eenvoudige, eerlijke en transparante overgangsregeling biedt, waarin rekening wordt gehouden met eerdere ervaringen en met de laatste ontwikkelingen van de sociale en economische situatie in de betrokken regio's en op basis waarvan de regio's kunnen voortgaan op de weg naar groei en ontwikkeling. De EU-begroting moet aansluiten op de Europese politieke agenda. Zo staat energie op de agenda van alle Europese leiders, maar zijn onze investeringen in wetenschappelijk onderzoek maar een kwart van wat ze waren in de jaren tachtig. Ik denk dat de Europa 2020-strategie een goed uitgangspunt is en een goede basis om op verder te werken.</p>
    </intervention>
    <intervention id="4-363" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ik ben van mening dat het Europees Sociaal Fonds binnen het kader moet blijven van de verordening inzake algemene bepalingen voor de fondsen van het cohesiebeleid. Ik denk echter wel dat het zijn eigen regels nodig heeft.</p>
    </intervention>
    <intervention id="4-911" speaker_id="96973" name="Mário David" is_mep="True" mode="written">
      <p sl="pt">Sinds haar oprichting heeft de Europese Unie vrede en welvaart, een ruimte van vrijheid en veiligheid en een gemeenschappelijke markt als kernwaarden uitgedragen, en heeft ze zich ingezet voor sociale, economische en territoriale samenhang via duurzame ontwikkeling. Vandaag moeten deze waarden, waarop wij ons laten voorstaan, een leidende rol blijven spelen in het proces van verdere Europese integratie in de toekomst, uiteraard samen met het EU-beleid voor regionale ontwikkeling. Het is 2013 voor we er erg in hebben.</p>
      <p sl="pt">Daarom is het van belang dat iedereen zich inspant om dit doel te bereiken, aangezien de huidige situatie in Europa nogal complex is en ingrijpende veranderingen ondergaat als gevolg van de inwerkingtreding van het Verdrag van Lissabon. Bovendien hebben de ongunstige omstandigheden in de wereld de prioriteiten van de EU meer geconcentreerd op het aanpakken van specifieke of economische problemen die moeten worden opgelost, maar die niet mogen afleiden van de beginselen die aan het regionaal beleid van de EU ten grondslag liggen. In de opzet van het cohesiebeleid na 2013 moet duidelijk worden uitgegaan van het feit dat het cohesiebeleid geen herverdelingsbeleid van financiële middelen tussen de lidstaten en regio's is, maar dat het een beleid is, of zou moeten zijn, dat gericht is op de sociale, economische en territoriale ontwikkeling van de EU.</p>
    </intervention>
    <intervention id="4-364" speaker_id="4335" name="Marielle De Sarnez" is_mep="True" mode="written">
      <p sl="nl">Door de resolutie over het cohesie- en regionaal beleid van de EU na 2013 goed te keuren, is het Europees Parlement zojuist tegemoetgekomen aan de wensen van de regio’s, die momenteel in Brussel bijeen zijn voor de open dagen. Het Parlement wil een krachtig politiek signaal afgeven voordat in november het vijfde cohesieverslag wordt uitgebracht waarin de belangrijkste doelstellingen voor het regionaal beleid van de EU na 2013 uiteengezet zullen worden. De sociale crisis waar we momenteel mee te maken hebben, geeft een speciale dimensie aan het regionale ontwikkelingsbeleid. Als de regio’s deze periode van economische herstructurering het hoofd moeten blijven bieden, moet daar het benodigde budget voor worden vrijgemaakt. Om het succes van de Europa 2020-strategie te garanderen, moeten de regio’s ook meer bij het beleid betrokken worden. Daarnaast moet de Europese Commissie doorgaan met het vereenvoudigen van de procedures om toegang te krijgen tot de fondsen. Tot slot moet de communicatie omtrent het cohesiebeleid worden verbeterd, zodat de Europese burgers beter begrijpen welke belangrijke rol de structuurfondsen spelen bij grote regionale- en sociale-cohesieprojecten. Dat is een van de initiatieven op lokaal niveau waar Europa zich hard voor moet maken.</p>
    </intervention>
    <intervention id="4-365" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de resolutie over het cohesie- en regionaal beleid van de EU na 2013 gestemd. De tenuitvoerlegging van cohesiebeleid dat gunstig is voor stabiele en duurzame economische groei en werkgelegenheidsschepping in de Europese Unie, is onontbeerlijk voor het welslagen van de Europa 2020-strategie. Maar hoewel het van belang is voor het bereiken van de doelen van deze strategie, moet het cohesie- en regionaal beleid onafhankelijk zijn en een kader bieden voor het creëren van een sterke synergie tussen alle Europese beleidsvormen.</p>
    </intervention>
    <intervention id="4-366" speaker_id="96977" name="Diogo Feio" is_mep="True" mode="written">
      <p sl="pt">Zoals ik al eerder de gelegenheid heb gehad te zeggen, is het EU-cohesiebeleid van levensbelang om de ongelijkheden tussen de verschillende regio's van de EU-27 terug te dringen, onbalansen te helpen verlichten en het concurrentievermogen van Europa te bevorderen. Het is essentieel om de ontwikkeling van de minst begunstigde gebieden te ondersteunen, de toewijzing van middelen voor innovatie, technologie en onderwijs efficiënter te laten verlopen, en maatregelen te treffen om, met name, de werkgelegenheid en het concurrentievermogen te stimuleren. Ook op dit terrein moeten de Europa 2020-doelstellingen de drijvende kracht vormen en daarom verwelkom ik de aanbeveling om het gebruik aan te moedigen van de beschikbare technische bijstandsmiddelen om de capaciteit van kleine en middelgrote ondernemingen en non-gouvernementele organisaties te verbeteren.</p>
    </intervention>
    <intervention id="4-910" speaker_id="96899" name="José Manuel Fernandes" is_mep="True" mode="written">
      <p sl="pt">Het cohesiebeleid is gericht op verkleining van de verschillen tussen de ontwikkelingsniveaus van de Europese regio's en bevordering van het groeipotentieel om economische, sociale en territoriale cohesie tot stand te brengen. Dit beleid is van fundamenteel belang gebleken voor het Europese integratieproces, het streven naar modernisering en duurzame groei. Overeenkomstig de geest van de Verdragen vereisen deze kenmerken een Europees regionaal beleid dat op het gehele grondgebied van de EU ten uitvoer wordt gelegd en alle Europese regio's omvat.</p>
      <p sl="pt">Voor ultraperifere regio's, grensgebieden, regio's met specifieke geografische kenmerken en andere regio's met bijzondere ontwikkelingsproblemen moeten speciale bepalingen blijven gelden. De huidige opeenhoping van problemen op lange en korte termijn waarmee de Europese Unie wordt geconfronteerd, brengt de goedkeuring met zich mee van een aangepaste Europa 2020-strategie waarmee een kader kan worden gecreëerd dat gunstig is voor stabiele en duurzame economische groei en werkgelegenheidsschepping in Europa. De uitvoering van het cohesiebeleid is nu onontbeerlijk voor het welslagen van deze strategie. Ik wil er graag op wijzen dat territoriale samenhang een gerichte aanpak van de territoriale ontwikkeling impliceert. Daartoe moet ook sprake zijn van voldoende flexibiliteit om ruimte te bieden voor specifiek regionale omstandigheden, en achterstandsregio's te steunen in hun streven om hun sociaaleconomische problemen het hoofd te bieden.</p>
    </intervention>
    <intervention id="4-367" speaker_id="4466" name="Ilda Figueiredo" is_mep="True" mode="written">
      <p sl="pt">Deze resolutie heeft verschillende positieve aspecten, met name wanneer de nadruk wordt gelegd op de doelstellingen van het cohesiebeleid, dat is gericht op verkleining van de verschillen tussen de ontwikkelingsniveaus van de Europese regio's en bevordering van het groeipotentieel om economische, sociale en territoriale cohesie tot stand te brengen.</p>
      <p sl="pt">Dit is een terrein dat het streven naar modernisering en duurzame groei vergemakkelijkt en waaruit een zekere mate van solidariteit blijkt. Het had daarom meer nadruk moeten krijgen. Het is noodzakelijk dat bij de voorgestelde herziening van de EU-begroting en het toekomstige financiële kader ten volle rekening wordt gehouden met de regionale dimensie, want anders wordt het moeilijk om sociale, economische en territoriale samenhang tot stand te brengen.</p>
      <p sl="pt">Het cohesiebeleid moet door aanneming van specifieke maatregelen worden toegesneden op de ultraperifere regio's die worden genoemd in artikel 349 van het Verdrag betreffende de werking van de Europese Unie. De Commissie moet permanente maatregelen voorstellen, met voldoende financiering, die aan de behoeften van elke ultraperifere regio kunnen worden aangepast om deze regio's te helpen hun permanente handicaps te boven te komen. Ook voor grensgebieden, regio's met specifieke geografische kenmerken en andere regio's met bijzondere ontwikkelingsproblemen moeten speciale bepalingen blijven gelden. Wij willen echter niet dat het cohesiebeleid ondergeschikt wordt gemaakt aan de prioriteiten van de Europa 2020-strategie, die de nadruk legt op "concurrentievermogen", "deregulering", "aanpassingsvermogen" en "ondernemerschap", wat steevast ten koste gaat van samenhang en convergentie.</p>
    </intervention>
    <intervention id="4-368" speaker_id="2125" name="Pat the Cope Gallagher" is_mep="True" mode="written">
      <p sl="ga">Er wordt momenteel besloten over het toekomstige cohesiebeleid terwijl overal in Europa de werkloosheid stijgt en de openbare financiën krimpen. Het is bijvoorbeeld waarschijnlijk dat het bbp van de zogeheten BMW-regio (Border, Midlands en Western) in Ierland zal terugvallen tot tussen de 75 en 100 procent van het bbp van de EU. Vanaf 2013 moeten maatregelen worden uitgevoerd die de gewijzigde economische situatie in Ierland, en met name in de BMW-regio, in aanmerking nemen. De doelstelling 2-programma's moeten in de toekomst focussen op het opbouwen van de capaciteit van regio's om op een effectieve manier bij te dragen aan de ontwikkeling van een groenere, slimmere en duurzame economie in Ierland en de rest van Europa. Regionale vluchten zijn in de BMW-regio een economische en sociale noodzaak. Daarom moet de financiering van de openbaredienstverplichting in stand worden gehouden, want deze interne vluchten kunnen zonder dit geld niet worden uitgevoerd. De EU-steun voor grensoverschrijdende samenwerking heeft het potentieel om de versnippering van de arbeidsmarkt, de handelsnetwerken en de infrastructuur in grensregio's tegen te gaan.</p>
    </intervention>
    <intervention id="4-909" speaker_id="96667" name="Alan Kelly" is_mep="True" mode="written">
      <p sl="en">Het cohesiebeleid is een grondbeginsel van de Europese integratie doordat het zorgt voor gelijke ontwikkeling en een verkleining van de verschillen binnen de EU en tevens de sociale en territoriale samenhang beschermt. Het Verdrag van Lissabon heeft het cohesiebeleid versterkt en het is daarom in ons aller belang dat het toekomstige cohesiebeleid het ontwikkelingspotentieel van de gehele EU stimuleert, het concurrentievermogen van de Europese economie bevordert en de kwaliteit van ons leven verbetert.</p>
    </intervention>
    <intervention id="4-369" speaker_id="4393" name="Mario Mauro" is_mep="True" mode="written">
      <p sl="it">Nadat de Raad de Europa 2020-strategie heeft gelanceerd en nadat de Commissie regionale ontwikkeling van het Parlement een document over het toekomstige cohesiebeleid heeft goedgekeurd, ligt er nu, op het juiste moment, een relevant verslag voor ons dat zich richt op het herstel van de centrale rol van het cohesiebeleid. Het verslag benadrukt terecht het belang van de regionale dimensie nu er, middels het nieuwe Verdrag, extra waarde wordt gehecht aan de territoriale dimensie van de economische en sociale cohesie, en verwijst terecht naar de kernbeginselen van het cohesiebeleid: multilevel governance, partnerschap en een geïntegreerde benadering. Om al deze redenen zal ik voor het verslag stemmen.</p>
    </intervention>
    <intervention id="4-908" speaker_id="96978" name="Nuno Melo" is_mep="True" mode="written">
      <p sl="pt">Zonder een vastberaden cohesiebeleid, zoals zij altijd gehad heeft, was het de EU niet gelukt de bestaande verschillen tussen geografisch minder gunstig gelegen gebieden en alle andere gebieden, te verkleinen. Nu de crisis de zware taak om de ongelijkheden te verminderen enigszins vertraagt, is het cruciaal dat we dit beleid versterken, als we de doelstellingen uit de Europa 2020-strategie willen halen en als de EU een van haar pijlers, de solidariteit, overeind wil houden, een pijler waaraan de meeste Europese regio's al mede hun ontwikkeling en vooruitgang aan te danken hebben.</p>
    </intervention>
    <intervention id="4-370" speaker_id="96999" name="Alexander Mirsky" is_mep="True" mode="written">
      <p sl="lv">Ik wil uiting geven aan mijn oprechte respect voor mevrouw Hübner en haar bedanken voor deze resolutie, die zij namens de Commissie regionale ontwikkeling heeft opgesteld. In de resolutie wordt de kwestie van het aanvragen van EU-middelen die zijn geoormerkt voor regionale ontwikkeling op een goed moment aan de orde gesteld, evenals de wijze waarop er een omgeving kan worden gecreëerd waarin deze middelen op een meer flexibele wijze kunnen worden toegewezen, rekening houdend met de geografische ligging van landen en de basisindicatoren voor hun economische efficiëntie. Helaas worden in mijn land, Letland, middelen die zijn geoormerkt voor het cohesiebeleid op een heel andere manier toegewezen. De corruptie, die endemisch is onder ambtenaren van de Letse ministeries van Economische Zaken en Regionale Ontwikkeling en van lokale overheden, zet in de praktijk 'een rem op' initiatieven van personen en op stappen om tot een efficiënte aanvraagprocedure voor EU-financiering te komen. Vanwege het ontbreken van een voorlichtingscampagne in Letland met betrekking tot het cohesiebeleid is de bevolking praktisch volledig onwetend van de kansen die de EU biedt. Ik heb voor deze resolutie gestemd zodat ik aan bepaalde Letse ministers en ambtenaren kan uitleggen dat het tijd is om aan het werk te gaan in de EU en natuurlijk ook ten behoeve van Letland. De gemiste kansen om Letland te vernieuwen zijn een misdaad tegen toekomstige generaties.</p>
    </intervention>
    <intervention id="4-371" speaker_id="28255" name="Andreas Mölzer" is_mep="True" mode="written">
      <p sl="de">Het systeem van het cohesiebeleid in de EU bevordert de gelijkstelling van armere en rijkere regio's. Op die manier wordt beoogd de gevolgen van ongelijke economische ontwikkelingen te compenseren. Er moet echter wel voor een billijke en transparante toewijzing van financiële middelen aan de individuele regio's worden gezorgd. Ook dient duidelijk te worden vastgelegd volgens welke criteria subsidies worden verleend. Er moet meer nadruk op de perifere gebieden op het platteland worden gelegd. Ik stem tegen de resolutie omdat deze te weinig duidelijk maakt in hoeverre de subsidies aan controles worden onderworpen en volgens welke verdeelsleutel middelen worden verstrekt.</p>
    </intervention>
    <intervention id="4-372" speaker_id="96783" name="Wojciech Michał Olejniczak" is_mep="True" mode="written">
      <p sl="pl">De motie voor een resolutie over het cohesie- en regionaal beleid van de Europese Unie na 2013 is een duidelijk signaal van het Europees Parlement aan de Europese Commissie met betrekking tot de minimale vereisten voor het ontwerp van dit beleid in de volgende programmeringsperiode. De doelstelling van het cohesiebeleid is om de verschillen in het niveau van ontwikkeling tussen de Europese regio’s terug te brengen en het groeipotentieel te vergroten om economische, sociale en territoriale cohesie te verwezenlijken. Cohesiebeleid is een manifestatie van Europese solidariteit en speelt een uiterst grote rol in het Europa 2020-programma. Een doelmatige uitvoering ervan is essentieel voor verdere modernisering en om te zorgen voor blijvende, stabiele economische groei en het creëren van banen in Europa. Ook is het bedoeld om het concurrentievermogen te vergroten en de levenskwaliteit van EU-burgers te verbeteren. Ik ben er daarom een absoluut voorstander van om alle pogingen te verwerpen om te bezuinigen op het cohesiebeleid, om dit te verdelen in sectoren en om koers te zetten voor sectorale spreiding van de bronnen van dit beleid. De aandacht moet uitgaan naar de noodzaak van multilevel governance en het belang van samenwerking met regio’s zodat het cohesiebeleid zo gebruikersvriendelijk mogelijk wordt, evenals naar de noodzaak van een betere coördinatie van de plattelandsontwikkeling met cohesiebeleidsdoelstellingen.</p>
    </intervention>
    <intervention id="4-373" speaker_id="28409" name="Raül Romeva i Rueda" is_mep="True" mode="written">
      <p sl="nl">Het cohesie- en regionaal beleid heeft tot doel om de beste voorwaarden te creëren voor een welvarend bestaan voor bevolkingen. Om dit beleid op een adequate manier te kunnen beoordelen en om de besluitvorming inzake de toekenning van Europese fondsen te verbeteren, heeft de Europese Unie naast het bnp ook sociale en milieu-indicatoren nodig. Economische groei is niet meer voldoende als enige besluitvormingscriterium. Het cohesiebeleid is een uiting van solidariteit tussen Europese regio’s. Gedecentraliseerd beheer maakt het mogelijk zo doeltreffend mogelijk op de actualiteit en de specifieke behoeften van de gebieden in te spelen en voegt daardoor een onmiskenbare meerwaarde toe aan het nationale werkgelegenheidsbeleid. Dat is de reden waarom wij ons krachtig verzetten tegen elke poging tot renationalisatie van het beheer van het Europees Sociaal Fonds. Dit mag niet de enige optie zijn om dit fonds meer gewicht en gezicht te geven.</p>
    </intervention>
    <intervention id="4-374" speaker_id="97196" name="Oreste Rossi" is_mep="True" mode="written">
      <p sl="it">Het is een belangrijke doelstelling om economische, sociale en territoriale cohesie te bewerkstelligen in de ontwikkelingsniveaus van de regio’s van de Unie. Het aannemen van een 2020-strategie moet leiden tot een gunstig kader voor stabiele economische groei en het scheppen van nieuwe banen. Daarnaast wordt er in de resolutie voor gepleit dat plattelandsontwikkeling wordt gecoördineerd met de ontwikkelingsdoelstellingen voor cohesie en op regionaal niveau wordt beheerd om ervoor te zorgen dat deze aan de behoeften wordt aangepast. Helaas zijn veel Europese plattelandsgebieden als gevolg van de crisis verder gemarginaliseerd en, als gevolg daarvan, nog verder ontvolkt geraakt. Door deze stand van zaken gaat de bodemkwaliteit achteruit, waardoor het hydrogeologisch evenwicht verder wordt aangetast. De EU moet de regio’s de gelegenheid bieden in te grijpen middels gerichte subsidies om te bevorderen dat mensen zich vestigen in gebieden waar de bevolking daalt. Alleen op die manier kunnen we nieuwe banen scheppen en een grotere regionale groei bewerkstelligen.</p>
    </intervention>
    <intervention id="4-375" speaker_id="96974" name="Nuno Teixeira" is_mep="True" mode="written">
      <p sl="pt">Het cohesiebeleid is de voornaamste pijler van de Europese solidariteit. Via dit beleid verwezenlijken we de doelstelling om de verschillen tussen regio's te verkleinen en een harmonieuze ontwikkeling in de gehele Europese Unie te bevorderen. Er moet een kader worden vastgesteld voor de komende periode 2014-2020 dat het regionaal beleid doeltreffender kan maken. Sturing op verschillende niveaus moet worden aangemoedigd, door regionale en lokale instanties sterker te betrekken bij het wetgevingsproces, zoals vereist door het nieuwe Verdrag van Lissabon, evenals inachtneming van het subsidiariteitsbeginsel, want besluiten moeten worden genomen op een niveau dat zo dicht mogelijk bij de burgers ligt. De speciale omstandigheden van de ultraperifere gebieden, zoals Madeira, waar ik vandaan kom, mogen niet uit het oog worden verloren. Deze groep Europese regio's staat voor heel specifieke uitdagingen op het vlak van ontwikkeling en moet ook in de toekomst blijven profiteren van speciale bepalingen als het gaat om de tenuitvoerlegging van Europees beleid. Daarnaast zou het wenselijk zijn om andere indicatoren toe te passen behalve het bruto binnenlands product, al moet dit wel het belangrijkste criterium blijven om te bepalen welke regio's in het kader van het regionaal beleid voor steun in aanmerking komen. Via deze indicatoren moet rekening worden gehouden met de specifieke kenmerken van de regio's om zo een vollediger beeld te geven van de werkelijke situatie van elke regio.</p>
    </intervention>
    <intervention id="4-907" speaker_id="5737" name="Dominique Vlasto" is_mep="True" mode="written">
      <p sl="nl">Ik ben zeer verheugd over de goedkeuring van deze resolutie waarin de richtlijnen van het Europees Fonds voor Regionale Ontwikkeling (EFRO) voor de begrotingsperiode 2014-2020 uiteen zijn gezet. Ik ben van mening dat we, door het regionale karakter van het EFRO weer onder de aandacht te brengen, opnieuw duidelijk aangeven hoe noodzakelijk het is om bij de tenuitvoerlegging van het regionaal beleid, rekening te houden met de specifieke kenmerken van de regio’s. Het is evengoed van essentieel belang dat de overheden die de fondsen beheren, rekening houden met de situatie ter plaatse en EFRO-beleidslijnen definiëren die echt op de behoeften van de gemeenschappen en de lokale economische spelers inspelen. We moeten echter toegeven dat het beheer van het EFRO in onze regio’s wordt gekenmerkt door grote discrepanties en daarom vraag ik met klem om de normen op Europees niveau te harmoniseren. Het is ook belangrijk om meer mogelijkheden te creëren om de beleidslijnen halverwege aan te passen, afhankelijk van de economische en sociale context en de ontwikkeling van de regio’s, zodat het EFRO gedurende de gehele duur van het programma daadwerkelijk een meerwaarde levert. Het EFRO is naar mijn mening een fantastische drijfveer voor groei, werkgelegenheid en territoriale cohesie en het moet een adequaat instrument gaan vormen om structurele-ontwikkelingsprojecten voor onze burgers en regio’s doeltreffend te ondersteunen.</p>
    </intervention>
    <intervention id="4-376" speaker_id="97016" name="Angelika Werthmann" is_mep="True" mode="written">
      <p sl="de">In dit verslag wordt voor een eenvoudige, billijke en transparante overgangsregeling voor de tijd na 2013 gepleit. Als centrale uitdaging van het cohesie- en regionaal beleid wordt onder meer de klimaatverandering aangewezen, die ook meer of minder vergaande gevolgen voor de regio's in Oostenrijk zal hebben aangezien het toerisme en de land- en bosbouw tot de zwaarst getroffen sectoren zullen behoren. Zoals in de ontwerpresolutie wordt aangegeven moeten de beperkte middelen op de kernprioriteiten worden geconcentreerd en moeten voor gemeenschappelijke problemen gemeenschappelijke oplossingen worden gevonden.</p>
    </intervention>
    <intervention id="4-906" speaker_id="96862" name="Sophie Auconie" is_mep="True" mode="written">
      <p sl="nl">In artikel 9 van het Verdrag betreffende de Werking van de Europese Unie staat: “Bij de bepaling en de uitvoering van haar beleid en optreden houdt de Unie rekening met de eisen in verband met de bevordering van een hoog niveau van werkgelegenheid, de waarborging van een adequate sociale bescherming, de bestrijding van sociale uitsluiting, alsmede een hoog niveau van onderwijs, opleiding en bescherming van de volksgezondheid.” Dientengevolge lijkt het mij van essentieel belang de doeltreffendheid en de zichtbaarheid van het Europees Sociaal Fonds (ESF), de sociale poot van het regionaal beleid van de Europese Unie, te vergroten. De tien miljard euro die ieder jaar in een sociaal Europa (een leven lang leren, sociale insluiting, aanpassing van werknemers enz.) wordt geïnvesteerd, moet in samenhang met de doelstellingen van de Europa 2020-strategie worden ingezet en daadwerkelijk een stap voorwaarts betekenen. Het ESF moet echter wel een integraal onderdeel blijven uitmaken van het regionaal beleid van de EU om te voorkomen dat een nog scherpere differentiatie van de fondsen tot nog meer complexiteit leidt. Ik heb voor deze resolutie gestemd, omdat voornoemde uitdagingen hierin duidelijk aan de orde komen en er een krachtige oproep aan het adres van de Europese Commissie wordt gedaan: het ESF moet een centraal instrument van het Europese beleid worden.</p>
    </intervention>
    <intervention id="4-905" speaker_id="96680" name="Zigmantas Balčytis" is_mep="True" mode="written">
      <p sl="lt">Ik ben het eens met deze resolutie. Het creëren van duurzame economische groei en banen in Europa is van essentieel belang. De uitvoering van dit beleid moet worden ondersteund door hervormingen in onderwijs-, beroepsopleidings- en scholings- en bijscholingsprogramma's, om deze aan te passen aan de behoeften van de arbeidsmarkt, en moet ook worden gesteund door kleine en middelgrote ondernemingen. Het is zeer belangrijk dat de geplande instrumenten op een gecoördineerde en wederzijds ondersteunende wijze samenwerken, zodat de beste resultaten kunnen worden behaald. Op EU-niveau speelt het Europees Sociaal Fonds (ESF) een belangrijke rol bij het verbeteren van de werkgelegenheid en de arbeidsomstandigheden en bij de integratie van werknemers in de arbeidsmarkt. Steun uit alleen de structuurfondsen is echter onvoldoende. Om een doelmatig en efficiënt systeem voor de financiering van sociale programma's op te zetten moet steun uit de structuurfondsen worden gecombineerd met andere bestaande programma's, zoals de Europese Progress-microfinancieringsfaciliteit, door middel waarvan microkredieten worden verstrekt aan kleine ondernemingen en steun wordt gegeven aan mensen die een bedrijf opzetten, evenals met andere instrumenten.</p>
    </intervention>
    <intervention id="4-378" speaker_id="96814" name="Elena Băsescu" is_mep="True" mode="written">
      <p sl="ro">Het Europees Sociaal Fonds is een belangrijk instrument ter stimulering van economische en sociale cohesie in de EU-landen. Maximale financiële steun uit het fonds zou het gevoel van solidariteit onder de Europese burgers helpen versterken, met name burgers in de nieuwe lidstaten. In de periode 2007-2013 heeft de EU ongeveer 3,5 miljoen euro uit het Europees Sociaal Fonds toegekend aan Roemenië. De operationele programma’s richten zich op twee gebieden. Het eerste is het ontwikkelen van personele capaciteit, en het tweede is het verbeteren van publieke dienstverlening en beleidsinfrastructuur door het programma ‘Ontwikkeling van bestuurscapaciteit’. Tegen deze achtergrond moet het potentieel van de structuurfondsen worden versterkt door vereenvoudiging en verbetering van de relevante procedures. Het hoofddoel is het helpen van lidstaten om tot een optimale werkgelegenheid te komen en een actieve deelname van de burgers aan de samenleving. In de toekomst zal het Europees Sociaal Fonds een belangrijke rol moeten spelen ter ondersteuning van de Europa 2020-strategie. Daarvoor is zeker actie nodig, zowel op Europees als op nationaal niveau.</p>
    </intervention>
    <intervention id="4-379" speaker_id="97198" name="Mara Bizzotto" is_mep="True" mode="written">
      <p sl="it">De toekomst van het Europees Sociaal Fonds zal zeker niet alleen afhangen van de toekomst die Europese beleidsmakers voor Europa voor ogen hebben, maar ook van de mate waarin zij lering weten te trekken uit het verleden, een verleden dat ons vandaag duidelijker dan ooit tevoren leert dat het model dat de instellingen tot op heden hebben toegepast op het vlak van werkgelegenheid, opleiding en werk, een model is dat niet meer aan de eisen van de huidige economie voldoet. De Europa 2020-strategie en het belangrijkste bijbehorende instrument, het Europees Sociaal Fonds, zullen rekening moeten houden met het feit dat het enige opleidings- en werkgelegenheidsbeleid waarmee Europese fondsen een duurzaam effect teweeg kunnen brengen, een beleid is dat zich richt op het voorzien in lokale behoeften en het versterken en ondersteunen van kleine en middelgrote bedrijven, die de hoeksteen van de Europese economie vormen. In de toekomst moeten we bij het Europees Sociaal Fonds en de Europa 2020-strategie als geheel veel meer aandacht dan voorheen besteden aan het lokale karakter en het kleinbedrijf, dat 99 procent van de Europese economische structuur uitmaakt. In de verwachting dat de vooruitzichten voor de Unie op deze cruciale thema’s zullen veranderen, stem ik voor de resolutie.</p>
    </intervention>
    <intervention id="4-380" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor deze door de Commissie werkgelegenheid en sociale zaken van het Europees Parlement ingediende resolutie gestemd omdat het Europees Sociaal Fonds (ESF) moet worden versterkt en de doelmatigheid ervan moet worden verbeterd, vooral tijdens een economische en sociale crisis, aangezien dit fonds een van de belangrijkste financiële instrumenten voor de bestrijding van armoede en sociale uitsluiting is. Bovendien is het heel belangrijk dat de financiële procedures van het ESF worden verbeterd, omdat het dan voor lidstaten gemakkelijker wordt om gebruik te maken van het ESF om te investeren in vaardigheden, werkgelegenheid, scholings- en bijscholingsactiviteiten teneinde meer en betere banen te creëren. Ook wil ik erop wijzen dat het heel belangrijk is dat de Commissie aan het ESF toegewezen EU-gelden gericht verdeelt, omdat dit instrument alleen dan mensen rechtstreeks kan helpen om werk te vinden, naar beter werk door te stromen, uit de armoede te komen, sociale uitsluiting te voorkomen en het leven ten volle te leven. Bovendien kan alleen een doelmatiger en sterker ESF tot de verwezenlijking van de doelstellingen van de Europa 2020-strategie op de gebieden werkgelegenheid en sociale zaken leiden en bijdragen tot het terugdringen van de werkloosheid en armoede in Europa.</p>
    </intervention>
    <intervention id="4-381" speaker_id="96716" name="Zuzana Brzobohatá" is_mep="True" mode="written">
      <p sl="cs">De resolutie over de toekomst van het Europees Sociaal Fonds heb ik om meer dan één reden van harte ondersteund. Allereerst ben ik ingenomen met het feit dat in de resolutie van het Europees Parlement gesteld wordt dat de structuurfondsen ook in de toekomst voor het leeuwendeel het belangrijkste instrument dienen te vormen ter financiering van de doelstellingen van het sociaal beleid. Tevens steun ik de oproep aan de Commissie om het Fonds beter te doen aansluiten op andere programma's en om de meerjarige kaderprogramma's ter ondersteuning van de cohesie als Daphne, Progress, het programma volksgezondheid en het programma “Europa voor de burgers” te bevorderen. En dan is er niet te vergeten ook nog de oproep aan de Commissie om het potentieel van de structuurfondsen te verhogen middels vereenvoudiging en verbetering van de toegankelijkheid en meer flexibiliteit, met daarbij de nadruk op de dimensie van sociale integratie, teneinde de lidstaten hun prestaties op het gebied van het sociaal beleid en het werkgelegenheidsbeleid te doen optimaliseren en te komen tot duurzame groei. En tot slot – niet minder belangrijk – heb ik voor deze resolutie van het Europees Parlement gestemd omdat erin wordt onderstreept dat het regionaal beleid van de EU en het sociale beleid van de EU een onderling samenhangend geheel vormen en dat we voor een succesvolle tenuitvoerlegging van de Europa 2020-strategie niet zonder een eenduidig kader kunnen voor het met elkaar in samenhang brengen van de uiteenlopende Europese beleidsvormen en de structuurfondsen onderling, iets waar de Commissie eveneens toe wordt opgeroepen.</p>
    </intervention>
    <intervention id="4-382" speaker_id="96849" name="Alain Cadec" is_mep="True" mode="written">
      <p sl="nl">Het Europees Sociaal Fonds speelt een sleutelrol in de sociale cohesie door bij te dragen aan de integratie van werknemers in de regio’s van Europa. De steun die het Fonds biedt aan kleine en middelgrote ondernemingen, het onderwijs en beroepsopleidingen is van essentieel belang voor het welslagen van de Europa 2020-strategie. De rol van het Europees Sociaal Fonds zou evenwel nog versterkt kunnen worden. Er zal bij het vaststellen van de toekomstige opbouw van de structuurfondsen voor 2014-2020 rekening gehouden moeten worden met de specifieke kenmerken van dit fonds. Er zou een aantal aanpassingen kunnen worden gedaan. Maar het is belangrijk dat het Europees Sociaal Fonds binnen het kader van de algemene verordening inzake de structuurfondsen blijft vallen, zoals dat ook nu het geval is. Als aan dit fonds een eigen rechtskader wordt toegekend, zal dit onvermijdelijk tot versnippering van het Europees beleid leiden en het fonds zal voor de begunstigden onnodig in complexiteit toenemen. De coherentie van de Europese politiek moet hand in hand gaan met een geïntegreerde visie op de doelstellingen en middelen, waarvoor meer synergie tussen de instrumenten nodig is. Het Europees Sociaal Fonds moet dus blijven functioneren onder de algemene verordening, natuurlijk met eigen regels, maar in geen geval met een eigen begroting.</p>
    </intervention>
    <intervention id="4-904" speaker_id="96867" name="Maria Da Graça Carvalho" is_mep="True" mode="written">
      <p sl="pt">Het Europees Sociaal Fonds speelt een essentiële rol bij de verbetering van werkgelegenheids- en arbeidskansen, de bevordering van de aanpassing van de vaardigheden van werknemers aan de vraag op de arbeidsmarkt, de integratie van werknemers op de arbeidsmarkt en de versterking van de sociale inclusie. Het is belangrijk dat de lidstaten het Europees Sociaal Fonds gebruiken om te investeren in vaardigheden, werkgelegenheid, opleiding en herscholing, zodat meer en betere banen kunnen worden geschapen.</p>
      <p sl="pt">De Europa 2020-streefcijfers en -doelstellingen kunnen slechts kunnen worden gehaald als dit instrument wordt gebruikt om kleine en middelgrote ondernemingen (KMO's) te steunen en het onderwijssysteem en de beroepsopleiding aan de behoeften van KMO's aan te passen. Er moet sterke nadruk worden gelegd op de modernisering van het onderwijssysteem en de beroepsopleiding, fatsoenlijk werk, met inbegrip van de bestrijding van baanonzekerheid en zwartwerk, gelijkheid tussen mannen en vrouwen, het scheppen van de voorwaarden voor het combineren van werk en privéleven, en toegang tot de arbeidsmarkt voor mensen die momenteel van de arbeidsmarkt uitgesloten zijn.</p>
    </intervention>
    <intervention id="4-383" speaker_id="26851" name="Nikolaos Chountis" is_mep="True" mode="written">
      <p sl="el">Ik heb mij onthouden bij de stemming over dit verslag omdat daarmee wordt aangedrongen op aanpassing en versterking van het Europees Sociaal Fonds en het Fonds in dienst wordt gesteld van de doelstellingen van de Europa 2020-strategie. Wij weten allen dat het Europees Sociaal Fonds “in het leven werd geroepen om verschillen in welvaart en levensstandaard tussen EU-lidstaten en -regio's terug te dringen en aldus economische en sociale samenhang te versterken”. De huidige economische crisis doet de EU echter steeds verder wegzinken in de recessie, met haar werkloosheid, sluiting van ondernemingen en industrieën, armoede en sociale uitsluiting – niettegenstaande het feit dat de EU om communicatieredenen 2010 heeft uitgeroepen tot het Europees Jaar van de strijd tegen armoede en sociale uitsluiting –, waardoor de verwezenlijking van dit doel twijfelachtig is geworden. Daarom is het noodzakelijk de prioriteiten van alle Europese fondsen, waaronder het ESF, onmiddellijk te herzien opdat deze de Europese burgers en samenlevingen ten goede komen en niet in dienst worden gesteld van de Europa 2020-strategie, die de voortzetting is van de mislukte strategie van Lissabon. Bepaalde onderdelen uit het verslag, zoals de paragraaf waarin gesproken wordt over bijvoorbeeld de aanpassing van de onderwijs- en opleidingssystemen aan de behoeften van de ondernemingen, staan duidelijk niet in dienst van de behoeften van de Europese burgers maar in die van de markt.</p>
    </intervention>
    <intervention id="4-384" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Gezien het feit dat de structuurfondsen in grote mate het belangrijkste financieringsinstrument blijven voor het bereiken van de sociale doelstellingen, ben ik van mening dat de economische, sociale en territoriale cohesie geconsolideerd moeten worden door het verbeteren van de inzetbaarheid en kansen op werk. Dit kan worden bereikt door het stimuleren van een hoog niveau van werkgelegenheid en het bieden van een groter aantal banen van hogere kwaliteit.</p>
    </intervention>
    <intervention id="4-385" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze resolutie gestemd, omdat ik vind dat het Europees Sociaal Fonds het belangrijkste financiële instrument moet blijven voor de verwezenlijking van de doelstellingen van de Europa 2020-strategie. Het is essentieel dat de lidstaten dit fonds gebruiken om te investeren in opleiding en herscholing, en zo de kwalificaties van mensen te verbeteren en meer en betere banen te scheppen.</p>
    </intervention>
    <intervention id="4-386" speaker_id="96977" name="Diogo Feio" is_mep="True" mode="written">
      <p sl="pt">Nu in de huidige werkgelegenheidssituatie in Europa de werkloosheidscijfers van verschillende lidstaten tot recordhoogten zijn opgelopen, kunnen de Europa 2020-doelstellingen mijns inziens alleen worden gehaald als het Europees Sociaal Fonds (ESF) wordt gebruikt om kleine en middelgrote ondernemingen (KMO's) te steunen en het onderwijssysteem en de beroepsopleiding aan de behoeften van KMO's aan te passen ter verbetering van de inzetbaarheid van mensen. Het welslagen van de Europa 2020-strategie hangt af van het concurrentievermogen van Europese bedrijven en industrieën, evenals van onze economische ontwikkeling in de wereld van na de crisis. Om dat te verwezenlijken moeten we onze inspanningen richten op de vitaliteit en de dynamiek van bedrijven (in het bijzonder KMO’s en technologische en wetenschappelijke industrieën) en op een passende opleiding van onze burgers. Mijns inziens moet het ESF deze doelen dienen en daarom sta ik volledig achter de nadruk die in dit verslag gelegd wordt op het belang van opleiding en onderwijs als middel om armoede, werkloosheid en sociale uitsluiting te bestrijden door welvaart te creëren en het concurrentievermogen te versterken.</p>
    </intervention>
    <intervention id="4-903" speaker_id="96899" name="José Manuel Fernandes" is_mep="True" mode="written">
      <p sl="pt">Door de gevolgen van de huidige economische en sociale crisis staat de bestrijding van werkloosheid en sociale uitsluiting in het middelpunt van de belangstelling bij zowel het Europese publiek als de Europese instellingen. Dit maakt het Europees Sociaal Fonds (ESF) dubbel zo belangrijk voor de mogelijkheid om de doelstellingen van de Europa 2020-strategie te halen. Vandaag ligt de nadruk vooral op opleiding en beroepsvaardigheden ten behoeve van slimme, duurzame en inclusieve groei, evenals innovatie en dynamiek bij kleine en middelgrote ondernemingen (KMO's). Het doel is om meer en betere werkgelegenheid te bevorderen, en zo situaties van armoede en sociale uitsluiting uit te bannen. Ik wil daarom opnieuw erop wijzen dat het belangrijk en dringend noodzakelijk is dat het ESF flexibeler en eenvoudiger wordt en dat het zich beter kan aanpassen, net als de andere structuurfondsen, om een doeltreffender respons mogelijk te maken op de nieuwe Europese realiteit en de nieuwe maatschappelijke problemen.</p>
    </intervention>
    <intervention id="4-387" speaker_id="4466" name="Ilda Figueiredo" is_mep="True" mode="written">
      <p sl="pt">Wij vinden dat het Europees Sociaal Fonds (ESF) de maatregelen van de lidstaten om de werkgelegenheid te stimuleren, de kwaliteit van het werk in al zijn aspecten te bevorderen (opleiding, arbeidsvoorwaarden, contractuele relaties, werktijden en organisatie van het werk) en de sociale ongelijkheden en de scheve inkomensverdeling te helpen verminderen, moet ondersteunen.</p>
      <p sl="pt">Uitbreiding van de ESF-middelen zou de doelstellingen van sociale insluiting, bestrijding van armoede en sociale uitsluiting, en onderwijs en opleiding kunnen helpen verwezenlijken, en zou bovendien een belangrijke bijdrage kunnen leveren aan de economische en sociale samenhang.</p>
      <p sl="pt">Sommige van deze maatregelen worden naar voren gebracht in de resolutie die het Parlement vandaag heeft aangenomen. De wezenlijke problemen waarop het ESF zich moet concentreren, worden onderstreept en er wordt gewezen op de behoefte aan "verdere inspanningen om voor sociale samenhang te zorgen". We hebben echter veel meer ESF-middelen nodig. We moeten het beleid omgooien. We moeten het Stabiliteits- en groeipact afschaffen en vervangen door een echt programma voor vooruitgang en sociale ontwikkeling.</p>
    </intervention>
    <intervention id="4-388" speaker_id="2125" name="Pat the Cope Gallagher" is_mep="True" mode="written">
      <p sl="ga">Ierland heeft sinds de toetreding tot de Europese Unie in 1973 meer dan 7 miljard euro steun uit het Europees Sociaal Fonds (ESF) ontvangen. Dit geld is voornamelijk gebruikt om langdurige werkloosheid en jeugdwerkloosheid aan te pakken. In het kader van het operationeel programma voor menselijke hulpbronnen voor Ierland voor de periode 2007-2013 geeft de Europese Unie Ierland via het ESF 375 miljoen euro. Dit programma heeft een totale begroting van 1,36 miljard euro. Dit geld wordt gebruikt om werklozen, mensen met een handicap, voortijdige schoolverlaters en gemarginaliseerde personen een opleiding te laten volgen. Dit is het tijdperk van de globalisering. Om de uitdagingen en kansen die de globalisering voor de Ierse beroepsbevolking creëert het hoofd te kunnen bieden, steunt het ESF in Ierland ook opleidingen in het kader van een leven lang leren, die kunnen worden aangepast aan de realiteiten van een geglobaliseerde arbeidsmarkt.</p>
    </intervention>
    <intervention id="4-902" speaker_id="96952" name="Sylvie Guillaume" is_mep="True" mode="written">
      <p sl="nl">Ik heb voor de resolutie over de toekomst van het Europees Sociaal Fonds (ESF) gestemd. Het ESF is een sleutelelement van de Europese sociale cohesie, omdat het de werkgelegenheid, de integratie van werknemers op de arbeidsmarkt en beroepsopleidingen ondersteunt. In deze resolutie hebben wij ons duidelijk uitgesproken tegen het voorstel van de Europese Commissie om het Europees Sociaal Fonds van de andere fondsen te scheiden. Integendeel, dit fonds moet in nauw verband staan met de andere fondsen, met name de regionale beleidsinstrumenten, om de doeltreffendheid daarvan te vergroten. Wij hebben ons uitgesproken voor een grotere doeltreffendheid, vereenvoudiging en meer transparantie van dit instrument, dat een belangrijke drijfveer moet blijven vormen voor de bouw van een Sociaal Europa. Het Europees Sociaal Fonds moet ook gericht zijn op de strijd tegen armoede en sociale uitsluiting in al hun facetten en de doelstellingen van de EU op dat gebied kunnen verwezenlijken.</p>
    </intervention>
    <intervention id="4-901" speaker_id="96667" name="Alan Kelly" is_mep="True" mode="written">
      <p sl="en">Het Europees Sociaal Fonds (ESF) is het belangrijkste begrotingsinstrument van de EU voor de bevordering van de sociale integratie en de integratie op de arbeidsmarkt. Het is echter duidelijk dat in deze resolutie de aandacht te veel is gericht op de rol van het ESF bij het stimuleren van de werkgelegenheid en te weinig op zijn belangrijke rol de integratie van kwetsbare groepen te bevorderen, waar wij van de Fractie van Socialisten en Democraten altijd sterk voor hebben geijverd. Het is van cruciaal belang dat de focus van het ESF meer wordt verlegd naar de ondersteuning van kwetsbare groepen die het hardst door de economische neergang zijn getroffen.</p>
    </intervention>
    <intervention id="4-389" speaker_id="96742" name="Jean-Luc Mélenchon" is_mep="True" mode="written">
      <p sl="nl">Dit verslag pretendeert het goede te verdedigen en het slechte te bestrijden. Dat pretenderen is één ding, maar je moet er nog wel de middelen voor hebben. De Europa 2020-strategie komt niet in de richting van een dergelijke pretentie, maar lijkt juist het tegenovergestelde te bewerkstelligen. Wat is de werkelijke impact van deze kletspraat? Geen enkele. Waarom de problemen aanwijzen waar de armen tegenaan lopen en niets zeggen over de problemen die de rijken veroorzaken? Deze resolutie is hypocriet gepredik.</p>
    </intervention>
    <intervention id="4-900" speaker_id="96978" name="Nuno Melo" is_mep="True" mode="written">
      <p sl="pt">Het Europees Sociaal Fonds (ESF) is het instrument bij uitstek voor het scheppen van nieuwe werkgelegenheids- en arbeidskansen, de bevordering van de aanpassing van de vaardigheden van werknemers aan de vraag op de arbeidsmarkt, de integratie van werknemers op de arbeidsmarkt en de versterking van de sociale inclusie. Het is dan ook onmisbaar als de Europese Unie de doelstellingen van de Europa 2020-strategie op het terrein van sociale en werkgelegenheidszaken wil halen. Daarom is versterking van dit belangrijke instrument essentieel voor het welslagen van de omschreven strategie, vergezeld van steun aan kleine en middelgrote ondernemingen (KMO’s), die de drijvende kracht zijn van de gehele economie en de voornaamste bijdrage leveren aan de economische en technologische ontwikkeling en het scheppen van banen.</p>
    </intervention>
    <intervention id="4-390" speaker_id="96999" name="Alexander Mirsky" is_mep="True" mode="written">
      <p sl="lv">In Letland is financiering uit het Europees Sociaal Fonds (ESF) het voorwerp van politieke en economische speculatie geworden. Bepaalde oneerlijke ambtenaren verrijken zichzelf met geld dat is gereserveerd voor scholing en omscholing. Nieuw opgerichte opleidingscentra en andere instellingen zonder vergunning wassen geld dat is bedoeld voor de scholing van werklozen en andere lage-inkomensgroepen wit, terwijl de kwalificaties van de opleiders vaak beneden de vereiste norm liggen. De vergoedingen die bepaalde 'opleidingscentra' vragen zijn hoger dan die van de Universiteit van Letland. Het ESF moet betalen voor deze plichtsverzaking. Ik heb deze resolutie gesteund. Ik was vooral onder de indruk van paragraaf 15, waarin het Europees Parlement de Commissie vraagt “om de mogelijkheden van de structuurfondsen te vergroten door vereenvoudiging in het bijzonder van het toezicht, flexibiliteit en betere procedures [ …], teneinde de lidstaten te helpen de resultaten van hun sociaal beleid en werkgelegenheidsbeleid te optimaliseren en duurzame groei te creëren”. Ik heb vóór gestemd in de hoop dat er een monitoringsmechanisme kan worden opgezet waarmee oneerlijke politici hard kunnen worden aangepakt.</p>
    </intervention>
    <intervention id="4-391" speaker_id="28255" name="Andreas Mölzer" is_mep="True" mode="written">
      <p sl="de">Middels het Europees Sociaal Fonds wordt getracht economische en sociale verschillen tussen de lidstaten te verminderen. Kwalificatiemaatregelen zijn in dit verband meer toekomstgericht als het om het behoud van werkgelegenheid en de inzetbaarheid van arbeidskrachten gaat. Het beschikbare potentieel moet worden benut, zodat het bedrijfsleven niet vanwege een vermeend gebrek aan vakpersoneel massaal goedkope vaklui uit het buitenland kan importeren. In dit verband moeten diverse "card"-plannen dan ook worden verworpen. Als nu echter tal van regio's problemen ondervinden bij de afrekening en afwikkeling van projecten en bijvoorbeeld het Franse opleidingsprogramma PPP vanwege gewijzigde bevoegdheden in de Brusselse bureaucratie sinds drie jaar op de uitkering van subsidies moet wachten, is het programma blijkbaar niet doeltreffend. Het is in ieder geval ook duidelijk dat meer aandacht moet worden besteed aan kleine en middelgrote ondernemingen, die de belangrijkste werkgevers zijn. Daar de onderhavige resolutie in grote lijnen met deze overwegingen overeenstemt, maar een aantal zwakke punten bevat, heb ik mij van stemming onthouden.</p>
    </intervention>
    <intervention id="4-392" speaker_id="97199" name="Crescenzio Rivellini" is_mep="True" mode="written">
      <p sl="it">We hebben vandaag in de plenaire vergadering gestemd over de ontwerpresolutie over de toekomst van het Europees Sociaal Fonds. Het Europees Sociaal Fonds speelt zoals bekend een belangrijke rol bij de ondersteuning van de Europa 2020-strategie, die als belangrijkste doelstelling heeft om inclusieve groei te bewerkstelligen, de armoede terug te brengen, de werkgelegenheid te vergroten en het opleidingsniveau te verbeteren, met als uiteindelijk doel om meer en betere banen te scheppen. Als we vanuit dat perspectief kijken, wordt duidelijk dat het Fonds een zeer belangrijk beleidsinstrument is dat om twee redenen zinvol is: het ondersteunen van het werkgelegenheids- en cohesiebeleid enerzijds en het bewerkstelligen van een concrete en harmonieuze regionale ontwikkeling anderzijds. Met name dit laatste aspect – ik rond af – is belangrijk omdat Europa nog niet voltooid, samenhangend en verenigd is zolang niet alle gemeenschappen waaruit zij bestaat werkelijk ontwikkeld zijn en een stabiele, zo uniform mogelijke groei kennen. Wij moeten in het bijzonder de Zuid-Europese regio’s niet vergeten – het beschikbaar maken van financiële middelen voor Oost-Europese regio’s, hoe terecht ook, mag niet ten koste gaan van de regio’s die het hart en de ziel van Europa vormen.</p>
    </intervention>
    <intervention id="4-393" speaker_id="28409" name="Raül Romeva i Rueda" is_mep="True" mode="written">
      <p sl="en">Wij hebben onze steun betuigd aan het verslag, waarin onder andere wordt opgemerkt dat het Europees Sociaal Fonds (ESF) een essentiële rol speelt bij de verbetering van de werkgelegenheid en arbeidskansen, de bevordering van de aanpassing van de vaardigheden van werknemers aan de vraag op de arbeidsmarkt, de integratie van werknemers in de arbeidsmarkt en de versterking van de sociale inclusie. Het vestigt de aandacht op de vier werkgelegenheidsrichtsnoeren die het Europees Parlement heeft goedgekeurd en verwelkomt het feit dat werkgelegenheid en armoedebestrijding in het kader van integratie/reïntegratie in het arbeidsproces door opleiding tot deze doelstellingen behoren. Het benadrukt tevens dat wezenlijke vooruitgang bij de verwezenlijking van de Europa 2020-streefcijfers en -doelstellingen, met name op werkgelegenheids- en sociaal gebied, essentieel is voor de geloofwaardigheid van de strategie.</p>
    </intervention>
    <intervention id="4-394" speaker_id="97196" name="Oreste Rossi" is_mep="True" mode="written">
      <p sl="it">Deze resolutie is uitermate belangrijk, omdat zij aandacht schenkt aan de cruciale rol die het Europees Sociaal Fonds speelt bij het verbeteren van de werkgelegenheid en de arbeidskwaliteit. Het Fonds acht de onderwijs- en beroepsopleidingsstelsels, waardig werk, de gelijkheid van mannen en vrouwen en de integratie op de arbeidsmarkt van personen die daar nu moeite mee hebben, van groot belang. Helaas heeft de crisis het voor jongeren moeilijker gemaakt de arbeidsmarkt te betreden en zijn oudere werknemers hun baan kwijtgeraakt. Het is van belang om de mogelijkheden van de Structuurfondsen uit te breiden om mensen te ondersteunen die dreigen te worden uitgesloten, zodat de resultaten van het sociaal beleid geoptimaliseerd kunnen worden en duurzame groei kan worden gecreëerd waar iedereen van profiteert.</p>
    </intervention>
    <intervention id="4-395" speaker_id="96974" name="Nuno Teixeira" is_mep="True" mode="written">
      <p sl="pt">Het Europees Sociaal Fonds (ESF) is gericht op het verbeteren van de werkgelegenheidskansen en de geografische en beroepsmobiliteit van werknemers in de Europese Unie en op het vergemakkelijken van industriële ontwikkeling en veranderingen in productiesystemen. Beroepsopleiding en herscholing zijn daarbij uiterst belangrijk, met name in een periode van economische crisis en stijgende werkloosheid, zoals we die op dit moment beleven. Het ESF is erop gericht de werkgelegenheidskansen van werknemers te bevorderen en hun levensstandaard te helpen verbeteren. Het is dan ook een onmisbaar instrument. Het scheppen van banen en het bevorderen van de inzetbaarheid zijn middelen om de doelstelling van economische, sociale en territoriale samenhang binnen de Unie te verwezenlijken. Om de Europa 2020-streefcijfers voor groei en werkgelegenheid te halen moet de synergie tussen de uiteenlopende EU-beleidsgebieden worden gestimuleerd. Ik ben er evenwel niet voor om van het ESF een financieel instrument te maken dat losstaat van de andere structuurfondsen, met eigen regels en een eigen begroting. Ik ben van mening dat het gemakkelijker zal zijn om synergie te bereiken als we een dergelijke sectoralisering van de Europese fondsen vermijden, maar ons juist richten op een betere coördinatie tussen de verschillende instrumenten en een doeltreffender gebruik ervan.</p>
    </intervention>
    <intervention id="4-396" speaker_id="96918" name="Derek Vaughan" is_mep="True" mode="written">
      <p sl="en">Als onderdeel van het huidige debat over de toekomst van het cohesiebeleid na 2013 toont deze resolutie aan dat het Parlement zich wil inzetten om te zorgen dat het Europees Sociaal Fonds (ESF) deel blijft uitmaken van de algehele strategie voor cohesiefinanciering. Er is echter behoefte aan meer flexibiliteit en vereenvoudiging van de regels die betrekking hebben op het fonds. Voor het verwezenlijken van de Europa 2020-strategie kan het ESF als belangrijkste instrument worden ingezet door zich te richten op vaardigheden en banen in heel de EU. Om dit te bereiken moeten we ervoor zorgen dat het ESF onderdeel blijft van het cohesiebeleid.</p>
    </intervention>
    <intervention id="4-397" speaker_id="96858" name="Marie-Christine Vergiat" is_mep="True" mode="written">
      <p sl="nl">Het Europees Parlement heeft een resolutie over de toekomst van het Europees Sociaal Fonds (ESF) aangenomen.</p>
      <p sl="nl">Op een moment waarop het ESF onder vuur ligt, met name door de voorzitter van de Commissie die het fonds in een groter fonds met minder duidelijke doelstellingen wil onderbrengen, is deze steun van het Europees Parlement aan het ESF belangrijk.</p>
      <p sl="nl">De resolutie steunt de rol van het ESF in de context van het Europees regionaal en sociaal beleid en wenst vereenvoudiging van de procedures voor toekenning van de fondsen. Deze veel te dwingende procedures dragen er immers niet toe bij dat de fondsen zo worden verdeeld dat ze daadwerkelijk aan de behoeften van de bevolkingen voldoen en zorgen er bovendien voor dat kredieten niet worden gebruikt, met name in Frankrijk, wat al een schandaal op zich is.</p>
      <p sl="nl">Het spijt me echter dat er in de resolutie wordt teruggegrepen naar onder andere het dogma van de “modernisering van het onderwijssysteem” en dat er wordt gevraagd dat onderwijssysteem enkel en alleen aan de behoeften van bedrijven aan te passen om de toegang tot de arbeidsmarkt te verbeteren.</p>
    </intervention>
    <intervention id="4-398" speaker_id="97016" name="Angelika Werthmann" is_mep="True" mode="written">
      <p sl="de">Het Europees Sociaal Fonds speelt een sleutelrol bij de verbetering van de werkgelegenheidssituatie en het creëren van arbeidsplaatsen. In de ontwerpresolutie wordt ervoor gepleit prioriteit te verlenen aan de modernisering van het onderwijsstelsel (inclusief de aanvulling door opleidingsmaatregelen die aan de behoeften van kleine en middelgrote ondernemingen zijn aangepast), de bevordering van menswaardig werk en natuurlijk gelijke kansen voor vrouwen en mannen door de voorwaarden te scheppen voor de verenigbaarheid van werk en gezin. Deze prioriteiten verdienen onze steun. Er moet alles aan worden gedaan om ervoor te zorgen dat de beleidsmaatregelen en -instrumenten van de EU op gecoördineerde en wederzijds ondersteunende wijze samenwerken (paragraaf 13 van het onderhavige verslag).</p>
    </intervention>
    <intervention id="4-399" speaker_id="23707" name="De Voorzitter" is_mep="True" mode="spoken">
      <p sl="nl">De notulen van deze vergaderperiode worden aan het begin van de volgende vergaderperiode ter goedkeuring voorgelegd aan het Europees Parlement.</p>
      <p sl="nl">Als er geen bezwaren zijn, worden de resoluties die in de vergadering van vandaag zijn aangenomen, onmiddellijk overgebracht aan de ontvangers en organen die erin genoemd worden.</p>
    </intervention>
  </section>
  <section id="creitem30" title="14. Rectificaties stemgedrag/voorgenomen stemgedrag: zie notulen"/>
  <section id="creitem31" title="15. Verzending van de tijdens deze vergadering aangenomen teksten: zie notulen"/>
  <section id="creitem32" title="16. Rooster van de volgende vergaderingen: zie notulen"/>
  <section id="creitem33" title="17. Onderbreking van de zitting">
    <intervention id="4-404" speaker_id="23707" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 13.25 uur gesloten)"/>
    </intervention>
  </section>
</text>
