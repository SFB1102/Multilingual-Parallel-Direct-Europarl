<?xml version='1.0' encoding='utf-8'?>
<text id="20060216.NL" lang="nl" date="2006-02-16" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, ik wil graag een beroep doen op artikel 166 van het Reglement. Ik verwijs naar een brief van 8 november 2005 aan u - geschreven door de voorzitter van de Commissie visserij en mijzelf en ondertekend door de coördinatoren van alle fracties - met betrekking tot het blokkeren van een verslag dat ik heb opgesteld. Wij hebben nog steeds geen antwoord van uw Bureau gehad. Ik zou graag willen weten of het een normale gang van zaken is dat u, als Voorzitter van dit Parlement, niet reageert op verzoeken van afgevaardigden?</p>
      <a text="(Applaus)"/>
    </intervention>
    <intervention id="4-006" speaker_id="28267" name="De Voorzitter" is_mep="True" mode="spoken">
      <p sl="nl">Wij nemen goede nota van uw opmerking, hoewel het geen beroep op het Reglement betreft. De diensten bereiden een antwoord voor inzake een bevoegdheidsconflict tussen de Commissie visserij en de Commissie milieubeheer, volksgezondheid en voedselveiligheid. Zolang dat conflict niet opgelost is, kan ik u hieromtrent geen uitsluitstel geven.</p>
    </intervention>
  </section>
  <section id="creitem2" title="2. Agenda: zie notulen"/>
  <section id="creitem3" title="3. Ingekomen stukken: zie notulen"/>
  <section id="creitem4" title="4. Kredietoverschrijvingen: zie notulen"/>
  <section id="creitem5" title="5. Schriftelijke verklaringen (artikel 116): zie notulen"/>
  <section id="creitem6" title="6. Stemmingen">
    <intervention id="4-012" speaker_id="28267" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Diensten op de interne markt (stemming)">
    <intervention id="4-015" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, ik wil alleen maar mededelen dat mijn fractie op grond van artikel 165 en artikel 171 van het Reglement verzoekt om na afloop van de stemming te stemmen over een verzoek om de vergadering vijf à tien minuten te schorsen.</p>
    </intervention>
    <intervention id="4-016" speaker_id="1018" name="Francis Wurtz" is_mep="True" mode="spoken">
      <p sl="fr">Mijnheer de Voorzitter, onze fractie is uiteraard voor iedere maatregel die de afgevaardigden in staat stelt zich welingelicht uit te spreken. Dat is een kwestie van transparantie en verantwoordelijkheid, ook al laat de richting waarin de debatten zich hebben ontsponnen weinig onzekerheid bestaan over de uitkomst van de eindstemming. Ik acht het gerechtvaardigd dat de overige afgevaardigden die blijven aarzelen kunnen overleggen, zodat ze zich welingelicht kunnen uitspreken.</p>
      <p sl="fr">Ik ben dus voor het opschorten van de eindstemming.</p>
    </intervention>
    <intervention id="4-017" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, mijn argumenten stemmen overeen met die van de heer Wurtz, maar ik kom tot de tegenovergestelde conclusie. Juist omdat we ons in de afgelopen weken intensief met deze zaak bezig hebben gehouden, en ook omdat we, ondanks de vele amendementen, onder de competente leiding van mevrouw Gebhardt een uitstekend overzicht over de situatie gekregen hebben, zijn wij hiertegen. Ik vind dat we hierover meteen moeten stemmen.</p>
      <a text="(Applaus van links)"/>
    </intervention>
    <intervention id="4-019" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, ik zou de PPE-DE-Fractie werkelijk willen vragen of ze wel of niet achter het compromis staat dat we hebben gesloten. We hadden namelijk afgesproken dat we tegen dit voorstel zouden stemmen. Ik vind het onaanvaardbaar dat we wekenlang onderhandelen, en dat de afspraken daarna niet worden nageleefd.</p>
      <a text="(Applaus en rumoer)"/>
    </intervention>
    <intervention id="4-020" speaker_id="4538" name="Malcolm Harbour" is_mep="True" mode="spoken">
      <p sl="en">Mijnheer de Voorzitter, in reactie op de opmerking van de rapporteur wil ik heel duidelijk stellen dat onze discussies over het pakket - dat nog steeds volledig intact is - betrekking hadden op de vraag of de particuliere gezondheidszorg onder de werkingssfeer van de richtlijn zou moeten vallen. Mijn fractie heeft daar een vrije stemming over gehouden. U zult geconstateerd hebben dat er absoluut geen enkele reactie vanuit de voorste bank van deze fractie is gekomen. Dat is ook wat wij gisteren tegen de socialisten hebben gezegd. Het was een vrije stemming over de vraag of de particuliere gezondheidszorg onder de werkingssfeer van de richtlijn zou moeten vallen en niet de gezondheidszorg als geheel. Veel mensen van buiten mijn fractie zijn van mening dat dit inderdaad zou moeten gebeuren, maar dat verandert helemaal niets aan onze steun voor het pakket dat thans op tafel ligt.</p>
      <a text="(Applaus van de PPE-DE-Fractie)"/>
    </intervention>
    <intervention id="4-021" speaker_id="1934" name="Daniel Marc Cohn-Bendit" is_mep="True" mode="spoken">
      <p sl="fr">Mijnheer de Voorzitter, overeenkomstig artikel 171, zou het wellicht raadzaam zijn voor de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement om te verzoeken dat de vergadering wordt onderbroken, zodat zij het eens kunnen worden.</p>
    </intervention>
    <intervention id="4-023" speaker_id="4560" name="Toine Manders" is_mep="True" mode="spoken">
      <p sl="nl">Voorzitter, ik verwijs naar artikel 66. Ik wil graag weten wat de uitslag was van de stemming over amendement 233, want volgens wat ik hoorde, trok u een verkeerde conclusie.</p>
    </intervention>
    <intervention id="4-024" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, het spijt me, maar in mijn documenten ontbreekt wel amendement 380 op artikel 72, maar amendement 297 zeker niet. Dat gaat over het schrappen van de verwijzing naar het arbeidsrecht. Artikel 72 ging over iets heel anders.</p>
    </intervention>
    <intervention id="4-025" speaker_id="28267" name="De Voorzitter" is_mep="True" mode="spoken">
      <p sl="nl">De stemming is voorbereid op basis van informatie die wij hebben ontvangen van het secretariaat van de Commissie interne markt en consumentenbescherming, en volgens die informatie houdt goedkeuring van amendement 72 in dat amendement 297 komt te vervallen. Als de rapporteur het daar niet mee eens is, zullen we ons uiteraard voegen naar wat zij wil.</p>
    </intervention>
    <intervention id="4-026" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, het secretariaat van een commissie kan zich wel eens vergissen, dus lijkt het me verstandig om het advies van de rapporteur te volgen. Ik verzoek u nu te laten stemmen over amendement 297. Dat is voor ons heel belangrijk.</p>
    </intervention>
    <intervention id="4-027" speaker_id="28267" name="De Voorzitter" is_mep="True" mode="spoken">
      <p sl="nl">We zullen doen wat de rapporteur verlangt. We zullen hoofdelijk stemmen over amendement 297.</p>
      <p sl="nl">Vóór de stemming over amendement 357</p>
    </intervention>
    <intervention id="4-028" speaker_id="4560" name="Toine Manders" is_mep="True" mode="spoken">
      <p sl="nl">Voorzitter, ik heb een motie van orde. Wij hebben over amendement 233 gestemd en dat is goedgekeurd, zodat private gezondheidszorg in het toepassingsgebied van de richtlijn valt en publieke erbuiten blijft. Nu stemmen we opnieuw over publieke gezondheidszorg en ik denk dat dit niet kan. Er klopt iets niet met de relatie tussen de amendementen. Ik denk dat er een fout zit in de samenstelling van de stemlijsten en de volgorde van de amendementen.</p>
    </intervention>
    <intervention id="4-029" speaker_id="28267" name="De Voorzitter" is_mep="True" mode="spoken">
      <p sl="nl">Wij zien geen inconsistentie in de stemvolgorde, maar de rapporteur kan wellicht aangeven of zij het met u eens is.</p>
    </intervention>
    <intervention id="4-030" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, het secretariaat heeft de lijst volledig correct opgesteld, volgens mij is er geen fout gemaakt bij de volgorde van de stemming.</p>
    </intervention>
    <intervention id="4-032" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, in de vierde gewijzigde versie van amendement 293 heeft men uit paragraaf 3, waarin de lidstaten toestemming krijgen om eisen te stellen op het vlak van dienstverlening, de termen “sociaal beleid” en “consumentenbescherming” geschrapt.</p>
      <p sl="it">Dit is niet zo onschuldig als het lijkt. Het is een duidelijk politiek signaal, waar wij het helemaal niet mee eens zijn. Daarom verzoeken wij op grond van artikel 150, lid 5, van het Reglement dat de geschrapte termen weer in de tekst worden opgenomen.</p>
    </intervention>
    <intervention id="4-033" speaker_id="28267" name="De Voorzitter" is_mep="True" mode="spoken">
      <p sl="nl">Het gaat hier niet echt om het intrekken van een amendement. Het artikel waarop de afgevaardigde zich beroept, is dus niet van toepassing.</p>
    </intervention>
    <intervention id="4-034" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, als men een herzien amendement wil indienen, moet eerst het vorige amendement ingetrokken worden. Deze procedure is gevolgd en er is een herzien amendement gepresenteerd. Om die reden verzoek ik op grond van artikel 150, lid 5, van het Reglement dat het vorige amendement opnieuw wordt ingediend.</p>
    </intervention>
    <intervention id="4-035" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, voordat we dit samen met de PPE-DE-Fractie hebben herzien, hebben we precies laten uitzoeken of dit volgens het Reglement van het Europees Parlement mogelijk is. De Juridische dienst van het Parlement heeft ons verzekerd dat dit het geval is, en daarom hebben wij dit voorstel gedaan. We hebben het dus heel nauwkeurig overwogen, mevrouw Frassoni. Alles wijst erop dat we deze procedure kunnen volgen, en daarom moeten we nu stemmen.</p>
      <a text="(Levendig applaus)"/>
    </intervention>
    <intervention id="4-036" speaker_id="2155" name="Graham Watson" is_mep="True" mode="spoken">
      <p sl="en">Mijnheer de Voorzitter, mevrouw Gebhardt mag dan wel dingen ontdekt hebben via de Juridische dienst van dit Parlement, maar mijn fractie is van mening dat het standpunt van mevrouw Frassoni gezien ons Reglement volkomen terecht is. Mijn fractie ondersteunt dan ook haar verzoek om over het oorspronkelijke amendement te stemmen.</p>
      <a text="(Applaus)"/>
    </intervention>
    <intervention id="4-037" speaker_id="4429" name="Robert Goebbels" is_mep="True" mode="spoken">
      <p sl="fr">Mijnheer de Voorzitter, het wordt tijd dat u uw gezag als voorzitter van de vergadering laat gelden. We zijn bezig met stemmen en het gaat niet aan het debat te heropenen.</p>
      <a text="(Applaus)"/>
      <p sl="fr">Ik ben zo vrij mevrouw Frassoni erop te wijzen dat consumentenbescherming en sociale bescherming op verscheidene plekken in de tekst waarover wij stemmen aan bod komen. Laten we dus voor het compromis stemmen zoals het nu ter tafel ligt.</p>
      <a text="(Applaus)"/>
    </intervention>
    <intervention id="4-038" speaker_id="28267" name="De Voorzitter" is_mep="True" mode="spoken">
      <p sl="nl">Dames en heren, het gaat hier niet zozeer om een politiek-inhoudelijke kwestie als wel om een procedurele aangelegenheid. Het voorzitterschap wil er zeker van zijn dat we te werk gaan overeenkomstig de bepalingen van het Reglement en de juiste juridische interpretatie daarvan. Wij hebben advies ingewonnen bij de diensten, en ik kan u meedelen dat de interpretatie van mevrouw Gebhardt in onze ogen de juiste is. We zullen daarom de stemvolgorde aanhouden zoals die gepland was.</p>
    </intervention>
    <intervention id="4-039" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, wat mevrouw Gebhardt heeft verklaard, heeft niets te maken met wat ik heb gevraagd.</p>
      <p sl="it">Alhoewel er binnen onze fractie heel veel twijfels zijn over de vraag of het wettelijk wel juist is om na het verstrijken van de termijn een herziening op een amendement in te dienen, zijn wij toch bereid om daarmee akkoord te gaan. Ik twijfel er heus niet aan dat mevrouw Gebhardt het herziene amendement mocht indienen, maar namens mijn fractie verklaar ik dat ik terugwil naar het vorige amendement, en dit verzoek is volkomen in overeenstemming met het Reglement.</p>
      <p sl="it">Mijnheer de Voorzitter, als u het Reglement wenst te interpreteren volgens wat de meerderheid - namelijk mevrouw Gebhardt – zegt, bent u vrij dat te doen. Dit neemt niet weg dat ikzelf uit hoofde van het Reglement het volledige recht heb te vragen om stemming over het amendement in de vorm waarin het door mij opnieuw is ingediend. Ik wil er echter nadrukkelijk bij zeggen dat wij er niet aan twijfelen dat mevrouw Gebhardt gelijk had en een herzien amendement mocht presenteren.</p>
    </intervention>
    <intervention id="4-040" speaker_id="4525" name="Nigel Farage" is_mep="True" mode="spoken">
      <p sl="en">Mijnheer de Voorzitter, met het oog op een oplossing voor deze nogal problematische situatie …</p>
      <a text="(Gemengde reacties)"/>
      <p sl="en">Waarom al deze scepsis? Ik probeer echt een oplossing aan te dragen. Ik verwijs naar artikel 168, lid 2. Aangezien een en ander langzaam maar zeker de vormen van een schijnvertoning begint aan te nemen, stel ik voor dat wij op basis van artikel 168, lid 2, nu meteen tot stemming overgaan en wel over mijn voorstel om dit verslag terug te verwijzen naar de commissie ten principale. Vervolgens kan het verslag dan weer aan het Parlement worden voorgelegd, zodat wij er op een verstandige manier over kunnen stemmen; iets dat op dit moment in ieder geval niet mogelijk is.</p>
      <a text="(Gemengde reacties)"/>
    </intervention>
    <intervention id="4-041" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, ik zou ervoor willen pleiten het Reglement in zijn totaliteit te bezien. Er zijn hier twee verschillende interpretaties gegeven. De interpretatie van mevrouw Frassoni is zeker aanvaardbaar, en die van mevrouw Gebhardt ook. Ons Reglement is zo'n geval duidelijk, en u heeft het als lid van de Conferentie van voorzitters zelf ook toegepast, mevrouw Frassoni. In zulke twijfelgevallen beslist de Voorzitter wat er moet gebeuren.U heeft de diensten geraadpleegd, de diensten hebben u een aanbeveling gedaan, en u heeft die aanbeveling overgenomen. Daarom zou ik nu graag willen stemmen, zoals u al had aangekondigd.</p>
      <a text="(Applaus)"/>
    </intervention>
    <intervention id="4-042" speaker_id="28977" name="Roberto Musacchio" is_mep="True" mode="spoken">
      <p sl="it">Mijnheer de Voorzitter, ik steun de juridische interpretatie van mevrouw Frassoni. Uw antwoord sloeg op de eerste opmerking, en daarom verzoek ik degenen die het compromis gesmeed hebben dringend te voorkomen dat in dit Parlement politieke principes voorrang krijgen boven de procedurele gang van zaken, want daar zitten wij nu niet echt op te wachten.</p>
    </intervention>
    <intervention id="4-043" speaker_id="1934" name="Daniel Marc Cohn-Bendit" is_mep="True" mode="spoken">
      <p sl="de">Mijnheer de Voorzitter, op basis van artikel 150, lid 5, kunnen we geen onderscheid maken. Het is dus geen keuze tussen het een of het ander, er is maar één mogelijkheid. Het staat u vrij – en daarin heeft mevrouw Gebhardt gelijk – om uw eigen amendement te wijzigen. In zoverre hebben de diensten het bij het juiste eind. Het is echter niet de meerderheid die gelijk heeft; gelijk hebben alleen de regels, daar gaat het om. Wat jullie dus ook willen doen, wij kunnen een amendement overnemen dat u oorspronkelijk had ingediend. Dat staat in artikel 150, lid 5. Dat heeft niets te maken met wat jullie doen.</p>
      <p sl="de">Namens de Verts/ALE-Fractie deel ik mee dat wij uw oorspronkelijke amendement overnemen, en dus moet er toch over worden gestemd. Zo zijn de regels hier altijd toegepast.</p>
      <a text="(Levendig applaus)"/>
    </intervention>
    <intervention id="4-044" speaker_id="4525" name="Nigel Farage" is_mep="True" mode="spoken">
      <p sl="en">Mijnheer de Voorzitter, ik verwees naar artikel 168, lid 2, in verband met het in stemming brengen van het voorstel om het verslag naar de commissie terug te verwijzen. In het artikel staat heel duidelijk: “Een dergelijk verzoek wordt onmiddellijk in stemming gebracht.”</p>
      <p sl="en">Sinds mijn vorige opmerkingen is de situatie wellicht zelfs nog verder verslechterd. Daarom zal ik nu naar uw Reglement verwijzen - en we moeten, zoals u zelf al heeft gezegd, strikt de hand houden aan het Reglement van deze gewaardeerde instelling. In artikel 170, lid 4, wordt het volgende bepaald: “Een fractie of ten minste zevenendertig leden kunnen vóór of tijdens een stemming een verzoek om uitstel van de stemming indienen. Dit verzoek wordt onmiddellijk in stemming gebracht.” Zowel voor- als tegenstanders van de EU in dit Parlement zullen inmiddels toch moeten toegeven dat dit een schijnvertoning is! Mijnheer de Voorzitter, ik verzoek u vriendelijk om het uitstellen van de stemming in stemming te brengen.</p>
      <a text="(Applaus van de IND/DEM-Fractie)"/>
    </intervention>
    <intervention id="4-046" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, in de afspraak die we met de PPE-DE-Fractie hebben gemaakt, hadden we besloten dat de amendementen 307 en 219 over consumentenbescherming niet als overweging in de tekst zouden worden opgenomen, maar als toevoeging op artikel 3. Ik zou u willen vragen om daarmee rekening te houden bij de verwerking van deze amendementen - vooropgesteld dat ze worden aangenomen natuurlijk.</p>
    </intervention>
    <intervention id="4-047" speaker_id="1018" name="Francis Wurtz" is_mep="True" mode="spoken">
      <p sl="fr">Mijnheer de Voorzitter, ik ben toch wel verbaasd over deze toespelingen op discussies in de wandelgangen op het moment dat we over een dermate belangrijke richtlijn stemmen. Ik stel voor dat u verzoekt dit niet meer te laten gebeuren.</p>
      <a text="(Applaus)"/>
    </intervention>
    <intervention id="4-048" speaker_id="28267" name="De Voorzitter" is_mep="True" mode="spoken">
      <p sl="nl">Het voorzitterschap heeft geen kennis van de afspraken die de fracties gemaakt hebben. Het houdt alleen rekening met de opmerkingen van de rapporteur die bijdragen tot een correct verloop van de stemming. Andere opmerkingen worden niet in aanmerking genomen.</p>
      <p sl="nl">Vóór de stemming over het gewijzigde voorstel voor een richtlijn</p>
    </intervention>
    <intervention id="4-049" speaker_id="1913" name="Evelyne Gebhardt" is_mep="True" mode="spoken" role="rapporteur">
      <p sl="de">Mijnheer de Voorzitter, voor de slotstemming zou ik iedereen nogmaals willen bedanken voor het uitstekende resultaat dat we hebben bereikt. We hebben de richtlijn helemaal uit elkaar gehaald en weer in elkaar gezet, we hebben er in het belang van de burgers van onze landen een socialere tekst van gemaakt. Daarom beveel ik mijn fractie aan om voor dit verslag te stemmen.</p>
    </intervention>
  </section>
  <section id="creitem8" title="6.2. Strategische richtsnoeren voor plattelandsontwikkeling (2007-2013) (stemming)"/>
  <section id="creitem9" title="6.3. Nieuwe financiële mechanismen voor ontwikkeling in het kader van de millenniumdoelstellingen (stemming)"/>
  <section id="creitem10" title="6.4. Recht op vrije meningsuiting en de eerbiediging van godsdienstige overtuigingen (stemming)">
    <intervention id="4-055" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, mede namens mijn fractie zou ik willen verzoeken in paragraaf 13 de term “stelt (…) aan de kaak” te vervangen door de term “veroordeelt”. Deze laatste term is namelijk al gebruikt in paragraaf 6 om de gewelddadige acties tegen de ambassades te betitelen. Dit is volgens mij een reden te meer om de term “veroordeling” ook te bezigen met betrekking tot gewelddadige acties die tegen personen worden gepleegd.</p>
    </intervention>
    <intervention id="4-056" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, inhakend op het voorstel van de heer Mauro en het amendement van de heer Cohn-Bendit, stel ik voor om inderdaad het woord "condems", veroordeelt dus, te gebruiken en het tweede deel, dat is voorgesteld door de Verts/ALE-Fractie, als paragraaf 13 bis in te lassen. Als we dat doen zal ik voor stemmen. Dat betekent dat we in twee onderdelen stemmen. Misschien is dat een compromis waarmee iedereen kan instemmen.</p>
    </intervention>
    <intervention id="4-057" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, ik verklaar dat wij akkoord gaan met dit verzoek, en dat wij tevens een ander verzoek willen presenteren, nog steeds met betrekking tot paragraaf 13. In de Engelse tekst is sprake van "religious fanatics", religieuze fanatici dus. Dat woord staat in het meervoud. Wij verzoeken om het enkelvoud te gebruiken, omdat de moord op pater Santoro door één godsdienstfanaticus is gepleegd.</p>
    </intervention>
  </section>
  <section id="creitem11" title="6.5. Vooruitzichten voor Bosnië-Herzegovina (stemming)">
    <intervention id="4-061" speaker_id="1191" name="Doris Pack" is_mep="True" mode="spoken">
      <p sl="de">Mijnheer de Voorzitter, paragraaf 8 begint met "warns", en ik stel voor om dat te vervangen door "calls on". Dat past beter bij deze tekst.</p>
    </intervention>
    <intervention id="4-063" speaker_id="1191" name="Doris Pack" is_mep="True" mode="spoken">
      <p sl="de">Mijnheer de Voorzitter, in paragraaf 11 zou ik in plaats van "full implementation of all the conditions" liever willen zeggen: "significant progress in implementing the conditions".</p>
    </intervention>
  </section>
  <section id="creitem12" title="6.6. Toestand in Wit-Rusland voor de presidentsverkiezingen van 19 maart (stemming)"/>
  <section id="creitem13" title="6.7. Risico- en crisisbeheer in de landbouwsector (stemming)"/>
  <section id="creitem14" title="6.8. Tenuitvoerlegging van de bosbouwstrategie van de Europese Unie (stemming)">
    <intervention id="4-068" speaker_id="4308" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem15" title="7. Stemverklaringen">
    <intervention id="4-071" speaker_id="28335" name="Marta Vincenzi" is_mep="True" mode="spoken">
      <p sl="it">Mijnheer de Voorzitter, ik wil benadrukken dat het gemeenschappelijk standpunt dat het Parlement heeft bereikt, heel positief is. Het geeft de Europese burgers een signaal van politieke eenheid en vertrouwen, en dat hebben ze nodig.</p>
      <p sl="it">Ik vestig vooral de nadruk op de positieve impact die artikel 31 in de gewijzigde versie zal hebben op de uiterst belangrijke sector van toeristische dienstverlening. Het gaat er namelijk om de weg vrij te maken voor een grote, evenwichtige stroom van binnenkomende toeristen, waartoe we zorgvuldig een traject moeten volgen dat kan leiden tot harmonisatie van de vele verschillende soorten toerisme die in de diverse landen bestaan. Ik roep de Commissie daarom op om richtlijn 320 van 1992, die door menig lidstaat niet in acht wordt genomen, na een diepgaande herziening te herlanceren. Zo kan ervoor gezorgd worden dat het beleid van kwaliteit in de dienstverlening ten volle gerealiseerd wordt, en daarmee ook het doel van duurzaam toerisme in de Unie.</p>
    </intervention>
    <intervention id="4-072" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, dat ik het voor het eerst zinnig acht om een stemverklaring af te leggen komt ten eerste omdat dit een belangrijk verslag is – misschien wel het belangrijkste van de zittingsperiode – en ten tweede omdat mijn stem afwijkt van het meerderheidsstandpunt van mijn fractie.</p>
      <p sl="fr">Alhoewel ik geen enkele moeite heb om de verbeteringen ten opzichte van het oorspronkelijke voorstel van commissaris Bolkestein te onderkennen – en ik wil de rapporteur, mevrouw Gebhardt, ermee feliciteren – blijf ik niettemin een onbevredigd gevoel overhouden aan de onzekerheden met betrekking tot artikel 16. Ik heb weliswaar voor de compromisamendementen op dit verslag heb gestemd, maar ik kan het niet steunen. Ik heb er dus uiteindelijk voor gekozen tegen te stemmen, want het staat symbool voor een ernstige historische breuk met de beginselen die tot op heden het Europees project vooruit hebben gebracht. Solidariteit en regelgeving maken plaats voor concurrentie tussen de landen en volkeren van Europa. Dat betreur ik.</p>
    </intervention>
    <intervention id="4-073" speaker_id="4335" name="Marielle De Sarnez" is_mep="True" mode="spoken">
      <p sl="fr">Ons Parlement heeft vanmorgen voor een nieuwe richtlijn gestemd. De werkingssfeer is ingeperkt, het oorsprongslandbeginsel is eindelijk geschrapt, het arbeidsrecht is behouden: we hebben de geest en de letter van het ons voorgelegde voorstel omgevormd en daar ben ik blij om.</p>
      <p sl="fr">De enige Europese instelling die tot een dergelijke weldoordachte verandering in staat is, is ons Parlement. Het lijdt geen twijfel dat dit komt omdat we een open oor hebben gehad voor onze medeburgers, hun angsten en hun bezorgdheden, omdat we in de eerste plaats staan voor de verdediging van ons Europese model van gemeenschappelijke waarden en omdat we altijd liever harmonisering naar boven hebben dan dumping naar beneden. We hebben goed werk geleverd en de Commissie en de Raad zouden zich nu eindelijk eens echt iets aan moeten trekken van het sterke politieke signaal dat wij vandaag afgeven en waarin onze wil tot uiting komt de interne markt te voltooien zonder ons sociale model los te laten. Wat ons betreft: wij zullen erop toezien.</p>
    </intervention>
    <intervention id="4-074" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, het is onmiskenbaar een feit dat de tekst over de dienstenrichtlijn die wij zopas hebben goedgekeurd, een flink stuk beter is dan de oorspronkelijke versie. Met name is het voor mij onaanvaardbare oorsprongslandprincipe weliswaar nog niet helemaal verdwenen, maar toch al zeer sterk afgezwakt.</p>
      <p sl="nl">Tegelijk bevat de tekst die wij vandaag hebben goedgekeurd, ook nog bijzonder veel onduidelijkheden. Geen mens weet op dit ogenblik eigenlijk wat de juiste implicatie van heel veel zaken is.</p>
      <p sl="nl">Ik ben er bijvoorbeeld nog niet van overtuigd dat deze tekst niet kan leiden tot sociale dumping en ik ben bijzonder ongerust over de controlecapaciteit voor de toepassing. Zo mogen de talrijke en zelfs geïnstitutionaliseerde misbruiken bij de uitvoering van normale Europese begrotingen ons best wantrouwig maken over de efficiëntie van de controle op Europees niveau.</p>
      <p sl="nl">Ik heb mij dus bij de stemming onthouden, omdat dit wel een stap in de goede richting is en zelfs een zeer grote, maar er nog te veel onduidelijkheden zijn die tegen de tweede lezing absoluut uit de tekst moeten worden gehaald. Ik kan alleen maar hopen dat ik bij de tweede lezing zonder probleem vóór zal kunnen stemmen.</p>
    </intervention>
    <intervention id="4-075" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, natuurlijk zijn de wijzigingen die vandaag in dit halfrond aan de oorspronkelijke tekst van de dienstenrichtlijn zijn aangebracht, een goede zaak. Daar waren overigens de vele honderden amendementen niet voor nodig geweest. De richtlijn in zijn oorspronkelijke versie institutionaliseerde zowaar de sociale dumping, maar ook de huidige tekst laat nog altijd misbruiken en een vorm van sociale dumping toe en ook de huidige tekst vestigt niet in ondubbelzinnige bewoordingen het primaat van het land van bestemming.</p>
      <p sl="nl">Is het niet illustratief dat de instelling van het door de UEN-Fractie gevraagde waarnemingscentrum om erop toe te zien dat de richtlijn niet tot sociale dumping leidt, werd afgewezen? Onze onthouding is dan ook een politieke waarschuwing dat mijn partij, Vlaams Belang, zich te allen prijze, net als vorige maand bij de bespreking van de liberalisering van de havendiensten, zal verzetten tegen de aantasting van het werk voor eigen volk eerst-principe.</p>
    </intervention>
    <intervention id="4-076" speaker_id="28173" name="Zita Pleštinská" is_mep="True" mode="spoken">
      <p sl="sk">De reden waarom ik mij tijdens de stemming over het verslag van Evelyn Gebhardt over de dienstenrichtlijn van stemming heb onthouden, is dat amendement 250, dat was ingediend door leden van de PPE-DE-Fractie uit de nieuwe lidstaten en dat voor de nieuwe lidstaten van cruciaal belang was, niet aangenomen is.</p>
      <p sl="sk">Dit amendement beoogde de richtlijn te wijzigen door opneming van een artikel 35 bis, ter vervanging van de artikelen 24 en 25 betreffende de terbeschikkingstelling van werknemers, die tijdens de stemming in de Commissie interne markt en consumentenbescherming uit het voorstel van de Commissie waren verwijderd. Het amendement zou de procedure voor terbeschikkingstelling van werknemers hebben vereenvoudigd, aangezien de richtlijn betreffende terbeschikkingstelling van werknemers niet voorziet in administratieve samenwerking tussen het land van herkomst en het land van bestemming.</p>
      <p sl="sk">Het verheugt mij dat de richtlijn is aangenomen tijdens de eerste lezing in het Europees Parlement. Anderzijds bedroeft het mij dat er voor de afgevaardigden uit de nieuwe lidstaten opnieuw niet voldoende steun was.</p>
    </intervention>
    <intervention id="4-077" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, mijn tegenstem tegen het verslag-Gebhardt betekent niet dat ik geen waardering heb voor het buitengewone karwei dat de rapporteur heeft geklaard. Ik denk werkelijk dat Evelyne Gebhardt met een onding van een tekst als uitgangspunt een aantal verbazingwekkende kunststukjes heeft verricht. Al haar inspanningen ten spijt, is zij echter niet in staat geweest een liberale golf in te dammen die ons gehele sociale bouwwerk bedreigt. Met het ene compromis na het andere is deze tekst onbegrijpelijk en onleesbaar geworden. Niettemin, wat duidelijk zichtbaar blijft voor eenieder die bereid is zijn ogen open te doen, is de manier waarop de Commissie het streven naar harmonisering heeft losgelaten ten gunste van een van-geval-tot-gevalregeling van hetgeen wel of niet kan in het algemeen belang.</p>
      <p sl="fr">Zonder richtlijn over de diensten van algemeen belang en de diensten van algemeen economisch belang blijven met deze tekst grijze gebieden bestaan, die aanleiding zullen geven tot talloze gerechtelijke beroepsprocedures. Europa maakt de kloof met de burgers nog een stukje groter.</p>
    </intervention>
    <intervention id="4-078" speaker_id="photo_generic" name="Francisco Assis, Luis Manuel Capoulas Santos, Paulo Casaca, Fausto Correia, Edite Estrela, Emanuel Jardim Fernandes, Elisa Ferreira, Ana Maria Gomes, Joel Hasse Ferreira, Jamila Madeira en Manuel António dos Santos" is_mep="True" mode="written">
      <p sl="nl">De vroegere Bolkestein-richtlijn is ingrijpend gewijzigd en dat betekent een duidelijke stap vooruit op weg naar een interne dienstenmarkt.</p>
      <p sl="nl">We hebben voor het opgeknapte voorstel gestemd, omdat we van mening zijn dat het een evenwichtige ontwikkeling naar een interne dienstenmarkt in de EU garandeert. We zijn ook van mening dat het uitzonderen van diensten van algemeen belang, loterijen en onmisbare medische zorg de richtlijn evenwichtiger maakt.</p>
      <p sl="nl">In zijn huidige vorm zal de richtlijn gunstig uitpakken voor de Portugese economie, vooral omdat het oorsprongslandbeginsel niet meer van toepassing is. De inrichting van een Europese dienstenmarkt zal vele banen scheppen en deze wetstekst zal eindelijk een eind maken aan wat bekend staat als ‘sociale dumping’.</p>
      <p sl="nl">De richtlijn zal leiden tot een reductie van bureaucratische uitwassen in verschillende lidstaten en het aanbieden van diensten zal onderworpen zijn aan de regels in het land waar de dienst wordt aangeboden. Ook het feit dat uitzendwerk buiten de regeling blijft en er geen overlap bestaat met de richtlijn betreffende de detachering van werknemers, draagt bij aan evenwicht en sociale cohesie.</p>
      <p sl="nl">Al deze factoren samen brachten ons ertoe voor te stemmen.</p>
    </intervention>
    <intervention id="4-079" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb in de eerste lezing voor het voorstel voor een richtlijn betreffende diensten op de interne markt gestemd, zoals het is omgewerkt door het Europees Parlement op basis van het compromis tussen de Fractie van de Europese Volkspartij (Christen-democraten) en Europese Democraten (PPE-DE) en de Sociaal-democratische Fractie in het Europees Parlement (PSE). Ik heb grote waardering voor de aanzienlijke hoeveelheid werk die is verricht door Malcolm Harbour, die – samen met mijn vriend Jacques Toubon – de zaak voor de PPE-DE-Fractie heeft waargenomen. De behoefte aan wetgeving werd steeds dringender, omdat het anders aan de magistraten van het Europees Hof van Justitie zou worden overgelaten om het recht vast te stellen inzake de vierde fundamentele vrijheid van de Unie, die met betrekking tot de diensten.</p>
      <p sl="fr">Dankzij het compromis kan een kader worden afgebakend ter ondersteuning van het concurrentievermogen en de ontwikkeling van de dienstverleningsactiviteiten, die 70 procent van het BBP en een sterk groei- en werkgelegenheidspotentieel vertegenwoordigen, terwijl de risico's van sociale dumping worden bestreden. De president van de Franse Republiek, Jacques Chirac, maakte terecht bezwaar tegen de eerste tekst die in januari 2004 door de Commissie-Prodi werd gepresenteerd, en het Europees Parlement heeft zich naar behoren van zijn plicht als medewetgever gekweten. Dit is een overwinning voor de representatieve democratie en een mijlpaal in de opbouw van een sociale markteconomie.</p>
    </intervention>
    <intervention id="4-080" speaker_id="1985" name="Pervenche Berès" is_mep="True" mode="written">
      <p sl="fr">Na meer dan een jaar van debatten binnen de commissie en in de Europese publieke opinie heeft het Europees Parlement zich vandaag uitgesproken over de dienstenrichtlijn.</p>
      <p sl="fr">Trouw aan mijn overtuigingen en aan de belofte die ik heb gedaan aan de vele burgers die mij op deze richtlijn hebben aangesproken, heb ik in eerste instantie, samen met de gehele Franse delegatie in de Sociaal-democratische Fractie in het Europees Parlement, voor de verwerping ervan gestemd. Deze verwerping heeft het niet gehaald (153 tegen 486 stemmen).</p>
      <p sl="fr">De Franse socialisten hadden drie fundamentele eisen: uitsluiting van de diensten van algemeen economisch belang van de werkingssfeer van de richtlijn, een expliciete verwijzing naar het bestemmingslandbeginsel, en een verwijzing naar een kaderrichtlijn betreffende de openbare diensten.</p>
      <p sl="fr">Ik heb dus mijn steun verleend aan alle amendementen die erop gericht waren de werkingssfeer van de tekst in te perken en de openbare diensten er uitdrukkelijk van uit te sluiten, alsmede sectoren die van wezenlijk belang zijn voor ons sociale model, zoals daar met name zijn: onderwijs, cultuur, gezondheidszorg, enzovoorts. Deze amendementen hebben het evenmin gehaald.</p>
      <p sl="fr">Het compromis van de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement komt niet tegemoet aan mijn eisen ten behoeve van het behoud van ons Europees sociaal model, en daarom heb ik in de eindstemming tegen de tekst gestemd.</p>
      <p sl="fr">Ik merk overigens op dat de steun voor het amendement ter verwerping van de gewijzigde tekst met 215 stemmen breder was dan de uitkomst van de eerste stemming over de intrekking van de tekst liet voorzien.</p>
    </intervention>
    <intervention id="4-081" speaker_id="1566" name="Emma Bonino" is_mep="True" mode="written">
      <p sl="it">Ik heb tegen het compromis over de Bolkestein-richtlijn gestemd.</p>
      <p sl="it">Ik heb om volstrekt andere redenen tegengestemd dan de personen aan de linkerzijde van dit halfrond; hun tegenstem was een ideologische afwijzing, wat uiteindelijk neerkomt op een afwijzing van Europa.</p>
      <p sl="it">Het voorstel van de Commissie-Prodi was niet het resultaat van dokter Strangelove, maar van het Verdrag en de richtsnoeren die zijn voortgekomen uit de Europese Raad van Lissabon.</p>
      <p sl="it">Wat is er overeind gebleven?</p>
      <p sl="it">Het vrije verkeer wordt niet toegepast op diensten van algemeen belang, dus dat is er al één minder. Ook de financiële diensten blijven buiten schot - hoe kon het ook anders! Het vrije verkeer geldt niet voor juridische diensten en voor de medische zorg, en evenmin voor audiovisuele diensten - stel je voor! De fiscale diensten komen al helemaal niet in aanmerking, en ook de professionele dienstverlening niet, anders zouden notarissen, advocaten en andere beroepsbeoefenaren ontstemd kunnen raken. Ook het gokspel blijft erbuiten, want het balletje van de roulettetafel is en blijft nationaal bezit. Tot slot valt ook het vervoer buiten het toepassingsgebied van de richtlijn, maar wel is de liberalisering van de begrafenisondernemingen overeind gebleven, wat wellicht symbolische betekenis heeft.</p>
      <p sl="it">Wat betreft de oorsprongslandclausule die door velen is neergesabeld: de tekst maakt korte metten met het principe en de innoverende kracht daarvan, terwijl het in feite op zoveel andere economische sectoren van toepassing is.</p>
      <p sl="it">Vandaag zegevieren de corporatieve belangen, de angst voor de Poolse loodgieter en de hypocrisie van degenen die zeggen dat we altijd nog rekenen op het zwartwerk van immigranten. Maar op die manier graaft Europa wel zijn eigen graf.</p>
    </intervention>
    <intervention id="4-082" speaker_id="photo_generic" name="Udo Bullmann, Matthias Groote, Wolfgang Kreissl-Dörfler, Jo Leinen, Willi Piecyk en Mechtild Rothe" is_mep="True" mode="written">
      <p sl="de">De Bolkestein-richtlijn had sociale dumping en deregulering als doel. Het is de Sociaal-democratische Fractie in het Europees Parlement gelukt om dat volledig om te draaien.</p>
      <p sl="de">Het beginsel van het land van oorsprong is komen te vervallen. In plaats daarvan komt markttoegang zonder discriminatie. Nu geldt de arbeidswetgeving van de plaats waar de diensten verleend worden.</p>
      <p sl="de">De detacheringsrichtlijn blijft zonder enige beperking van kracht, en bovendien moet daar nog het een en ander aan worden verbeterd.</p>
      <p sl="de">Uitzendwerk valt niet onder de richtlijn. Wij doen een beroep op de Raad om Europese wetgeving terzake niet verder te blokkeren.</p>
      <p sl="de">Ook de diensten van algemeen belang vallen buiten het toepassingsveld. De diensten van algemeen economisch belang vallen slechts ten dele onder de richtlijn. We willen een Europese kaderrichtlijn met specifieke bepalingen voor deze essentiële sector.</p>
      <p sl="de">In het verdere wetgevingsproces moet onder andere met de volgende punten rekening worden gehouden:</p>
      <p sl="de">De basisvrijheden van de werknemers moeten voorrang hebben boven de regels van de handel, zoals is vastgelegd in de "Monti-clausule" van de EU;</p>
      <p sl="de">Aan de rechten van medezeggenschap en inspraak die in een cao of in de wet zijn vastgelegd mag niet worden getornd;</p>
      <p sl="de">De dwingende redenen van algemeen belang, zoals die in artikel 4, lid 7 bis, zijn gedefinieerd overeenkomstig de jurisprudentie van het Europees Hof van Justitie, moeten volledig worden gerespecteerd;</p>
      <p sl="de">Bestaande verplichtingen met een wettelijke grondslag ten gunste van binnenlandse en buitenlandse werknemers (verplichte bijdragen aan beroepsorganisaties, vakantiekassen, enz.) moeten zowel voor grensoverschrijdende als voor binnenlandse dienstverleners gelden;</p>
      <p sl="de">Schijnzelfstandigheid mag op geen enkele manier worden bevorderd. De regels voor openbare aanbestedingen waarin kwaliteitseisen vastgelegd zijn mogen niet worden omzeild.</p>
    </intervention>
    <intervention id="4-083" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Wij conservatieven zijn van mening dat het Handvest van de grondrechten altijd moet worden geëerbiedigd, ongeacht het onderwerp of de wettelijke bepaling in kwestie. We staan positief tegenover het Grondwettelijk Verdrag, dat dit Handvest juridisch bindend zou hebben gemaakt voor alle EU-burgers. Omdat volgens ons in de dienstenrichtlijn niet alleen maar verwezen moet worden naar de delen van dit Handvest die over arbeidswetgeving gaan, hebben we ons onthouden van stemming bij de onderwerpen in verband waarmee het Handvest wordt genoemd.</p>
    </intervention>
    <intervention id="4-084" speaker_id="2309" name="Richard Corbett" is_mep="True" mode="written">
      <p sl="nl">Ik heb niet zozeer een stem uitgebracht voor het verwerpen van de voorgestelde dienstenrichtlijn, als wel voor een drastische wijziging ervan. Wij hebben tijdens de eerste lezing naar een evenwichtige oplossing gezocht en ik denk dat wij daar voor een groot deel in geslaagd zijn. Wij willen de bureaucratische belemmeringen voor een vrij verkeer van diensten op onze Europese markten uit de weg ruimen. Wij willen daarbij echter geen situatie creëren waardoor onze sociale dienstverlening, de gezondheidszorg, de veiligheid en alle andere essentiële beschermingsfaciliteiten worden ondermijnd. Wij willen bescherming, maar geen protectionisme. Middels de gewijzigde tekst is het benodigde evenwicht tot stand gebracht dat in het oorspronkelijke ontwerp ontbrak.</p>
    </intervention>
    <intervention id="4-085" speaker_id="4558" name="Dorette Corbey" is_mep="True" mode="written">
      <p sl="nl">Op grond van artikel 16, lid 1, b en c moet nationale wetgeving onderworpen worden aan een noodzakelijkheidstoets en een proportionaliteitstoets. Dat lijkt mij een onaanvaardbare aantasting van de nationale soevereiniteit. Als mijn interpretatie van de tekst juist is, creëert dit rechtsonzekerheid en verlamt het overheden. Natuurlijk is het goed als bijvoorbeeld milieuwetgeving proportioneel is - maar dit is altijd een politieke beoordeling. Het is niet wenselijk dat de EU en het Europees hof over de schouder van de nationale politiek gaan meekijken. Afgezien van paragrafen 1 b en 1 c kan ik van harte met het compromis instemmen.</p>
    </intervention>
    <intervention id="4-086" speaker_id="28259" name="Mia De Vits" is_mep="True" mode="written">
      <p sl="nl">Ik heb in de eindstemming tegen het verslag over de dienstenrichtlijn gestemd en heb daar drie redenen voor.</p>
      <p sl="nl">1) De verbeteringen die het Parlement aan het Commissieontwerp heeft aangebracht, zijn m.i. nog niet voldoende. Een aantal sectoren uit de openbare dienstverlening, de zogenaamde diensten van algemeen economisch belang, blijven ten onrechte in het toepassingsgebied. Het ophalen van huisvuil bijvoorbeeld en waterdistributie horen niet thuis in deze dienstenrichtlijn. Bovendien moet het recht op openbare dienstverlening verankerd worden in een kaderwet.</p>
      <p sl="nl">2) Diverse stukken uit de richtlijn kunnen dubbelzinnig geïnterpreteerd worden. Er bestaat vandaag een sceptische publieke opinie over Europa en dus kan juridische onzekerheid van wetteksten gemist worden als kiespijn.</p>
      <p sl="nl">3) Dit is niet de manier om een sociaal en betrouwbaar Europa met dezelfde geharmoniseerde spelregels op de hele interne markt te maken.</p>
      <p sl="nl">Het verheugt mij nochtans dat verschillende gevoelige sectoren zoals havendiensten, de uitzendsector, ouderenzorg, gezondheidszorg en kinderopvang uit de dienstlijn zijn gesloten en bovendien de sociale verworvenheden van elk land geldig blijven, zodat sociale dumping niet mogelijk is. Ik heb de amendementen hierover ondersteund, net als alle amendementen die de tekst verbeterden en meer duidelijkheid gaven.</p>
    </intervention>
    <intervention id="4-087" speaker_id="28841" name="Antoine Duquesne" is_mep="True" mode="written">
      <p sl="fr">De aanneming van de dienstenrichtlijn betekent een aanmerkelijke vooruitgang voor de Europese Unie. Ondanks alles is het gelukt de kern van het aanvankelijke voorstel te behouden, en de aangenomen tekst zal het welslagen van de strategie van Lissabon dichterbij brengen, zoals blijkt uit de meest recente studies van de Europese Commissie.</p>
      <p sl="fr">Deze richtlijn zal de activiteit in de dienstensector stimuleren, een sector die een uitermate belangrijke bron van werkgelegenheid vormt. Dit zal een essentiële troef zijn, in het bijzonder voor de economie van België, die sterk op de diensten is georiënteerd.</p>
      <p sl="fr">Dankzij de door de Commissie interne markt en consumentenbescherming ingediende amendementen kon tegemoet worden gekomen aan de belangrijkste punten van zorg van de publieke opinie, doordat de reikwijdte van de richtlijn is verduidelijkt en een einde is gemaakt aan een langdurige campagne van desinformatie. Door het eerste voorstel voor een compromis van de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement werd het voorstel voor een richtlijn volkomen uitgehold. Gelukkig vormt het uiteindelijke compromis – ook al is het niets om enthousiast over te worden – een eerste stap in de goede richting, die beter is dan niets en die tegemoet komt aan de punten waar het de voorstanders van de richtlijn vooral om te doen is.</p>
      <p sl="fr">Het is nu aan de Raad om het uiteindelijke compromis dat het Parlement heeft bereikt, te bekrachtigen en te verbeteren.</p>
    </intervention>
    <intervention id="4-088" speaker_id="28127" name="Lena Ek" is_mep="True" mode="written">
      <p sl="sv">Vandaag gaat het Europees Parlement zeggen wat het heeft te zeggen over hoe we vrij verkeer van diensten binnen de EU tot stand moeten brengen – een van de vier vrijheden waarop onze gemeenschappelijke Europese samenwerking is gebaseerd. In een steeds verder globaliserende wereldeconomie met steeds meer concurrentie moet de Europese economie zo sterk mogelijk voor de dag komen op de gebieden waarop we concurrerend zijn. De dienstensector is zo’n gebied. De compromissen die de Fractie van de Europese Volkspartij (Christen-democraten) en Europese Democraten, en de Sociaal-democratische Fractie in het Europees Parlement hebben bereikt, bieden helaas nieuwe mogelijkheden om verder protectionisme te legitimeren, en wel zodanig dat de handel in diensten tussen buurlanden wordt belemmerd en een zeer harde slag wordt toegebracht aan de nieuwste lidstaten. Ondanks alles heb ik ervoor gekozen om vandaag voor het verwaterde voorstel te stemmen, aangezien het een eerste stap kan zijn op weg naar, zo hoop ik tenminste, een vrij verkeer van diensten – die nu al onderhevig zijn aan concurrentie – dat onze gemeenschappelijke Europese interne markt waardig is.</p>
    </intervention>
    <intervention id="4-089" speaker_id="4466" name="Ilda Figueiredo" is_mep="True" mode="written">
      <p sl="pt">Wij zijn teleurgesteld dat ons voorstel om de Bolkestein-richtlijn te verwerpen niet is overgenomen. De richtlijn behoort tot de kern van de zogenaamde Lissabon-strategie en is de hoeksteen van het neoliberalisme op het gebied van de diensten. Hij is toegesneden op de belangen van de grote concerns en het bankwezen in de EU, zoals blijkt uit de stellingname van representatieve organisaties uit deze hoek, zoals de werkgeversorganisatie UNICE.</p>
      <p sl="pt">Hoewel gezegd moet worden dat dankzij het verzet van de werknemers en het volk enkele concessies en herformuleringen afgedwongen zijn, die we gesteund hebben voor zover ze positief uitpakten, heeft de koehandel tussen de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement de hoop van al diegenen de grond in geboord die erop vertrouwden dat het Parlement kracht genoeg zou hebben een voorstel te verwerpen dat zo schadelijk voor de werknemers en het volk van de lidstaten is.</p>
      <p sl="pt">We hebben daarom tegen het voorstel als geheel gestemd en tegen veel van de specifieke punten die het bevat, vooral op de volgende terreinen:</p>
      <p sl="pt">de liberalisering van de meeste diensten, waaronder gevoelige publieke sectoren en diensten als de drinkwatervoorziening, sociale woningbouw, energiedistributie, de posterijen, wetenschappelijk onderzoek, onderwijs en opleiding, culturele diensten en beveiliging; voorstellen van onze kant om deze buiten de richtlijn te houden zijn verworpen;</p>
      <p sl="pt">het feit dat de rechtspositie van werknemers, vooral van freelancers, zwakker geworden is;</p>
      <p sl="pt">het ondergraven van de rechtsbescherming van consumenten, eindgebruikers van publieke diensten en van het milieu.</p>
    </intervention>
    <intervention id="4-090" speaker_id="4297" name="Jean-Claude Fruteau" is_mep="True" mode="written">
      <p sl="fr">De tekst die in stemming is gebracht had tot doel de totstandkoming van een daadwerkelijke interne dienstenmarkt mogelijk te maken en tegelijkertijd een voorstel voor een richtlijn te corrigeren waarvan de filosofie, gebaseerd op concurrentie tussen de sociale en fiscale wetgevingen van de lidstaten, rampzalige gevolgen zou hebben in de vorm van een nivellering naar beneden van de verschillende sociale modellen.</p>
      <p sl="fr">De eerste van deze doelstellingen mag dan bereikt zijn, dit geldt niet voor de tweede. Zeker, het Parlement heeft ertoe bijgedragen dat de lijn die in de oorspronkelijke tekst werd uitgezet, flink is bijgestuurd, door het oorsprongslandbeginsel te schrappen, de diensten van algemeen belang uit te sluiten van de werkingssfeer van de richtlijn en door het arbeidsrecht te beschermen.</p>
      <p sl="fr">Er blijven echter nog tal van grijze gebieden bestaan. Boven de diensten van algemeen economisch belang en de sociale diensten blijft een rechtstreekse dreiging van een onaanvaardbare sociale dumping hangen. Bovendien brengt het schrappen van het oorsprongslandbeginsel een juridisch vacuüm met zich mee, en te verwachten valt dat daardoor een situatie gaat ontstaan waarin de rechters van het Europees Hof van Justitie de macht krijgen om sociale wetgevingen vast te stellen, zonder garantie voor wat betreft de uitkomst en zonder democratische controle.</p>
      <p sl="fr">Om deze fundamentele redenen, en ondanks het feit dat ik blij ben met de vooruitgang die op dit terrein is geboekt, zie ik geen mogelijkheid om in te stemmen met de aan het Parlement voorgelegde eindtekst.</p>
    </intervention>
    <intervention id="4-091" speaker_id="1164" name="Bruno Gollnisch" is_mep="True" mode="written">
      <p sl="fr">De dienstenrichtlijn, zoals deze vandaag is aangenomen, blijft onaanvaardbaar, want het is niet meer dan een slecht vermomde kopie van de oorspronkelijke richtlijn.</p>
      <p sl="fr">De overgrote meerderheid van de ambachtelijke activiteiten blijft aan concurrentie onderhevig, terwijl deze sector in mijn land de belangrijkste werkgever en banenmotor is. De meest expliciete verwijzingen naar het oorsprongslandbeginsel mogen dan verdwenen zijn, er blijven terreinen waar dit schandelijke beginsel volledig of gedeeltelijk van toepassing zal zijn. De vaagheden, de grijze gebieden en de tegenstrijdigheden die overblijven zullen het Luxemburgse Hof van Justitie de macht geven om de richtlijn te interpreteren. Welnu, de uitspraken van het Hof zijn altijd in het voordeel geweest van diegenen die vinden dat bepaalde normen, met name sociale normen, een ontoelaatbare belemmering van de concurrentie vormen. De Commissie krijgt dus een excuus om aan te sturen op een harmonisering naar beneden op terreinen die niet onder haar bevoegdheid vallen, zoals de sociale bescherming of het arbeidsrecht.</p>
      <p sl="fr">Daarom, ongeacht de wijzigingen, zeg ik nee tegen de Bolkestein-richtlijn, nee tegen de absurde beginselen die eraan ten grondslag liggen, nee tegen de sociale en juridische dumping, nee tegen de vrije concurrentie die wordt opgehemeld maar werkloosheid genereert, nee tegen de aangekondigde bedrijfsverplaatsingen, nee tegen de eurocratie die weigert rekening te houden met de mening van de burgers en hun beleid door de strot blijft duwen dat zij niet willen.</p>
    </intervention>
    <intervention id="4-092" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="sv">Junilistan deelt de opvatting dat de interne markt voor diensten niet af is. We juichen de dienstenrichtlijn toe en zijn de mening toegedaan dat dienstverlenende bedrijven, ongeacht het land waar ze vandaan komen, in geen enkel EU-land mogen worden gediscrimineerd.</p>
      <p sl="sv">Het kernpunt van het debat over de dienstenrichtlijn is of het land-van-oorsprongbeginsel het leidende beginsel van de richtlijn moet zijn (artikel 16). Junilistan waardeert zowel de interne markt als nationale zelfbeschikking. De fundamentele vraag is dus: levert het land-van-oorsprongbeginsel zodanige doorslaggevende voordelen op dat we bereid zijn van nationale soevereiniteit af te zien? Het antwoord is nee.</p>
      <p sl="sv">Het land-van-oorsprongbeginsel heeft betrekking op omvangrijke, zij het strikt afgebakende, sectoren als de bouw, installatiewerk en advisering. We juichen concurrentie in deze sectoren toe, maar vinden wel dat die moet plaatsvinden onder voor alle partijen eerlijke voorwaarden. Wij vinden dat op Zweeds grondgebied Zweedse regels moeten gelden, en ondersteunen dus het zogeheten gastlandbeginsel.</p>
      <p sl="sv">We zijn ook van mening dat nationale monopolies op diensten gerespecteerd moeten worden. Welke vorm deze diensten precies aan moeten nemen, moet worden besloten op basis van een brede discussie in de afzonderlijke lidstaten.</p>
      <p sl="sv">Uit het bovenstaande volgt dat we ervoor hebben gekozen het compromis te steunen dat is voorgesteld door de Fractie van de Europese Volkspartij (Christen-democraten) en Europese Democraten, en de Sociaal-democratische Fractie in het Europees Parlement.</p>
    </intervention>
    <intervention id="4-093" speaker_id="2025" name="Françoise Grossetête" is_mep="True" mode="written">
      <p sl="fr">Ik heb voor het gewijzigde voorstel gestemd. Ik hoop dat de aanneming van de dienstenrichtlijn een einde zal maken aan de wijd verbreide misvatting dat de Europese Commissie in alles het laatste woord heeft.</p>
      <p sl="fr">Als de Europese Commissie een tekst voorstelt, betekent dit niet automatisch dat deze als zodanig van kracht wordt. Uit politieke overwegingen die werden ingegeven door electorale omstandigheden heeft men de Fransen wijsgemaakt dat dat wel het geval was. De zogenaamde Bolkestein-richtlijn is een symbool van manipulatie van de publieke opinie. Het Europees Parlement heeft vandaag laten zien dat de wetgevende macht bij de vertegenwoordigers van de burgers behoort te liggen.</p>
      <p sl="fr">Het voorstel van de Europese Commissie deugde niet. Daarom hebben wij het gewijzigd, met de bedoeling een evenwicht te vinden tussen de economische voordelen van de liberalisering van de diensten enerzijds en de absolute noodzaak om iedere vorm van sociale dumping te vermijden anderzijds.</p>
    </intervention>
    <intervention id="4-094" speaker_id="31123" name="Pedro Guerreiro" is_mep="True" mode="written">
      <p sl="pt">Een meerderheid in het Parlement heeft ingestemd met het compromis tussen de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement, dat erop gericht was essentiële aspecten van de voorgestelde richtlijn betreffende de liberalisering van diensten overeind te houden. Het compromis is dus niet verworpen, zoals wij hadden voorgesteld.</p>
      <p sl="pt">Vanwege de felle kritiek op de meest schadelijke aspecten van de voorgestelde richtlijn en de vakbondscampagne tegen aanneming van de tekst, heeft de meerderheid in het Parlement een aantal terreinen van de richtlijn uitgezonderd om daar op een later tijdstip over te beslissen en met een juridisch foefje de bepaling gemaskeerd die de regels uit het oorsprongsland van de dienstenaanbieder van toepassing verklaart.</p>
      <p sl="pt">Hoewel de ambitieuze plannen van grote concerns en financiële instellingen niet allemaal zijn verwezenlijkt, is in een groot aantal dienstenbranches, waaronder de openbare diensten, de concurrentie vergroot. Dat zal een schadelijke uitwerking hebben op de rechten van de werknemers en op de dienstverlening aan het publiek. Daarnaast wordt de soevereiniteit van de afzonderlijke landen weer een stukje verder ingeperkt, terwijl het Hof van Justitie juist een belangrijkere rol krijgt.</p>
      <p sl="pt">De richtlijn inzake de liberalisering van de diensten is nog niet aangenomen. De Raad, waarin de Portugese regering een zetel heeft, moet zijn verantwoordelijkheid nemen. Wij van onze kant zullen blijven strijden voor een verwerping van de voorgestelde richtlijn, die, als hij toch wordt aangenomen, de belangen van de werknemers en van ons land zal schaden.</p>
    </intervention>
    <intervention id="4-095" speaker_id="28215" name="Jacky Henin" is_mep="True" mode="written">
      <p sl="nl">Er zijn twee getallen waarmee eigenlijk alles is gezegd: vandaag de dag vertegenwoordigen de diensten in de Unie 70 procent van de toegevoegde waarde, terwijl ze maar 20 procent uitmaken van het intracommunautaire verkeer.</p>
      <p sl="nl">Aangezien de meerderheid van de dienstverlenende ondernemingen niet kan worden verplaatst, verplaatst men de hongerlonen en daartoe is deze Bolkestein-richtlijn uitgevonden. Het doel ervan is de lonen zoveel mogelijk omlaag te brengen, de voorzieningen op het vlak van sociale bescherming naar beneden toe gelijk te trekken, de rechten voor consumenten in te perken en de openbare diensten uit te kleden. Dat is niet eens ultraliberalisme meer, dat is totaalliberalisme.</p>
      <p sl="nl">Het compromis van de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement zou een oplossing moeten bieden voor het probleem van het oorsprongslandbeginsel, het zou de openbare diensten moeten vrijwaren van de meedogenloze wet van de markt, maar daar is geen sprake van; het leidt het er enkel toe dat de Commissie en het Hof van Justitie in de positie komen van opperste scheidsrechters. Gezien de ultraliberale gezindheid van de Commissie en het Hof van Justitie is dat hetzelfde als aan vossen de bewaking van een kippenren toevertrouwen.</p>
      <p sl="nl">Als de dienstenrichtlijn wordt aangenomen, wordt daarmee het doodvonnis getekend van de bescherming van werknemers en consumenten en van de openbare diensten in Europa.</p>
      <p sl="nl">De naties van Europa zitten niet te wachten op een richtlijn waarmee de keuzen op het gebied van sociaal en fiscaal beleid die zij democratisch hebben gemaakt tegen elkaar worden uitgespeeld.</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-096" speaker_id="2338" name="Ian Hudghton" is_mep="True" mode="written">
      <p sl="nl">Het compromispakket dat de socialistische en conservatieve fracties overeen zijn gekomen, is onduidelijk. Zo hebben de beide grote fracties bijvoorbeeld geweigerd om een volledige uitsluiting van de sociale diensten van de werkingssfeer van de richtlijn te ondersteunen. Dat heeft tot grote bezorgdheid geleid bij veel mensen die in de gezondheidszorg werkzaam zijn. Zij hebben echter wel sociale diensten "zoals diensten voor sociale huisvesting, kinderverzorging en gezinshulp" van die werkingssfeer uitgesloten. Deze niet-uitputtende lijst van een aantal sociale diensten zorgt voor rechtsonzekerheid. Het is daardoor ook onmogelijk om te beoordelen welke sociale diensten naast die huisvesting, kinderzorg en gezinshulp, door de richtlijn beïnvloed zullen worden.</p>
      <p sl="nl">In het compromis zijn belangrijke sectoren als onderwijs, water en cultuur niet duidelijk van de werkingssfeer uitgesloten. Aangezien de lidstaten geen voorwaarden mogen stellen met het oog op consumentenbescherming, vormt dit compromis ook een bedreiging van de consumentenrechten.</p>
      <p sl="nl">Daarom heb ik tegen het geamendeerde verslag gestemd.</p>
    </intervention>
    <intervention id="4-097" speaker_id="1904" name="Karin Jöns" is_mep="True" mode="written">
      <p sl="de">Het voorstel van de Commissie voor een dienstenrichtlijn had sociale dumping en deregulering als doel. Ik ben blij dat mijn fractie erin geslaagd is om dat volledig om te draaien.</p>
      <p sl="de">Het beginsel van het land van oorsprong is komen te vervallen. In plaats daarvan komt markttoegang zonder discriminatie. Bovendien geldt nu de arbeidswetgeving van de plaats waar de diensten verleend worden. Het is ook belangrijk dat de detacheringsrichtlijn zonder enige beperking geldig blijft, en dat uitzendwerk niet onder deze richtlijn valt. Wij doen een beroep op de Raad om Europese wetgeving terzake niet verder te blokkeren.</p>
      <p sl="de">Ik ben blij dat de diensten van algemeen belang uit het toepassingsgebied van de richtlijn zijn gehaald. Daarentegen betreur ik dat de diensten van algemeen economisch belang ten dele nog onder de richtlijn vallen. Het is de hoogste tijd om in een Europese kaderrichtlijn specifieke bepalingen vast te leggen voor deze belangrijke sector.</p>
      <p sl="de">In het verdere wetgevingsproces moet vooral met de volgende punten rekening worden gehouden:</p>
      <p sl="de">De basisvrijheden van de werknemers moeten voorrang hebben boven de regels van de handel. Er mag niet worden getornd aan de werknemersrechten inzake medezeggenschap en inspraak die in een cao of in de wet zijn vastgelegd;</p>
      <p sl="de">De dwingende redenen van algemeen belang, zoals die in artikel 4, lid 7 bis, zijn gedefinieerd overeenkomstig de jurisprudentie van het Europees Hof van Justitie, moeten volledig worden gerespecteerd;</p>
      <p sl="de">Bestaande verplichtingen met een wettelijke grondslag ten gunste van binnenlandse en buitenlandse werknemers (verplichte bijdragen aan beroepsorganisaties, vakantiekassen, enz.) moeten zowel voor grensoverschrijdende als voor binnenlandse dienstverleners gelden.</p>
    </intervention>
    <intervention id="4-098" speaker_id="4542" name="Timothy Kirkhope" is_mep="True" mode="written">
      <p sl="nl">Ikzelf ben, net als mijn Britse conservatieve collega’s, al heel lang een overtuigd voorstander van maatregelen om de interne markt in de Europese Unie te voltooien. De liberalisering van diensten op de interne markt is een grote stap op weg naar dit doel, en hierdoor krijgt de succesvolle Britse dienstensector vele nieuwe mogelijkheden om in de toekomst verder te groeien.</p>
      <p sl="nl">Hoewel wij vandaag onze steun aan het definitieve pakket hebben gegeven, zijn wij teleurgesteld dat de kans niet is aangegrepen om een echte liberaliseringsrichtlijn tot stand te brengen. Wij roepen de Raad en de Britse minister-president dan ook op onverwijld maatregelen te nemen om deze richtlijn te verbeteren.</p>
      <p sl="nl">Als wij tegen dit onvolmaakte pakket zouden stemmen. leveren wij een bijdrage aan het bankroet ervan. Dat zou ook koren op de molen zijn van links in Europa, dat op grond van ideologische overwegingen tegen liberalisering, vrije markten en economische hervormingen gekant is. De Europese economie heeft dringend behoefte aan liberalisering en wij zullen ons daar ook tijdens de tweede lezing in dit Parlement sterk voor blijven maken.</p>
    </intervention>
    <intervention id="4-099" speaker_id="4531" name="Jean Lambert" is_mep="True" mode="written">
      <p sl="en">Ik heb tegen dit verslag gestemd, omdat het definitieve resultaat naar mijn mening op een aantal gebieden de vereiste duidelijkheid ontbeert. Zo is bijvoorbeeld niet duidelijk dat wij het zogeheten oorsprongslandbeginsel hebben geschrapt: in de praktijk is gewoon niet duidelijk welke regelgeving er van toepassing is op bedrijven die op tijdelijke basis grensoverschrijdende diensten willen aanbieden. Het is eveneens niet duidelijk waar de scheidslijn ligt voor diensten die door een particuliere dienstverlener of onderaannemer als een openbare dienst worden aangeboden. Ik sta overigens wel positief tegenover het schrappen van de mobiliteit van patiënten uit de richtlijn - die hoort daar sowieso niet in thuis. Eigenlijk is het allesomvattende voorstel van de Commissie onverstandig en weinig doordacht. Ik zie dan ook uit naar het nieuwe, ingrijpend gewijzigde voorstel.</p>
    </intervention>
    <intervention id="4-100" speaker_id="2057" name="Carl Lang" is_mep="True" mode="written">
      <p sl="fr">Sinds de Europese Raad van Lissabon van maart 2000, waar Frankrijk werd vertegenwoordigd door Jacques Chirac en Lionel Jospin, en waarvan de lijn werd voortgezet met de werkzaamheden van de Raad Interne Markt en de parlementaire verslagen-Berger en -Harbour, die zijn aangenomen met de volledige steun van de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement, zijn de Europese liberalen, conservatieven en socialisten de werkelijke gangmakers achter de zogenaamde Bolkestein-richtlijn.</p>
      <p sl="fr">Wat deze materie betreft was deze Raad niet meer dan het onverdunde uitvloeisel van de ideologie van een politieke klasse die gebrand is op een zo snel mogelijke totstandbrenging van de interne dienstenmarkt.</p>
      <p sl="fr">Gelukkig hebben de Nederlandse en de Franse bevolking, door op de bres te springen voor hun sociale verworvenheden en de Europese Grondwet te verwerpen, zand geworpen in de helse machine van de ongebreidelde liberalisering van de diensten.</p>
      <p sl="fr">Links heeft zich verstrikt in het pro-Europese liberalisme en verdrinkt nu in een zee van pathetische verwarring en interne tegenstellingen.</p>
      <p sl="fr">In de voorliggende gewijzigde versie van de dienstenrichtlijn is slechts de vorm veranderd maar blijft de inhoud ongemoeid. Dit is een slechte richtlijn, gewijzigd of niet, omdat de voorgestelde strategie voor de interne markt intrinsiek schadelijk is.</p>
      <p sl="fr">Op grond van sociale en nationale overwegingen zeggen wij dus "nee" tegen het verslag-Gebhardt.</p>
    </intervention>
    <intervention id="4-101" speaker_id="1023" name="Jean-Marie Le Pen" is_mep="True" mode="written">
      <p sl="fr">De stemming over de Europese Grondwet van 29 mei 2005 heeft op politiek en sociaal gebied de lont in het kruitvat gestoken.</p>
      <p sl="fr">Het werkelijke plan B was namelijk de intrekking van de Bolkestein-richtlijn. Zonder het "nee" van de referenda in Frankrijk en Nederland zouden de socialisten, de groenen, de UMP en de UDF, allen voorstanders van de Europese Grondwet en van meer concurrentie in Europa, zich niet zo resoluut tegen het oorsprongslandbeginsel en tegen de aanvallen op de commerciële en niet-commerciële openbare diensten hebben gekeerd.</p>
      <p sl="fr">Het enige doel van deze politieke komedie, deze mediashow, was de ommezwaaien van de Parti Socialiste te doen vergeten, de partij die onder Lionel Jospin La Poste, Electricité de France en France Télécom heeft geliberaliseerd. In deze affaire achten wij de liberalen geen haar beter dan de traditionele of post-marxisten en internationalisten: allen zijn ze medeverantwoordelijk, allen zijn ze medeschuldig. Alleen de nationale structuur die wij voorstaan kan ons beschermen tegen Bolkestein, Mittal Steel of de vijandelijke overnameboden van multinationals of Amerikaanse pensioenfondsen.</p>
      <p sl="fr">Europa is diep verdeeld over de dienstenrichtlijn terwijl het wacht totdat de algemene WTO-overeenkomst over de dienstenhandel iedereen weer op één lijn brengt in naam van de vrije concurrentie en de almachtige markt.</p>
    </intervention>
    <intervention id="4-102" speaker_id="2066" name="Fernand Le Rachinel" is_mep="True" mode="written">
      <p sl="fr">De dienstenrichtlijn, de beruchte Bolkestein-richtlijn, is een machine voor het produceren van werkloosheid. Dankzij het Franse referendum over de Europese Grondwet konden de Fransen erachter komen welke ultraliberale en banenvernietigende filosofie erachter school. Vandaag heeft deze richtlijn weliswaar wat cosmetische veranderingen ondergaan, maar de inhoud blijft ongewijzigd.</p>
      <p sl="fr">Dat het begrip oorsprongslandbeginsel is geschrapt, wil nog niet zeggen dat daarmee ook de vrijheid van dienstverlening van tafel is. Wat hier gebeurt, is allemaal slechts een grote schijnvertoning om door te kunnen drukken wat liberalen, conservatieven en linksen, allemaal even fanatiek pro-Europees, gedurende bijna twee jaar sluw hebben beraamd samen met hun nationale regeringen. Of het nu gaat om de Bolkestein-richtlijn, om de dienstenrichtlijn of het verslag-Gebhardt, al deze teksten waarover de fracties in het Europees Parlement polemieken hebben gevoerd en uiterst moeizame compromissen hebben gesloten zijn in wezen inwisselbaar en dienen met kracht te worden verworpen.</p>
      <p sl="fr">We zijn mordicus tegen deze ultraliberale en antinationale visie op de interne dienstenmarkt, die uiteindelijk slechts een doel dient, namelijk om onder het mom van "vrije, onvervalste concurrentie" onze Franse ambachten en kleine ondernemingen te vernietigen.</p>
    </intervention>
    <intervention id="4-103" speaker_id="1708" name="Marie-Noëlle Lienemann" is_mep="True" mode="written">
      <p sl="fr">Ik heb tegen deze tekst gestemd, omdat deze ondanks enkele verbeteringen ten opzichte van het voorstel van de heer Bolkestein, ons sociale model op meerdere fronten ernstig bedreigt.</p>
      <p sl="fr">Het oorsprongslandbeginsel is slechts formeel en niet daadwerkelijk losgelaten, want door het juridische vacuüm van de tekst wordt het via de achterdeur weer binnengelaten – namelijk via de feitelijke toepassing van het Verdrag van Rome en het nabijheidsbeginsel – en worden aan het Hof van Justitie de beslissingen overgelaten die eigenlijk de wetgever op zich zou moeten nemen, met de toepassing van het bestemmingslandbeginsel. De diensten van algemeen economisch belang blijven binnen de werkingssfeer van de richtlijn, hetgeen een bedreiging vormt voor de publieke diensten, die het in Europa toch al zwaar te verduren hebben. De stemmingen hebben de heersende ultraliberale gezindheid bevestigd.</p>
      <p sl="fr">De lidstaten worden van de middelen beroofd die ze nodig hebben om bepaalde beroepen te reguleren en de toepassing van de richtlijnen doelmatig te controleren, zoals de richtlijn over de detachering van werknemers, die toch al een zwakke bescherming is tegen sociale dumping.</p>
      <p sl="fr">Wat de Europese Unie nodig heeft, is een alternatief plan dat voorziet in harmonisering naar boven van de regelgeving op sociaal en milieugebied en de regelgeving voor de consumentenbescherming, en in uitsluiting van de openbare diensten, die een beschermende kaderrichtlijn behoeven.</p>
    </intervention>
    <intervention id="4-104" speaker_id="1186" name="Astrid Lulling" is_mep="True" mode="written">
      <p sl="fr">Wie het maar wilde horen heb ik laten weten dat ik voor een compromis ben, maar ik ben niet bereid voor gek versleten te worden.</p>
      <p sl="fr">Ik ben voor het oorsprongslandbeginsel. De onderhandelaars van mijn fractie hebben mij beloofd dat de herziene bewoording, waarin wordt bepaald dat de lidstaten het recht van de dienstverleners om een dienst te verlenen in een andere lidstaat dan die waarin zij zijn gevestigd, in acht moeten nemen, identiek is aan dit beginsel. Als dat inderdaad zo is, dan kan ik voor het compromis stemmen. Tegelijkertijd schreeuwen de onderhandelaars van de Sociaal-democratische Fractie in het Europees Parlement echter van de daken dat het hun gelukt is dit beginsel, waarin zij ten onrechte de kiem zien van alle economische en sociale kwaden, uit de weg te ruimen.</p>
      <p sl="fr">De verdwijning van het oorsprongslandbeginsel uit artikel 16 zou leiden tot rechtsonzekerheid voor de dienstverlener, die maar moet aanmodderen onder het gezag van het Hof van Justitie.</p>
      <p sl="fr">Bovendien, de vrijwaringsclausules in paragraaf 3 gaan verder dan het jurisprudentierecht en geven de indruk dat men de toepassing van het recht van het bestemmingsland kan eisen op basis van louter "noodzakelijkheid", zonder enige toetsing op het punt van evenredigheid en non-discriminatie. De hieruit voortvloeiende vaagheid met betrekking tot deze essentiële bepalingen maakt dat ik bepaalde gedeelten van de compromistekst over artikel 16 mijn steun onthoud.</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-105" speaker_id="4273" name="Cecilia Malmström" is_mep="True" mode="written">
      <p sl="sv">De dienstensector is belangrijk, en ik had graag een grotere stap voorwaarts gezien op deze belangrijke markt. Helaas is de stemming van vandaag slechts een bescheiden stap, en dat betreur ik. Een onzalig verbond tussen de conservatieven en de sociaal-democraten effent het pad voor protectionistische zones en juridische geschillen, en zal de dienstenmarkt beperken. Door deze ontwikkelingen gaan Europese werknemers en consumenten erop achteruit. Ik betreur het dat we een signaal aan de nieuwe lidstaten afgeven dat er nog steeds een mentaliteit van ‘wij’ en ‘zij’ heerst. Ik heb met grote aarzeling voor het voorstel gestemd, dat in elk geval een kleine stap vooruit inhoudt voor de dienstenmarkt.</p>
    </intervention>
    <intervention id="4-106" speaker_id="4560" name="Toine Manders" is_mep="True" mode="written">
      <p sl="nl">De richtlijn zoals het Parlement die nu heeft aangenomen, verplicht de lidstaten allerlei obstakels te elimineren die het vrije verkeer van diensten nu nog belemmeren. Met name voor het MKB is dit een stap voorwaarts. Daarom heb ik voor het compromis gestemd.</p>
      <p sl="nl">Met het herbenoemen van het land van oorsprongbeginsel verdwijnt dit niet uit het Verdrag, tenzij we het bestaan van de interne markt ontkennen. Ik heb vertrouwen dat de Commissie en de Raad als reactie hierop met een beter voorstel komen.</p>
      <p sl="nl">Ik had de dienstenmarkt liever nog verder willen liberaliseren en ben dan ook teleurgesteld over de opstelling van de socialisten en de christen-democraten: alleen de liberalen hebben van meet af aan een duidelijk signaal afgegeven dat zij de vrijemarktwerking in Europa steunen en de interne markt verder willen liberaliseren. Zowel de socialisten als de christen-democraten hebben hun ziel verkocht om de vakbonden te plezieren ten koste van de consumenten! Met protectionisme zetten we de welvaart van onze kinderen op het spel.</p>
    </intervention>
    <intervention id="4-107" speaker_id="966" name="Jean-Claude Martinez" is_mep="True" mode="written">
      <p sl="fr">Al 50 jaar lang is de vrijheid van grensoverschrijdende dienstverlening een van de vier fundamentele vrijheden van de eenheidsmarkt. Het Hof van Justitie heeft dit bevestigd door een oorsprongslandbeginsel te erkennen. Voor de blinden onder ons werd in de Algemene Overeenkomst inzake de handel in diensten, die in april 1994 in Marrakech werd ondertekend, wereldwijd een "modus 4" vastgesteld voor de verlening van diensten, in de vorm van grensoverschrijdende dienstverlening, dat wil zeggen van tijdelijke omschakeling naar de sociale-dumpingomstandigheden van het land van oorsprong.</p>
      <p sl="fr">De leiders van Europa doen nu net alsof ze met dit aloude beginsel met iets nieuws komen, terwijl dit oorsprongslandbeginsel de Europese economieën al jaren teistert. Als we het op Franse leest geschoeide Europese sociale model met zijn pensioenen, gezondheidsbescherming, gratis onderwijs, postkantoren, treinen en ziekenhuizen willen handhaven, vereist dit niet alleen dat we weigeren dat werknemers het laagst mogelijke loon betaald krijgen in de sociaal gezien meest achtergebleven landen, maar ook dat we het concept afwijzen van een markt zonder douanebescherming, want dat is de werkelijke oorzaak van sociale dumping. De regel van het oorsprongslandbeginsel is daarvan slechts een symptoom. De kiem van dit sociale kankergezwel, de eerste kwaadaardige cel, is het concept van de eenheidsmarkt zonder de veiligheidssluizen van de douanerechten. De regel van het land van oorsprong is niet meer dan een uitzaaiing.</p>
    </intervention>
    <intervention id="4-108" speaker_id="1403" name="David Martin" is_mep="True" mode="written">
      <p sl="en">Ik ben verheugd over de uitslag van deze historische stemming over de interne markt voor diensten. Dit is een illustratie van het vermogen van het Europees Parlement om ingewikkelde wetgeving tot een goede einde te brengen en om cruciale verbeteringen tot stand te brengen die rekening houden met de bezorgdheid die er onder de mensen in onze samenleving heerst. In dit geval heeft dat ertoe geleid dat de rechten van werknemers en consumenten niet worden aangetast door deze ambitieuze en toekomstgerichte wetgeving.</p>
      <p sl="en">Door mijn stem te geven aan de gewijzigde dienstenrichtlijn steun ik maatregelen die een evenwicht waarborgen tussen het creëren van een interne markt en het beschermen van de sociale rechten van werknemers en onze cruciale openbare diensten.</p>
      <p sl="en">Het openstellen van de markt voor diensten is niet alleen een kwestie van het verruimen van de mogelijkheden voor grote ondernemingen. Het gaat ook om het scheppen van banen en het creëren van potentiële economische voordelen voor consumenten en producenten; daarmee is een bedrag van rond de 30 miljard euro gemoeid. Dankzij deze wetgeving krijgen kleine en middelgrote ondernemingen de kans om grensoverschrijdende diensten aan te bieden, waardoor zij nu eindelijk kunnen profiteren van de unieke regionale integratie die een Unie van 25 lidstaten biedt zonder dat zij dure juridische procedures bij het Hof aanhangig hoeven te maken.</p>
      <p sl="en">Gezien de uitdagingen die de bloeiende dienstenmarkten in derde landen, zoals in India en China, met zich meebrengen, kan Europa er niet langer omheen: het moet deze kans aangrijpen om zijn concurrentiepositie in deze dynamische en groeiende sector te verbeteren.</p>
    </intervention>
    <intervention id="4-109" speaker_id="2173" name="Arlene McCarthy" is_mep="True" mode="written">
      <p sl="en">Als voorzitter van de Commissie interne markt en consumentenbescherming verwelkom ik de historische stemming van vandaag om de dienstenmarkt in heel Europa open te stellen. Dit is het laatste stukje in de puzzel van de voltooiing van de interne markt. Veel te lang is het voor kleine en middelgrote ondernemingen door allerlei belachelijke bureaucratische belemmeringen onmogelijk geweest om in andere lidstaten van de Europese Unie zaken te doen. Op dit moment zijn er bij het Europees Hof van Justitie 53 zaken aanhangig omdat bedrijven hun recht willen halen om hun diensten in overeenstemming met het Verdrag in heel Europa aan te bieden. Het is dan ook de hoogste tijd om adequate regelgeving uit te vaardigen voor het functioneren van de dienstenmarkt. Het Parlement heeft geluisterd naar de angsten en zorgen van de mensen. Op basis daarvan heeft het ervoor gezorgd dat het vrije verkeer van diensten niet tot een aantasting van de arbeidsvoorwaarden en consumentenrechten van de burgers leidt. Wij willen dat er een einde komt aan het protectionisme, niet aan de bescherming van mensen en burgers. Wij geven graag onze stem en steun aan dit compromis, omdat het een waarborg vormt voor dat belangrijke evenwicht tussen de belangen van de burgers in de hele EU.</p>
    </intervention>
    <intervention id="4-110" speaker_id="photo_generic" name="Kartika Tamara Liotard en Erik Meijer" is_mep="True" mode="written">
      <p sl="nl">De inzet van voormalig commissaris Bolkestein was dat goede wetten en goede collectieve arbeidsovereenkomsten, zoals die bestaan in sommige lidstaten van de EU, een permanente concurrentie moeten aangaan met de slechte regelingen in andere lidstaten. Bestaande verschillen worden gemaakt tot een concurrentiefactor, met de bedoeling dat steeds de slechtste wint. Deze extreem neoliberale maatregel zou alle verworvenheden die de arbeidersbeweging in een eeuw van strijd heeft bereikt, kapot maken.</p>
      <p sl="nl">Dankzij de massale actie van de vakbeweging en andere organisaties zal de richtlijn er in die vorm niet komen. In plaats daarvan komt er nu een onduidelijk compromis van de grootste parlementsfracties. Omdat dit parlement geen heldere keuzes maakt, zal straks veel worden overgelaten aan de interpretatie van het Hof van Justitie. Dat kan dan mogelijk alsnog kiezen voor het uiterst omstreden oorsprongslandbeginsel. Wij, afgevaardigden van de Socialistische Partij in Nederland, zijn niet betrokken bij dit compromis. Wij kiezen voor volledige verwerping, maar zolang de richtlijn nog niet volledig is ingetrokken ondersteunen wij alle wijzigingsvoorstellen die de vakbeweging als een verbetering beschouwt. Ondertussen gaat de strijd voort die wij samen met de vakbeweging voeren tegen alle pogingen van werkgevers om mensen tegen een lager loon te kunnen aanstellen</p>
    </intervention>
    <intervention id="4-111" speaker_id="4519" name="Claude Moraes" is_mep="True" mode="written">
      <p sl="en">De Labour-afgevaardigden in dit Parlement hebben vóór de gewijzigde dienstenrichtlijn gestemd om een einde te maken aan het protectionisme en om de bescherming van werknemers en werkgelegenheid te waarborgen.</p>
      <p sl="en">Het compromis dat nu op tafel ligt, is uitvoerig besproken om een optimaal resultaat te creëren voor werknemers en bedrijven in het Verenigd Koninkrijk.</p>
      <p sl="en">De markten in het Verenigd Koninkrijk zijn al opengesteld voor andere lidstaten van de EU. Wij moeten er nu voor zorgen dat de bedrijven, inclusief de Londense bedrijven in mijn eigen kiesdistrict, op een eerlijke manier de concurrentie in de rest van het Verenigd Koninkrijk kunnen aangaan.</p>
      <p sl="en">De Labour-afgevaardigden hebben zich veel inspanningen getroost om ervoor te zorgen dat er in het compromis op een serieuze en oprechte manier rekening wordt gehouden met de twijfels die de vakbonden in het Verenigd Koninkrijk hebben geuit over de arbeidsvoorwaarden.</p>
    </intervention>
    <intervention id="4-112" speaker_id="28249" name="Tobias Pflüger" is_mep="True" mode="written">
      <p sl="de">Het is en blijft ons doel om de dienstenrichtlijn onderuit te halen. Vandaag is een "compromis" tussen de sociaal-democraten en de conservatieven in het Europees Parlement goedgekeurd - met 395 stemmen voor en 215 stemmen tegen - dat bepaald niet alleen maar ondeugdelijk is. De sociaal-democraten hadden van tevoren al heel wat schandelijke concessies gedaan aan de conservatieven, en kort voor de finish kwamen er nog een paar bij. Het "sociaal beleid" en de "consumentenbescherming" zijn bijvoorbeeld niet uit het toepassingsgebied van de richtlijn verwijderd, nadat al eerder was besloten om de "diensten van algemeen economisch belang" onder de vrijheid van dienstverlening te laten vallen. Dat is volstrekt onaanvaardbaar.</p>
      <p sl="de">De tekst die nu is goedgekeurd is de facto niet alleen een vrijbrief voor sociale dumping in Europa, maar ook een slag in het gezicht van de vakbonden, van de actievoerders voor sociale rechtvaardigheid en van al degenen die de afgelopen dagen, weken en maanden hebben gedemonstreerd tegen de Bolkestein-richtlijn. Vooral de houding van de Duitse sociaal-democraten was buitengewoon beschamend. In tegenstelling tot hun Franse collega´s hebben zij de Bolkestein-richtlijn met blinde trouw verdedigd en de burgers die zij vertegenwoordigen aan de vijand uitgeleverd.</p>
      <p sl="de">De strijd tegen de richtlijn voor sociale dumping in Europa is echter nog maar net begonnen. In de komende maanden moeten we nog harder strijden tegen de plannen van de Commissie, de regeringen en de asociale grote coalitie in Europa.</p>
    </intervention>
    <intervention id="4-113" speaker_id="4461" name="Luís Queiró" is_mep="True" mode="written">
      <p sl="pt">Het besluit om dienstverleners de vrijheid te geven in elke gewenste lidstaat te opereren en daarvoor geen hindernissen op te werpen dient de belangen van consumenten, werknemers, dienstverleners en Europa als geheel.</p>
      <p sl="pt">De dienstenmarkt heeft het grootste groei- en ontwikkelingspotentieel van alle vormen van bedrijvigheid in Europa, en wij zijn voorstander van hervormingen die deze bedrijvigheid stimuleren en tegelijkertijd de rechten beschermen van werknemers, consumenten en het bedrijfsleven, vooral het midden- en kleinbedrijf, dat doorgaans het meest van bestuurlijke, politieke en economische hindernissen te leiden heeft.</p>
      <p sl="pt">Ik steun dit verslag, omdat ik een voorstander ben van volledige vrijheid inzake het opzetten en aanbieden van diensten in de EU. Als men vrijelijk goederen en diensten in een andere lidstaat in kan kopen, kun je dienstverleners met goed recht niet verbieden zich elders te vestigen, mits ze zich daarbij aan een aantal regels houden, vooral samenhangend met het publieke domein en sociale kwesties, regels die in de aangenomen versie hun geldigheid behouden.</p>
      <p sl="pt">De uiteindelijke tekst mag dan een compromis zijn – en een fractie met verantwoordelijkheden als de Fractie van de Europese Volkspartij (Christen-democraten) en Europese Democraten moet wel compromissen sluiten –, het is evengoed een evenwichtig resultaat en, nog belangrijker, een duidelijk teken dat het Parlement voorstander is van een economie die meer banen genereert en die effectiever, eerlijker en concurrerender is.</p>
    </intervention>
    <intervention id="4-114" speaker_id="4253" name="Frédérique Ries" is_mep="True" mode="written">
      <p sl="fr">Het Europees Parlement heeft vandaag, met zijn stemming over de zogenaamde Bolkestein-richtlijn, beslist geschiedenis geschreven voor wat betreft de Europese parlementaire democratie.</p>
      <p sl="fr">Met deze stemming zijn we erin geslaagd het onverenigbare te verenigen – namelijk de standpunten van Frankrijk en Polen, de standpunten van het EVV en van de UNICE, de standpunten van de progressieve socialisten en de niet-dogmatische liberalen – en daarmee hebben we een stap vooruit gezet in de richting van een Europa van de burgers, een Europese Unie die sociale dumping onvoorwaardelijk bestrijdt maar tegelijkertijd niet nalaat de protectionistische belemmeringen voor vrije dienstverlening en vrije vestiging uit de weg te ruimen.</p>
      <p sl="fr">Ja, ons Parlement komt sterker uit deze stemming. Het heeft niet alleen zijn rol als wetgever ten volle vervuld – door het oorsprongslandbeginsel te schrappen bijvoorbeeld – maar het heeft bovendien weten te vermijden in de val te lopen die was opgezet door een coalitie van eurosceptici en neezeggers met koudwatervrees. Deze laatsten lijken, getroffen door geheugenverlies, vergeten te zijn dat wij op 1 juni 2004 de Europese hereniging hebben gevierd.</p>
      <p sl="fr">Door de nadruk te leggen op de politiek van de uitgestoken hand richting onze vrienden uit de tien nieuwe lidstaten hebben we zojuist niet meer en niet minder dan een nieuwe Berlijnse muur omvergeworpen – ditmaal in ons hoofd, en moge dit nog lang zo blijven!</p>
    </intervention>
    <intervention id="4-115" speaker_id="28402" name="José Albino Silva Peneda" is_mep="True" mode="written">
      <p sl="pt">Het voorstel voor een richtlijn ter liberalisering van diensten is de tastbare uitwerking van een idee dat bijna vijftig jaar oud is. Een van de vroegste prioriteiten van de Europese Unie was immers dat de vrijheid van diensten een van de speerpunten van het Europese project zou worden.</p>
      <p sl="pt">De gevonden oplossing betekent een overwinning voor de Europese democratie en beëindigt een impasse die tot voor kort voor onoverkomelijk werd gehouden. Als deze overeenstemming niet bereikt was, hadden we jarenlang in een situatie verkeerd waarin niemand zijn vingers aan dit onderwerp durfde te branden, wat een ongunstig effect op de economische groei en de werkgelegenheid gehad zou hebben.</p>
      <p sl="pt">Het wegnemen van een aantal administratieve en bureaucratische belemmeringen voor het vrije verkeer van personen en diensten maakte op zich de aanvaarding van de richtlijn al de moeite waard.</p>
      <p sl="pt">Kleine en middelgrote ondernemingen zullen hier het sterkst van profiteren, aangezien ze bij hun pogingen activiteiten te ontplooien in een buurland niet langer geconfronteerd zullen worden met frustraties. Tot nu toe dienden ze, met een kantoor of dochteronderneming, gevestigd te zijn in het bestemmingsland. Ook moesten ze zich eerst bij een bepaalde overheidsinstantie laten registreren of aantonen dat ze de landstaal machtig waren. Met deze richtlijn komt er een eind aan die tijden.</p>
    </intervention>
    <intervention id="4-116" speaker_id="4751" name="Bart Staes" is_mep="True" mode="written">
      <p sl="nl">Wie het debat over de dienstenrichtlijn nauwgezet heeft gevolgd, moet zich erover verbazen dat het compromis tussen conservatieven en sociaal-democraten op verschillende manieren wordt uitgelegd. Een groep ter rechterzijde verdedigt het compromis omdat het "het principe van het oorsprongslandbeginsel NIET aantast", terwijl de linkerzijde het beschouwt als "een definitief komaf met datzelfde oorsprongslandbeginsel".</p>
      <p sl="nl">Flagrante tegenspraak dus. Dit compromis maakt bovendien niet duidelijk in welke mate lidstaten harde voorwaarden voor de verstrekking van bepaalde diensten op hun grondgebied kunnen opleggen en zo sociale dumping voorkomen.</p>
      <p sl="nl">Daar komt bij dat EVP en PSE de verwijzing naar sociaal beleid en consumentenbescherming hebben geschrapt.</p>
      <p sl="nl">Wel positief is dat het Parlement erin is geslaagd een hele reeks diensten van het toepassingsgebied uit te sluiten. Daartegenover staat dat diensten van algemeen economisch belang nog in hoge mate onder de richtlijn vallen.</p>
      <p sl="nl">De herwerkte Bolkestein-richtlijn bevat hoe dan ook veel juridische onduidelijkheden en zal dus opnieuw veel rechtszaken voor het Europees Hof van Justitie veroorzaken. De herwerkte tekst biedt zeker niet de nodige transparantie en rechtszekerheid.</p>
      <p sl="nl">Voor de groenen waren de uitsluiting van de diensten van algemeen economisch belang en de verwijdering van het oorsprongslandbeginsel in de eindtekst cruciale punten. Aan onze wensen op dit punt is niet tegemoetgekomen. Daarom heb ik uiteindelijk tegen gestemd.</p>
    </intervention>
    <intervention id="4-117" speaker_id="28584" name="Georgios Toussas" is_mep="True" mode="written">
      <p sl="el">De afgevaardigden van de Griekse Communistische Partij in het Europees Parlement hebben tegen de richtlijn betreffende diensten op de interne markt gestemd, die bekend staat als de Bolkestein-richtlijn.</p>
      <p sl="el">Wij verwerpen de schandelijke overeenkomst tussen de Fractie van de Europese Volkspartij (Christen-democraten) en Europese Democraten en de Sociaal-democratische Fractie in het Europees Parlement, gesteund door de Fractie Alliantie van Liberalen en Democraten voor Europa, die op het commando van de UNICE voor dit misbaksel van een richtlijn over de liberalisering van diensten hebben gestemd.</p>
      <p sl="el">De amendementen die de Europese Volkspartij, de sociaal-democraten en de liberalen hebben voorgesteld en aangenomen, hebben het reactionaire karakter van de richtlijn nog versterkt, want:</p>
      <p sl="el">a) zij verruimen de ongebreidelde vrijheid van de monopolisten op het vlak van diensten met de mogelijkheid zich te vestigen in landen met een "aantrekkelijk ondernemingsklimaat" – belastingvrijstellingen, lage normen voor diensten, goedkope en rechteloze arbeidskrachten, geen cao's, enzovoort – om zo hun winsten te maximaliseren;</p>
      <p sl="el">b) zij brengen en zware slag toe aan de diensten van openbaar en maatschappelijk belang (onderwijs, water- en afvalbeheer, opslag van gevaarlijke stoffen, posterijen, culturele diensten, sociale bescherming, enzovoort), die worden geprivatiseerd en volledig onder controle van de monopolisten komen;</p>
      <p sl="el">c) zij brengen de elementaire sociale en arbeidsrechten van de werknemers in gevaar – cao's, verzekeringen en pensioenen, het kostbare recht op staking, dat via zware klassenstrijd is verkregen;</p>
      <p sl="el">d) zij leveren de dienstenmarkt over aan het monopolistische kapitaal, met rampzalige gevolgen voor kleine bedrijven en zelfstandigen, terwijl de kwaliteit en de prijzen van diensten worden bepaald door de onstilbare honger van het kapitaal naar buitensporige winst.</p>
    </intervention>
    <intervention id="4-118" speaker_id="4544" name="Diana Wallis" is_mep="True" mode="written">
      <p sl="en">Ik heb tegen het opnemen van een nieuwe overweging 13 ter in de dienstenrichtlijn gestemd. In die overweging wordt namelijk gesteld dat consumenten altijd terug kunnen vallen op de bescherming van de consumentenwetgeving in hun eigen lidstaat. Een dergelijke toezegging is misleidend en komt niet overeen met de feitelijke juridische positie van consumenten.</p>
    </intervention>
    <intervention id="4-119" speaker_id="4276" name="Anders Wijkman" is_mep="True" mode="written">
      <p sl="sv">Vandaag heeft het Europees Parlement gestemd over een van de belangrijkste wetgevingsaangelegenheden die we ooit behandeld hebben – de dienstenrichtlijn. De dienstenrichtlijn is bedoeld om de obstakels weg te nemen voor twee vrijheden die als sinds 1958 in het EG-Verdrag zijn opgenomen: de vrijheid van vestiging voor dienstverleners en de vrijheid van het dienstenverkeer. Het potentieel van de handel in diensten is enorm, en Zweden is een van de landen die zeer veel te winnen hebben bij een efficiënte dienstenmarkt.</p>
      <p sl="sv">Bij het debat over de dienstenrichtlijn zijn veel aspecten belicht. Zweedse en Europese vakbonden wijzen erop dat de richtlijn bijdraagt tot ‘sociale dumping’. Dat is niet het geval, omdat de richtlijn niet handelt over kwesties op het gebied van arbeidswetgeving. De arbeidswetgevingsaspecten zijn bovendien verduidelijkt door het besluit van het Parlement.</p>
      <p sl="sv">Ik wil een constructieve dienstenrichtlijn zien, die administratieve regels en andere handelsbelemmeringen wegneemt. Ik wil ook een zo breed mogelijke werkingssfeer van de richtlijn. Onder die werkingssfeer moeten wat mij betreft ook sectoren als particuliere gezondheidszorg, uitzendbureaus en diensten van algemeen economisch belang vallen, reden waarom ik op dat vlak vóór heb gestemd.</p>
      <p sl="sv">Het Parlementsbesluit van vandaag is deels gebaseerd op een breed compromis. Compromissen zijn zelden perfect, maar vaak nodig als de doelstelling in kwestie moet worden bereikt. Ik hoop dat de EU-lidstaten erin slagen om later dit jaar een besluit te nemen over dit onderwerp, zodat we vooruitgang kunnen boeken op dit uiterst belangrijke terrein.</p>
    </intervention>
    <intervention id="4-120" speaker_id="28619" name="Tatjana Ždanoka" is_mep="True" mode="written">
      <p sl="lv">Ik heb tegen de amendementen op de dienstenrichtlijn gestemd die tot doel hadden aan de invoering van het oorsprongslandbeginsel te ontkomen. Tegelijkertijd heb ik steun gegeven aan de amendementen waarin werd benadrukt dat de dienstenkwaliteit niet mag worden aangetast, de consumentenbelangen niet mogen worden geschaad en rekening moet worden gehouden met veiligheids- en gezondheidsoverwegingen. Ik geloof dat het afstappen van het oorsprongslandbeginsel een aanzienlijke weerslag zal hebben op het vrij verkeer van diensten in de EU, en de mogelijkheden voor bedrijven uit de nieuwe lidstaten om vrij te concurreren op de dienstenmarkt van de EU zal beperken. Er worden onrechtvaardige eisen gesteld aan dienstverleners die in één EU-lidstaat zijn gevestigd en er worden ongelijke voorwaarden gecreëerd. Dat is in strijd met de principes van de interne markt en mag niet worden toegestaan.</p>
      <p sl="lv">Voor de burgers van Letland maar ook voor die van de andere nieuwe lidstaten is het feit dat de dienstensector in de oudere lidstaten in de praktijk voor onze bedrijven en werknemers afgegrendeld wordt een teleurstelling, en een bewijs dat de EU de beloften die zij de nieuwe lidstaten tijdens het toetredingsproces heeft gedaan, niet nakomt. De Letse bevolking heeft een hoge prijs betaald voor de toetreding tot de Europese Unie. Door zijn interne markt geheel open te stellen voor de producenten uit het Westen, heeft Letland zijn industrie en landbouw kapot gemaakt.</p>
      <p sl="lv">Ik geloof dat wij tot een akkoord moeten komen over een richtlijn die gebaseerd is op solidariteit tussen de oude en nieuwe lidstaten en op het beginsel van gelijke rechten.</p>
    </intervention>
    <intervention id="4-122" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb voor het uitstekende verslag van mijn collega Mairead McGuiness gestemd over het voorstel voor een besluit van de Raad inzake communautaire strategische richtsnoeren voor plattelandsontwikkeling voor de programmeringsperiode 2007-2013. In het kader van de hervorming van het gemeenschappelijk landbouwbeleid zal de plattelandsontwikkeling voor 90 procent van het grondgebied van de Europese Unie en 50 procent van haar bevolking een doorslaggevende factor worden. Dit zijn over het geheel genomen goede richtsnoeren en ik ben blij dat in het Europees Parlement het inzicht groeit dat de berggebieden speciale steun vergen.</p>
      <p sl="fr">We zullen zeer aandachtig moeten toezien op de middelen – met name de financiële middelen – die zullen worden toegepast. Ik betreur dat er niet meer nadruk wordt gelegd op de noodzaak erop toe te zien dat de plattelandsgebieden gelijke kansen krijgen in de huidige economische en sociale concurrentie, met name via een beleid van grote infrastructurele werken zoals autowegen, hogesnelheidsspoorvervoer, luchtverkeersverbindingen en toegang tot havens, alsmede de ontwikkeling van nieuwe informatie- en communicatietechnologieën. De Europese Unie moet borg staan voor de gelijke kansen voor burgers en ondernemingen, waar deze zich ook op het Europees grondgebied bevinden.</p>
    </intervention>
    <intervention id="4-123" speaker_id="4466" name="Ilda Figueiredo" is_mep="True" mode="written">
      <p sl="pt">We hebben voor dit verslag gestemd omdat we de portee ervan onderschrijven, al hebben we er op enkele punten bezwaren tegen.</p>
      <p sl="pt">Maar goed, het voornaamste doel van het verslag is de problemen van het platteland aan te pakken. Het verslag stelt dat plattelandsgebieden in een achterstandspositie verkeren en daarom speciale aandacht verdienen. Daarnaast wijst het op de grote verschillen die deze gebieden van lidstaat tot lidstaat vertonen.</p>
      <p sl="pt">Bijzondere aandacht dient zowel uit te gaan naar afgelegen, bergachtige en achtergebleven gebieden, lijdend onder ontvolking en verval, als naar peri-urbane gebieden, die aan groeiende druk vanuit de steden blootstaan. Ik wil er verder graag op wijzen dat het verslag ook voorstellen bevat om plaatselijke initiatieven te ondersteunen, zoals boerenmarkten en kwaliteitsbevordering van plaatselijke landbouwproducten, en dat de rapporteur oog heeft voor de noodzaak om jonge boeren te ondersteunen bij de kennisoverdracht tussen de generaties.</p>
      <p sl="pt">Speciaal beleid is nodig voor de meest afgelegen streken, waar de boerderijen klein zijn, geïsoleerd liggen, bloot staan aan ongunstige klimatologische omstandigheden en beperkte productiemogelijkheden hebben.</p>
    </intervention>
    <intervention id="4-124" speaker_id="28403" name="Duarte Freitas" is_mep="True" mode="written">
      <p sl="pt">De communautaire strategische richtsnoeren voor plattelandsontwikkeling leggen de basis voor toekomstige plattelandsontwikkelingsprogramma’s van de lidstaten. Ze beogen een harmonisatie van de doelstellingen en de daarvoor dienstige maatregelen binnen dit belangrijke Europese beleidsterrein.</p>
      <p sl="pt">Het is van het grootste belang om deze strategieën duidelijk en uitputtend te omschrijven, opdat de ontwikkeling van Europa’s plattelandsgebieden een impuls krijgt, de levensomstandigheden van de mensen in die gebieden verbeteren en het milieu er sterker staat.</p>
      <p sl="pt">Ik ben zeer ingenomen met zowel het voorstel van de Commissie, dat een breed scala aan doelstellingen en maatregelen presenteert, als het verslag-McGuinnes, dat op een aantal welomschreven gebieden, zoals de bescherming van cultureel erfgoed en landschapswaarden van het platteland, nog kleine wijzigingen aanbrengt in de strategische richtsnoeren.</p>
    </intervention>
    <intervention id="4-125" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="sv">Na de behandeling van de strategische richtsnoeren voor plattelandsontwikkeling in het kader van de bemiddelingsprocedure, heeft de Commissie landbouw en plattelandsontwikkeling van het Europees Parlement een groot aantal aanbevelenswaardige voorstellen gedaan. Het Europees Parlement probeert echter voortdurend meer grip te krijgen op het landbouw- en regionaal beleid van de lidstaten. Wij staan daar niet positief tegenover.</p>
      <p sl="sv">Wat plattelandsontwikkeling betreft kunnen de lidstaten naar onze mening niet worden gebonden door uitvoerige documenten met allerlei streefcijfers. We hebben er alle vertrouwen in dat de nationale of regionale volksvertegenwoordigingen in de lidstaten op constructieve en succesvolle wijze met dit thema weten om te gaan.</p>
      <p sl="sv">Daarom hebben we tegen de amendementen gestemd die het Europees Parlement wil indienen op het Raadsdocument met betrekking tot de strategische richtsnoeren voor plattelandsontwikkeling.</p>
    </intervention>
    <intervention id="4-126" speaker_id="4452" name="Sérgio Marques" is_mep="True" mode="written">
      <p sl="pt">Uit hoofde van de nieuwe verordening inzake de plattelandsontwikkeling moeten er communautaire strategische richtsnoeren voor de komende begrotingsperiode 2007-2013 worden vastgesteld. Het belang van plattelandsontwikkeling is groot, zeker als we bedenken dat plattelandsgebieden 90 procent van het grondgebied van de EU uitmaken en 50 procent van de EU-bevolking in deze gebieden woont.</p>
      <p sl="pt">Het doel van deze strategische richtsnoeren is vast te stellen in welke gebieden EU-financiering de meeste toegevoegde waarde op EU-niveau kan creëren, de voornaamste EU-prioriteiten in plattelandsbeleid te vertalen, samenhang met de programmering van andere beleidsterreinen van de EU te waarborgen en de implementatie van het nieuwe GLB alsmede van de noodzakelijke herstructurering in oude en nieuwe lidstaten te ondersteunen.</p>
      <p sl="pt">Net als de rapporteur steun ik dit voorstel voor een besluit van de Raad, omdat het tegemoetkomt aan de noodzaak de lidstaten van een duidelijker leidraad voor de implementatie van de verordening te voorzien. Dat neemt niet weg dat er ook speciale aandacht besteed moet worden aan de modernisering van de land- en bosbouwsector en aan maatregelen om jonge boeren en hun gezinnen aan te sporen op het platteland te blijven wonen.</p>
    </intervention>
    <intervention id="4-127" speaker_id="966" name="Jean-Claude Martinez" is_mep="True" mode="written">
      <p sl="fr">Is plattelandsontwikkeling mogelijk zonder plattelandsbewoners? Zullen er nog dorpen en landschappen in de Zuid-Franse wijnstreken zijn als onze wijngaarden worden ontworteld, onze coöperatieve en private wijnkelders worden gesloten en de wijnboerderijen worden vervangen door bouwkavels?</p>
      <p sl="fr">Verloopt de plattelandsontwikkeling in het zuidwesten, in de Périgord, de Cevennen, en de Causses via verdwijning van boeren, herders en schaapskudden, met daarvoor in de plaats slechts gepensioneerden uit Engeland, Nederland en Noord-Europa?</p>
      <p sl="fr">De plattelandsontwikkeling in de tweede pijler is niet meer dan een rookgordijn. Het is een eufemisme voor de verdwijning van onze landbouwproductie ten gunste van producenten uit Brazilië, Australië of de zuidelijke Pacific, met als doekje voor het bloeden een bescheiden rol als landschapsbeheerder voor de overlevenden onder de boerenbevolking van Frankrijk en van Europa.</p>
      <p sl="fr">Plattelandsontwikkeling is al net zo'n hypocriet concept als 'multifunctionele landbouw'. Het is een pijnstillend middel, een palliatief voor de mannen en vrouwen van het platteland, die op schandelijke wijze, doelbewust, opgeofferd worden ten gunste van de allesbepalende global deal . In de zuidelijke Pacific is alle aandacht gericht op de landbouw; in Europa draait het alleen maar om de illusie van de dienstenmarkt.</p>
      <p sl="fr">En nadat Europa zijn boeren stomweg heeft verpatst, bedenkt het een farizees "plattelandsontwikkelingsbeleid" in de menselijke en economische woestijn die Brussel op ons platteland heeft gecreëerd.</p>
    </intervention>
    <intervention id="4-129" speaker_id="2031" name="Marie-Arlette Carlotti" is_mep="True" mode="written">
      <p sl="nl">De EU heeft op dit terrein een unieke verantwoordelijkheid en unieke mogelijkheden. Alleen zij kan de twee voorwaarden voor het invoeren van deze nieuwe mechanismen vervullen, namelijk kritische massa en politieke wil. De tekst die ons is voorgelegd voldoet helaas niet aan deze verwachtingen.</p>
      <p sl="nl">Zeker, in deze resolutie worden de innovatieve bronnen van financiering voor ontwikkeling in beginsel gesteund, doordat erop wordt aangedrongen dat de betreffende middelen worden toegevoegd aan de traditionele overheidssteun in plaats van deze te vervangen. Dit standpunt van het Parlement wordt echter zonder veel overtuiging uitgedragen.</p>
      <p sl="nl">De steun wordt met tegenzin uitgesproken en over het centrale idee in dit debat, een “wereldwijde belasting” voor ontwikkeling, lezen we niets. De verschillende plannen die vandaag ter tafel liggen (het belasten van financiële transacties, van CO2-uitstoot, van wapenhandel …) worden niet genoemd. Er wordt met geen woord gerept van de "mondiale collectieve goederen", waarvoor deze financieringsmechanismen in de eerste plaats aangewend moeten worden.</p>
      <p sl="nl">Omdat het een eerste stap in de goede richting is, zal ik voor deze ontwerpresolutie stemmen. Maar ik wil het slechts beschouwen als een aansporing om sneller en verder voortgang te maken in de richting van een concrete tenuitvoerlegging van deze nieuwe instrumenten op Europese schaal.</p>
    </intervention>
    <intervention id="4-130" speaker_id="1413" name="Glyn Ford" is_mep="True" mode="written">
      <p sl="en">Ik ben blij met dit debat en deze ontwerpresolutie voor een nieuw financieringsinstrument voor het verwezenlijken van de millenniumdoelstellingen, hetzij via een heffing op het luchtvervoer hetzij via een soort Tobin-belasting op valutatransacties. Ik ben zelf al meer dan een decennium voorstander van de laatste optie en het doet mij genoegen dat zowel Frankrijk als België op dit gebied relevante wetgeving heeft aangenomen. Vorig jaar heb ik over dit onderwerp mijn argumenten voorgelegd aan het Comité financiële en buitenlandse zaken van de Italiaanse senaat en in dat land wordt thans wetgeving op dit punt in overweging genomen.</p>
      <p sl="en">De betreffende financiële middelen moeten ongeacht de route die wordt gekozen om ze te verkrijgen, specifiek en gericht besteed worden om steun te bieden aan de mensen die in grote armoede leven; om primaire huisvesting en onderwijs, water en gezondheidszorg te verstrekken aan de 1,2 miljard mensen die van minder dan 1 euro per dag moeten leven.</p>
      <p sl="en">Ik ben met name verheugd over punt 7, omdat dit een impuls zal geven aan de Stamp Out Poverty-campagne (“Armoede de wereld uit”) die door David Hillman wordt geleid en aan het Tobin Tax Network.</p>
    </intervention>
    <intervention id="4-131" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="sv">Armoedebestrijding is een van de grote uitdagingen die alle landen moeten aangaan. Junilistan is echter van mening dat de werkzaamheden gefinancierd moeten worden uit de eigen, nationale begrotingen van de landen. Internationale hulp noch andere prijzenswaardige projecten mogen er onder welke omstandigheden dan ook toe leiden dat nationale belastingwetgeving wordt vervangen door EU-belastingwetgeving. Daarom stemmen wij tegen de resolutie.</p>
    </intervention>
    <intervention id="4-132" speaker_id="31123" name="Pedro Guerreiro" is_mep="True" mode="written">
      <p sl="pt">Hoewel deze ontwerpresolutie punten bevat waar wij grote vraagtekens bij zetten, steunen we de meest positieve aspecten van de tekst.</p>
      <p sl="pt">Toch lijkt de kans mij klein dat de millenniumdoelstellingen – vermindering van armoede en honger in de wereld, basisonderwijs voor iedereen, bevordering van de gelijkheid van vrouwen en mannen en het zelfbeschikkingsrecht van vrouwen, bestrijding van kindersterfte, verbetering van de gezondheid van moeders, bestrijding van HIV/aids en andere ziekten, zorgen voor een duurzaam milieu en deelname aan een mondiaal partnerschap voor ontwikkeling – gehaald zullen worden als we slechts beperkte, cosmetische maatregelen nemen.</p>
      <p sl="pt">Deze dringende en nastrevenswaardige doelen worden alleen gehaald als zich een ommekeer voltrekt in het beleid van de kapitalistische grootmachten en de internationale fora die zij domineren, zoals de Wereldbank en het Internationaal Monetair Fonds. Wat nodig is, is dat er een einde komt aan kapitalistische wedijver, aan de liberalisering van de wereldhandel, aan privatiseringen, aan het beknotten van werknemersrechten en de achteruitgang van hun inkomen, aan de greep die grote concerns en banken op het beleid van nationale regeringen hebben en aan de concentratie van welvaart in de handen van een kleine groep, die berust op de uitbuiting en onderdrukking van het volk.</p>
      <p sl="pt">Om deze doelen te verwezenlijken moeten we het systeem – het kapitalisme dus – op de helling zetten, want het leidt tot uitbuiting, ongelijkheid, armoede, geweld en onderdrukking.</p>
    </intervention>
    <intervention id="4-133" speaker_id="4519" name="Claude Moraes" is_mep="True" mode="written">
      <p sl="en">Ik heb deze ontwerpresolutie ondertekend omdat ik van mening ben dat op basis hiervan een praktisch EU-mechanisme ontwikkeld kan worden om in het kader van de millenniumdoelstellingen de internationale ontwikkelingsdoelstellingen te verwezenlijken. Veel kiezers in mijn Londense kiesdistrict vinden het verwezenlijken van die doelstellingen van groot belang.</p>
    </intervention>
    <intervention id="4-135" speaker_id="24087" name="Marcin Libicki" is_mep="True" mode="spoken">
      <p sl="pl">Mijnheer de Voorzitter, ik wil kort ingaan op de resolutie over vrijheid van meningsuiting. Ik kon de resolutie niet steunen, omdat zij die eerst de gevoelens van anderen hebben gekwetst, zich vervolgens arrogant hebben opgesteld. Pas toen er met een boycot van hun producten werd gedreigd, begonnen ze zich te verontschuldigen. Eigenlijk gedroegen ze zich dus als lafaards. De tekst veroordeelt een dergelijke arrogante en lafhartige houding op geen enkele manier en precies daarom kon ik deze resolutie niet steunen.</p>
      <a text="(Applaus)"/>
    </intervention>
    <intervention id="4-136" speaker_id="997" name="Francesco Enrico Speroni" is_mep="True" mode="spoken">
      <p sl="it">Mijnheer de Voorzitter, ik heb niet voor deze resolutie gestemd, omdat ik het een uiterst slappe tekst vind.</p>
      <p sl="it">In het bijzonder wil ik zeggen dat de reacties op de spotprenten, of die nu wel of niet beledigend waren – daar moeten de rechters maar over beslissen – niet slechts uitgingen van het gepeupel, zoals het geval was bij de onlusten in de Franse banlieue .</p>
      <p sl="it">In dit geval zijn er officiële reacties gekomen, zoals het terugroepen van ambassadeurs en officiële boycotacties tegen Deense producten, dus Europese producten. Dit toont, zoals schrijfster Oriana Fallaci herhaaldelijk heeft beklemtoond, dat er geen tolerante islam bestaat. Een tolerante islam zou gelachen hebben om die spotprenten of ze gewoon genegeerd hebben. Een verdraagzame islam zou zeker niet op deze manier gereageerd hebben.</p>
    </intervention>
    <intervention id="4-137" speaker_id="1413" name="Glyn Ford" is_mep="True" mode="written">
      <p sl="en">Ik ben van mening dat de vrijheid van meningsuiting slechts in zeer uitzonderlijke gevallen beperkt mag worden. Uiteraard moet het verboden zijn om zonder aanleiding “Brand!” te roepen in een bioscoop of om mensen rechtstreeks tot rassenhaat aan te zetten. Tegen die achtergrond vind ik het moeilijk te begrijpen dat Nick Griffin, de leider van de neofascistische British National Party, eerder deze maand vrijgesproken is van het aanzetten tot rassenhaat na zijn opmerkingen over zowel de islam als de vermoorde zwarte tiener Stephen Lawrence.</p>
      <p sl="en">Ik ben er echter niet van overtuigd dat de gepubliceerde Deense spotprenten ook in deze categorie thuishoren. Ze waren voor veel mensen ongetwijfeld aanstootgevend, maar dat betekent niet dat zij te vergelijken zijn met het aanzetten tot rassenhaat. Met name het verzet van de fundamentele christelijke rechtse beweging in Europa tegen de publicatie van die cartoons baart mij zorgen, omdat ik bang ben dat daardoor de blasfemiewetten in Europa weer uit de kast gehaald zullen worden. Een verbod op dergelijke publicaties is niet de juiste oplossing; het veroordelen van de inhoud van veel van die cartoons is dat wel.</p>
      <p sl="en">Wat de “gedragscode” voor journalisten van de heer Frattini betreft, is het besluit dat daarover is genomen het enige juiste besluit. Als wij echter de diepgewortelde overtuigingen van mensen willen beschermen tegen spot, aanvallen en beledigingen, kan een aantal Britse roddelbladen wellicht een begin maken met het respecteren van mijn antiracisme, mijn haat tegen homofobie, mijn socialisme en mijn betrokkenheid bij Europa.</p>
    </intervention>
    <intervention id="4-138" speaker_id="31123" name="Pedro Guerreiro" is_mep="True" mode="written">
      <p sl="pt">We zijn zeer verontrust over het standpunt dat de meerderheid van het Parlement ten aanzien van de toegenomen internationale spanningen heeft ingenomen. Dat verdoezelt namelijk de uiterst provocatieve sfeer waarmee de publicatie van de spotprenten is omgeven, een sfeer die genoegzaam gedemonstreerd wordt door de gevaarlijke ontwikkelingen van de laatste tijd.</p>
      <p sl="pt">Het is beschamend om te proberen het toenemende interventionisme van de VS in het Midden-Oosten goed te praten door te doen alsof er sprake is van een botsing der beschavingen. Al even verontrustend is het feit dat de grootmachten in de EU steeds dichter tegen de beleidsdoelen van de VS in de regio aanschurken. Laten we niet vergeten dat het initiatief om de onder leiding van het Internationaal Atoomagentschap uitonderhandelde oplossing voor Iran van tafel te vegen afkomstig was van Duitsland, Frankrijk en het Verenigd Koninkrijk, waarmee ze een lang gekoesterde wens van de VS vervulden.</p>
      <p sl="pt">In tegenstelling tot wat sommigen ons willen doen geloven, waren het in eerste instantie de VS en hun bondgenoten, vooral Israël, die de vrede in gevaar brachten en aanzetten tot oorlog, agressie en bezetting. Zij zijn het die Afghanistan, Irak en Palestina bezetten en er talloze bases en duizenden manschappen in de regio op na houden. Daarom is het van het grootste belang om de spiraal van agressie te doorbreken, een ontspanning in de internationale betrekkingen teweeg te brengen en de vrede te beschermen.</p>
    </intervention>
    <intervention id="4-139" speaker_id="28176" name="Jeanine Hennis-Plasschaert" is_mep="True" mode="written">
      <p sl="nl">De nuance die is betracht, heeft ertoe geleid dat ik mijn handtekening uiteindelijk niet heb geplaatst. De stichtelijke bewoordingen van enkele paragrafen acht ik volledig misplaatst. Wederom ontstaat de indruk dat er over de vrijheid van meningsuiting en pers onderhandeld kan worden. Met deze strategie kan én wil ik het niet eens zijn. De vrijheid van meningsuiting is voor mij een absoluut recht. Voltaire indachtig die zei: "ik veracht u en uw mening, maar ik zal mijn leven geven voor uw recht om die verachtelijke mening uit te dragen".</p>
      <p sl="nl">In de Europese liberale samenleving gaat de vrijheid van godsdienst hand in hand met de vrijheid om een godsdienst, en zeker de uitwassen daarvan, te bekritiseren. Dit moet in glasheldere bewoordingen duidelijk worden gemaakt aan de protesterende islamitische wereld. Immers, wie voor de wolf vlucht - loopt de beer vanzelf in de muil.</p>
      <p sl="nl">Met de schizofrene en buitengewoon omzichtige opstelling van de Unie en haar lidstaten wordt toegegeven aan de opvattingen van radicale moslims met een fundamentalistische uitleg van de koran. Nimmer zouden bedreigingen en angst mogen leiden tot een uitverkoop van onze vrijheden. De geschiedenis leert ons dat problemen niet zozeer ontstaan door een overmaat aan vrijheden, maar juist door een beperking van die vrijheden.</p>
    </intervention>
    <intervention id="4-140" speaker_id="4531" name="Jean Lambert" is_mep="True" mode="written">
      <p sl="en">Ik heb deze resolutie gesteund omdat deze in veel opzichten een evenwichtige reactie geeft op de ongepaste actie van de Deense krant. Die heeft de cartoons in kwestie over de profeet Mohammed gepubliceerd terwijl men ervan uit kon gaan dat dit als een aanstootgevende daad zou worden beschouwd. In de resolutie wordt onderkend dat de reactie voor het grootste gedeelte door politieke krachten is georganiseerd om de haat ten opzichte van een aantal westerse regeringen aan te wakkeren. Daarnaast wordt ook onderkend dat de grote meerderheid van de moslims niet met geweld heeft gereageerd, maar met waardigheid en woede over dat geweld, dat naar hun idee niet de waarden van hun geloof weerspiegelt. Ik moet echter constateren dat het Parlement wederom heeft nagelaten om kritiek te uiten op een van onze eigen lidstaten. De betreffende lidstaat is wel door de Raad van Europa bekritiseerd voor het verhogen van de druk rondom de immigratiekwestie. Hierdoor wordt een klimaat gecreëerd dat spanningen veroorzaakt. Het Parlement dient een consequente aanpak te hanteren, niet alleen voor fouten die buiten de grenzen van de EU worden gemaakt, maar ook voor fouten binnen de eigen communautaire grenzen.</p>
    </intervention>
    <intervention id="4-141" speaker_id="4519" name="Claude Moraes" is_mep="True" mode="written">
      <p sl="en">Ik ben teleurgesteld dat deze resolutie over een belangrijk controversieel onderwerp onduidelijk en ambigu is en niet op adequate wijze ingaat op de context van deze “cartoon”-polemiek. Vrijheid van meningsuiting dient in evenwicht te worden gehouden door een verantwoord gebruik van dat recht. Deze kwestie heeft tot grote bezorgdheid geleid, ook bij de mensen in mijn Londense kiesdistrict. Uiteraard heb ik op ieders bezorgdheid gereageerd.</p>
    </intervention>
    <intervention id="4-142" speaker_id="28583" name="Athanasios Pafilis" is_mep="True" mode="written">
      <p sl="el">De poging van de Commissie, de Raad en de fracties die achter het beleid van de EU staan om zich op te werpen als verdedigers van "de persvrijheid en van eerbied voor godsdienstige overtuigingen" is een belediging van de volkeren. In werkelijkheid proberen zij de politieke verantwoordelijkheid en de doelstellingen te verdoezelen die zijn gediend met de publicatie van de cartoons over Mohammed en hun verspreiding via Europese bourgeoiskranten.</p>
      <p sl="el">Dit is geen samenloop van omstandigheden. Het opnieuw publiceren van de cartoons houdt verband met de verkiezingen in Palestina, met de toenemende imperialistische agressie in Iran, in Syrië en in de regio als geheel. Degenen die hartstochtelijk opkomen voor de "persvrijheid", zeggen er bewust niet bij dat Mohammed en de islamitische wereld in de cartoons gelijkgesteld worden met terrorisme, om zo de publieke opinie voor te bereiden op nieuwe oorlogen en imperialistische interventies in landen met een islamitische bevolking. De geharnaste reactie en het massale protest van die mensen zijn dus terecht, want zij betalen nog steeds met stromen van bloed voor de imperialistische interventies en aanvallen van de VS en de EU.</p>
      <p sl="el">Het echte conflict doet zich voor tussen het imperialisme en de volkeren, tussen uitbuiters en hun slachtoffers, die ongeacht godsdienst, huidskleur of geslacht samen het imperialisme de genadeslag moeten geven.</p>
    </intervention>
    <intervention id="4-143" speaker_id="4461" name="Luís Queiró" is_mep="True" mode="written">
      <p sl="pt">De hoogste waarde van de samenleving waarvan wij met trots deel uitmaken is vrijheid. We beschouwen onszelf in eerste instantie als vrije en dus ook verantwoordelijke mensen.</p>
      <p sl="pt">Het struikelblok bij de recente gebeurtenissen was niet het gebruik dat van de vrijheid van meningsuiting gemaakt werd, maar de onaanvaardbare reactie van degenen die zeiden zich daardoor gekwetst te voelen. Alle verontwaardiging is legitiem, maar dat geldt niet voor alle uitingsvormen van verontwaardiging. Onze eerste prioriteit moet zijn deze vormen van misbruik te veroordelen, evenals de aanvallen op lidstaten van de EU. We keuren geweld af en verklaren ons solidair met Denemarken en de andere lidstaten.</p>
      <p sl="pt">We zijn ons er bovendien terdege van bewust dat deze gebeurtenissen zorgvuldig zijn georkestreerd en dat ze van enorme invloed waren op de betrekkingen tussen het Westen en de islamitische wereld. Ongeacht onze vrijheden, vooral de vrijheid van meningsuiting, dienen we elke manifestatie van of aanzet tot haat, racisme of xenofobie ronduit te veroordelen. Van alle vrijheid dient op een verantwoordelijke manier gebruik gemaakt te worden, nu en op ieder ander moment.</p>
      <p sl="pt">Met ons recht op vrijheid valt niet te marchanderen, maar we zullen ook geen conflicten uitlokken. Integendeel, we gaan conflicten uit de weg, omdat we weten dat vrede en veiligheid in de wereld grotendeels afhangen van ons verantwoordelijkheidsgevoel.</p>
    </intervention>
    <intervention id="4-144" speaker_id="4253" name="Frédérique Ries" is_mep="True" mode="written">
      <p sl="fr">Zoveel ruimte wordt ons toegemeten: maximaal 200 woorden, omdat de fractievoorzitters in een achterkamertje besloten hebben dat wij in dit debat over de vrijheid van meningsuiting uitgerekend in deze vrijheid moeten worden beperkt!</p>
      <p sl="fr">Door slechts een enkele spreker per fractie aan het woord te laten wordt de democratie geweld aangedaan, juist nu de cartoonaffaire het wereldnieuws beheerst en een deel van de wereld in vuur en vlam zet.</p>
      <p sl="fr">Is het al vaak genoeg gezegd dat de spotprent die fungeerde als lont in het kruitvat niets meer en niets minder uitdrukt dan wat de terroristen doen, namelijk hun daden plegen in de naam van Allah? Het is geen spotprent gericht tegen de islam, maar een spotprent gericht tegen het fanatisme.</p>
      <p sl="fr">Is er al vaak genoeg geprotesteerd tegen de manier waarop een cartoonist, een krant, een volk en een regering op één hoop worden gegooid?</p>
      <p sl="fr">De persvrijheid en de vrijheid van meningsuiting, die de grondslagen vormen van onze waarden, worden gegijzeld. Ja, ook ik wil de banden tussen onze culturen aanhalen, maar ik kan niet aanvaarden dat er wordt gemarchandeerd met onze waarden. De mensenrechten gaan boven de wet van Allah, of van welke andere God dan ook.</p>
      <p sl="fr">Als mensen te ver gaan, misbruik maken of aanzetten tot haat, dan is het aan de rechter om daarover te oordelen; ik ben tegen censuur. Ik laat niemand de Verlichting doven waarop ik mij beroep.</p>
    </intervention>
    <intervention id="4-145" speaker_id="28356" name="Wojciech Roszkowski" is_mep="True" mode="written">
      <p sl="pl">De crisis die is veroorzaakt door de publicatie van de spotprenten over de profeet Mohammed en de extreme reacties van moslimfanatici, heeft niet enkel de enorme culturele verschillen geopenbaard tussen de westerse beschaving en de islamwereld, waar het beginsel van collectieve verantwoordelijkheid wordt toegepast en de vrijheid van godsdienst niet wordt gerespecteerd, maar ook een ernstige crisis van de liberale democratie blootgelegd. De liberale democratie slaagt er noch in de beginselen van de rechtsstaat op te leggen aan de moslimgemeenschappen in Europa, noch bij de islamlanden respect af te dwingen voor de vrijheid van godsdienst. Door de vrijheid van meningsuiting onbeperkt toe te passen, is ze er wel in geslaagd de religieuze gevoelens van moslims te beledigen. Vrijheid zonder verantwoordelijkheid leidt echter onvermijdelijk tot conflicten.</p>
      <p sl="pl">Respect voor nationale en religieuze gevoelens ligt aan de basis van respect voor de personen die volgens die principes leven, ongeacht of we het met die denkbeelden eens zijn of niet. Dit impliceert dat deze gevoelens niet gekwetst mogen worden door lasterlijke voorstellingen van het kruis, van Mohammed of van slachtoffers van de holocaust. Ik ben het niet eens met de heer Cohn-Bendit, wanneer hij beweert dat godsdiensten in de publieke sfeer "ongodsdienstiger" worden. Een religie zal nooit hetzelfde zijn als een politiek debat, tenzij ze ophoudt een religie te zijn en overgaat in een ideologie. Een spotprent over de heer Cohn-Bendit is niet hetzelfde als een spotprent over Mohammed.</p>
      <p sl="pl">Het is nu eenmaal onmogelijk om andere publieke actoren te dwingen afstand te doen van hun godsdienstige fijngevoeligheid. Elke poging om dat wel te doen zou dezelfde gevolgen hebben als de publicatie van de Mohammed-cartoons. Om die reden heb ik tegen paragraaf 5 van de resolutie gestemd, en aangezien deze paragraaf aangenomen is, zal ik me van stemming onthouden over de resolutie in haar geheel.</p>
    </intervention>
    <intervention id="4-146" speaker_id="1311" name="Gary Titley" is_mep="True" mode="written">
      <p sl="en">De Labour-partij in het Europees Parlement heeft zich van stemming onthouden tijdens de stemming over punt 5 en tijdens de eindstemming over deze gezamenlijke ontwerpresolutie. Wij zijn namelijk van mening dat dit een verwarrende, zichzelf herhalende en onduidelijke ontwerpresolutie is.</p>
      <p sl="en">Wij geloven rotsvast in de vrijheid van meningsuiting, mits die vrijheid ook op een verantwoorde manier door journalisten en anderen wordt gebruikt. Deze ontwerpresolutie slaagt er niet in om die twee aspecten met elkaar in evenwicht te brengen. Daarnaast wordt ook geen recht gedaan aan de context waarin de huidige polemiek zich afspeelt.</p>
      <p sl="en">De Labour-partij in het Europees Parlement onderhoudt contact met de burgers in het Verenigd Koninkrijk die hun bezorgdheid over deze kwestie hebben geuit.</p>
    </intervention>
    <intervention id="4-148" speaker_id="28331" name="Jaromír Kohlíček" is_mep="True" mode="spoken">
      <p sl="cs">Mijnheer de Voorzitter, dames en heren, Bosnië-Herzegovina is het land dat het meest heeft geleden onder de aanhoudende inspanningen van degenen die een einde wilden maken aan het vreedzaam multi-etnisch samenleven op de Balkan en een conflict tussen burgers van verschillende gezindte wilden uitlokken. Ik wil benadrukken dat dit op geen enkele manier te maken heeft met de betrekkingen tussen landen; het gaat hier om de verhoudingen tussen aanhangers van het islamitische en het christelijke geloof. De Joodse gemeenschap werd bij aanvang van het conflict gedwongen het land te ontvluchten en raakte nooit betrokken. Een andere bijzonderheid is dat de meeste leden van de orthodoxe gemeenschap bij het ontstaan van het land voornamelijk in landelijke gebieden woonden, en de moslims in de steden. Bij het opstellen van Europese hulpprogramma’s moeten we hier rekening mee houden.</p>
      <p sl="cs">In dit verband ben ik verheugd over paragraaf 16 van de resolutie. Hierin wordt meer aandacht gevraagd voor de behoeften van de landelijke gebieden. Het is tevens de hoogste tijd dat het Haagse tribunaal oorlogsmisdadigers gaat vervolgen die zich om andere redenen dan religie in het conflict hebben gemengd. We spreken in dit verband over de Serviërs. We moeten erkennen dat zelfs in dit Parlement niet altijd de juiste conclusies zijn getrokken. Zo wordt in bepaalde gedeelten van de resolutie die hier ter tafel ligt en die gaan over de tiende gedenkdag van de gebeurtenissen in Srebrenica, één partij verantwoordelijk gehouden voor de massamoord. Dit is in strijd met de onderzoeksresultaten.</p>
      <p sl="cs">Ik ben verheugd dat de dictatoriale methoden die in dit land door de huidige bestuurders zijn gebruikt, nu tot het verleden behoren. Met dit verslag wordt wederom een positieve poging gedaan de economische ontwikkeling te steunen. Die steun betreft niet in de laatste plaats de overeenkomst die de landen van de westelijke Balkan hebben bereikt over de terugkeer van vluchtelingen en de vergoeding voor beschadigd bezit. We hebben overeenkomstig dit standpunt de resolutie gesteund, onder de voorwaarde dat de tekst gedeeltelijk wordt herschreven.</p>
    </intervention>
    <intervention id="4-149" speaker_id="31123" name="Pedro Guerreiro" is_mep="True" mode="written">
      <p sl="pt">Wat moeten we denken van de verwerping door een meerderheid van het Parlement van amendementen die onze fractie heeft ingediend en die onderstrepen dat "de burgers van Bosnië-Herzegovina het recht hebben om zelf de toekomst van hun land te bepalen" en erop aandringen "dat alle buitenlandse strijdkrachten zo spoedig mogelijk uit Bosnië-Herzegovina worden teruggetrokken"?</p>
      <p sl="pt">Bosnië-Herzegovina is momenteel een protectoraat, dat bezet gehouden wordt door een NAVO/EU-troepenmacht van ongeveer 7 000 man. Het staat onder toezicht van een Hoge Vertegenwoordiger van de VN/EU met buitensporige, ondemocratische bevoegdheden, tot wie het Parlement het "verzoek" richt om "met terughoudendheid" gebruik te maken van die bevoegdheden.</p>
      <p sl="pt">En in die situatie gaat het Parlement over tot een verwerpelijke daad van bemoeizucht en minachting voor de soevereine volkswil in Bosnië-Herzegovina. Het dringt er namelijk bij de Raad en de Commissie op aan zich te mengen in het lopende proces van grondwetsherziening en onderhandelingen te beginnen over de integratie van het land in de EU. Voor dat doel heeft men een lijst van specificaties voorgelegd, waarin onder andere gevraagd wordt om "het systeem voor loonbepaling te hervormen en meer flexibel te maken, vooral in de overheidssector", "meer vaart te zetten achter het privatiseringsproces", "1hervormingen en liberalisering van de energiesector na te streven" en "de herstructurering en liberalisering van de spoorwegen voort te zetten", waar wij tegen zijn.</p>
    </intervention>
    <intervention id="4-150" speaker_id="4508" name="Erik Meijer" is_mep="True" mode="written">
      <p sl="nl">In Bosnië-Herzegovina hebben de mensen ervaring met verschillende soorten bestuur. De Turkse tijd was in het voordeel van de islamitische bevolkingsgroep in het midden en het noordwesten, die zichzelf als de echte Bosniërs beschouwt. De Oostenrijkse tijd was in het voordeel van de rooms-katholieken in het zuidwesten, die zichzelf Kroaten noemen. De Joegoslavische tijd was in het voordeel van de orthodoxen in het noorden en het oosten, die zichzelf zien als Serviërs. Bosnië is als bestuurlijke eenheid uitgewist in de jaren '20, en opnieuw ingesteld na de tweede wereldoorlog als menggebied, een klein Joegoslavië in het centrum van de federale staat dat zou moeten bijdragen tot het samensmelten van de verschillende volkeren binnen Joegoslavië. Dit is volstrekt mislukt. In de oorlog 1992-1995 wilde elk van die groepen de eigen wensen eenzijdig doorzetten. Dayton was het wondermiddel voor vrede en verzoening. Het is weliswaar een inefficiënte en kostbare structuur, maar die komt voort uit de noodzaak tot verzoening tussen sterk uiteenlopende wensen. Daarom moeten we die gebrekkige Dayton-structuur niet zomaar weggooien, maar gebruiken voor de opbouw van een federale structuur waarin allen duurzaam in vrede met elkaar kunnen leven. De mensen moeten een vrije keuze kunnen maken in plaats van dat Europa iets oplegt.</p>
    </intervention>
    <intervention id="4-151" speaker_id="28583" name="Athanasios Pafilis" is_mep="True" mode="written">
      <p sl="el">De EU is medeverantwoordelijk voor het uiteenvallen van Joegoslavië, de oorlogen van de NAVO en de dramatische toestand van de bevolking. Na de akkoorden van Dayton hebben de volkeren van Bosnië-Herzegovina geleefd onder NAVO-bezetting, die vorig jaar is afgelost door een Europees leger van 7 000 soldaten.</p>
      <p sl="el">De NAVO heeft besloten welke politieke partijen actief mogen zijn en de NAVO-bestuurder heeft de verkozen president van het land afgezet. In elf jaar tijd is de werkloosheid toegenomen tot 40 procent, terwijl 50 procent van de bevolking onder de armoedegrens leeft, 50 procent geen toegang heeft tot medische verzorging en 18 procent niet over elektriciteit beschikt. Meer dan 600 000 vluchtelingen, vooral Serviërs, zijn nog niet naar hun huizen teruggekeerd. Corruptie, georganiseerde misdaad en zwarte markt tieren welig. Die "democratie" heeft men aan de imperialisten te danken. Zij hebben van de Balkanlanden protectoraten gemaakt, die nu worden klaargestoomd om ingelijfd te worden bij de EU.</p>
      <p sl="el">De ontwerpresolutie van de fracties die het imperialistische beleid van de EU steunen, komt neer op botte chantage van de volkeren in het land om de door het imperialisme gedicteerde grondwetswijzigingen te aanvaarden en zich te conformeren aan de voorstellen die vanuit de EU zijn gedaan met het oog op de parlementsverkiezingen van oktober. Gedreigd wordt dat ze anders niets zullen zien van de kruimels van de stabilisatie- en associatieovereenkomst waarover momenteel onderhandeld wordt.</p>
      <p sl="el">De Communistische Partij van Griekenland vindt dat de Balkanvolkeren samen met de volkeren van de EU de bezettingstroepen tot vertrekken moeten dwingen.</p>
    </intervention>
    <intervention id="4-153" speaker_id="31123" name="Pedro Guerreiro" is_mep="True" mode="written">
      <p sl="pt">Je kunt je afvragen waarom Wit-Rusland het land is dat het hoogste aantal afkeurende resoluties van het Parlement op zijn naam heeft staan. Sommigen zullen dat wijten aan de staat waarin de mensenrechten daar verkeren.</p>
      <p sl="pt">Maar ook als je die mening deelt, kun je je nog afvragen waarom het Parlement niet met eenzelfde gretigheid resoluties aanneemt over landen waarin de toestand even ernstig, zo niet ernstiger is. Zou dat wellicht komen omdat Wit-Rusland tot nu toe geweigerd heeft te buigen voor de onaanvaardbare eisen en de inmenging van de Verenigde Staten en de Europese grootmachten?</p>
      <p sl="pt">Zou het misschien komen omdat het land, anders dan de meeste landen in de regio, privatiseringen in cruciale sectoren van de economie verhinderd dan wel teruggedraaid heeft, geïnvesteerd heeft in landbouw en binnenlandse productie en de leefomstandigheden van de bevolking verbeterd heeft – als enige land uit het voormalige Oostblok dat zijn BBP van 1990 weer wist te halen?</p>
      <p sl="pt">Zou het misschien komen omdat Wit-Rusland vastbesloten is een statenverbinding op basis van gelijkwaardigheid met Rusland aan te gaan, een land waar het een defensief verbond mee heeft gesloten?</p>
      <p sl="pt">Zou het tot slot misschien komen omdat er hier met twee maten gemeten wordt, en wel ten faveure van de strategische belangen en economische ambities van de Verenigde Staten en hun Europese bondgenoten?</p>
    </intervention>
    <intervention id="4-154" speaker_id="28583" name="Athanasios Pafilis" is_mep="True" mode="written">
      <p sl="el">De zesde onaanvaardbare en provocerende ontwerpresolutie in achttien maanden past in de rabiate pogingen van de EU om de door het volk verkozen regering Loekasjenko van Wit-Rusland omver te werpen, omdat ze weigert te zwichten voor de imperialistische barbarij. De inspanningen van de regering van Wit-Rusland om de buitenlandse imperialistische interventie in te dammen worden op schijnheilige wijze omschreven als onderdrukking van democratische rechten. Dat buitenlandse imperialisme wil de regering omverwerpen via grootschalige financiering van politieke tegenstanders en massamedia.</p>
      <p sl="el">Het standpunt betreffende het overtreden van "internationale normen" is een provocatie, want diezelfde normen worden volgens de EU wel nageleefd in bezette landen als Irak en Afghanistan! Met politieke onbeschaamdheid wordt gesproken over "registratie" van kandidaten, terwijl iedereen weet dat de kandidaat van de "verenigde oppositie" is gekozen in aanwezigheid van de Amerikaanse ambassadeur en ambassadeurs van EU-landen.</p>
      <p sl="el">In de resolutie worden de autoriteiten van Wit-Rusland aangespoord alle politieke krachten "gelijke kansen" te bieden, hoewel de politieke partijen er vrij zijn. In "democratische" Baltische EU-lidstaten daarentegen zijn communistische partijen verboden en heeft 40 procent van de bevolking geen nationaliteit of politieke rechten. Oftewel, de pot verwijt de ketel dat hij zwart ziet.</p>
      <p sl="el">Wij stemmen tegen de resolutie en verklaren ons solidair met het volk van Wit-Rusland in zijn pogingen om zich te verzetten tegen imperialistische interventies en zijn eigen toekomst te bepalen.</p>
    </intervention>
    <intervention id="4-156" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb een stem uitgebracht voor het zeer belangwekkende verslag van mijn collega Heinz Kindermann over de tenuitvoerlegging van de bosbouwstrategie van de Europese Unie.</p>
      <p sl="fr">Op dit moment is er in het Europese overheidsbeleid veel te weinig aandacht voor de vraag hoe met bossen en hout moet worden omgegaan bij het op milieuvriendelijke wijze scheppen van welvaart en sociale vooruitgang. Het wordt tijd dat de Europese Unie nadrukkelijk steun verleent aan de op de handels- en productieketen bos-hout gebaseerde projecten in de betreffende gebieden. Voor een bosbouwstrategie moet een verband worden gelegd met de plattelandsontwikkeling en wat dat aangaat betreur ik dat er geen bijzondere aandacht uitgaat naar de berggebieden. Bovendien is het, in het kader van de strategie van Lissabon, van belang dat de Unie zich meer gelegen laat liggen aan de steun voor onderzoeksprogramma's met betrekking tot het gebruik van hout, met name in de bouw- en energiesectoren.</p>
      <p sl="fr">Tot slot zou er, met het oog op concrete stappen, een studie moeten worden uitgevoerd naar het vervoer van hout, dat een zwaar product is, teneinde voor samenhang te zorgen tussen de bossen, de consumptiegebieden en de infrastructuren voor vervoer over de weg, per spoor en over zee.</p>
    </intervention>
    <intervention id="4-157" speaker_id="1413" name="Glyn Ford" is_mep="True" mode="written">
      <p sl="en">Ik sta positief tegenover het verslag van de heer Kindermann over de tenuitvoerlegging van de bosbouwstrategie van de EU. Hoewel er in feite niets over de bosbouw in de Verdragen is opgenomen, is er behoefte aan een communautair actieplan voor een duurzaam bosbeheer dat een samenhangend kader biedt voor de tenuitvoerlegging van bosbouwacties. Op basis van dat kader dienen ook de communautaire acties en het bosbouwbeleid van de lidstaten gecoördineerd te worden. Dat betekent dat het actieplan in nauwe samenwerking met de lidstaten en andere betrokken partijen opgesteld dient te worden.</p>
      <p sl="en">Ik woon in een van de laatste grote eikenbossen in Engeland, dus ben ik mij heel goed bewust van de dringende noodzaak van een duurzaam bosbeheer. Bossen hebben een multifunctionele rol. Het “Forest of Dean” vormt een prachtige bosomgeving en een natuurlijke habitat die niet alleen mogelijkheden voor recreatie en toerisme biedt, maar ook voor werkgelegenheid en industriële activiteiten. Tegelijkertijd vormt het bos een ideale woonomgeving voor mensen. In de meeste gevallen wordt die multifunctionele rol, ten opzichte van de mogelijkheden die die multifunctionaliteit biedt, echter niet weerspiegeld in de economie van de betreffende gebieden of in de inkomsten van hun bewoners. Ik ben het er overigens mee eens dat het beleid voor de plattelandsontwikkeling het belangrijkste instrument is voor het ten uitvoer leggen van de bosbouwstrategie op communautair niveau.</p>
    </intervention>
    <intervention id="4-158" speaker_id="photo_generic" name="Hélène Goudin, Nils Lundgren en Lars Wohlin" is_mep="True" mode="written">
      <p sl="sv">Wij zijn van mening dat de EU geen gemeenschappelijk bosbouwbeleid moet ontwikkelen. Dit beleidsterrein is een zeer belangrijke nationale aangelegenheid. We hadden graag gezien dat het Europees Parlement als doelstelling zou hebben aangemerkt dat het bosbouwbeleid een zaak van nationale besluitvorming moet blijven. We merkten tijdens de behandeling van dit verslag in de Commissie milieubeheer, volksgezondheid en voedselveiligheid dat dit standpunt op een zekere mate van sympathie kon rekenen. Helaas heeft de meerderheid van het Europees Parlement echter, vanuit de gebruikelijke obsessie om alles abnormaal grootschalig te willen aanpakken, voor een verslag gezorgd dat er bijvoorbeeld toe zal leiden dat het sectoriële Gemeenschapsbeleid en de strategie van Lissabon zich ook met bosbouw moeten gaan bemoeien, en waarin wordt aanbevolen een objectief verslag op te stellen om de mogelijkheden te onderzoeken voor het scheppen van een specifieke rechtsgrondslag voor bossen in de Verdragen van de EU.</p>
      <p sl="sv">Wij wijzen dergelijke verschuivingen in de politieke verklaringen van het Europees Parlement nadrukkelijk van de hand. Het moet eens en voor altijd duidelijk worden dat bosbouwbeleid puur en simpelweg een nationale aangelegenheid is. We kunnen niet voor een verslag stemmen dat een min of meer verborgen agenda inhoudt voor de invoering van een bosbouwbeleid op EU-niveau, dat uitgevoerd zou moeten worden met middelen uit de EU-begroting.</p>
    </intervention>
    <intervention id="4-159" speaker_id="966" name="Jean-Claude Martinez" is_mep="True" mode="written">
      <p sl="fr">Het werd tijd dat we een bosbouwstrategie krijgen, vooral voor Frankrijk, dat in de 21e eeuw kans heeft gezien een van de mooiste bossen van Europa te creëren, in de Landes, en sindsdien niet in staat is zijn bos commercieel te exploiteren.</p>
      <p sl="fr">Als we in Portugal, Frankrijk en Spanje onze bossen in vlammen zien opgaan, terwijl we voor ons industriële hout en onze papiervezels afhankelijk zijn van Indonesië en Brazilië en we ondertussen weeklagen over de ontbossing en de rampzalige klimatologische en biologische gevolgen daarvan, is het duidelijk dat een omvattende politieke reactie noodzakelijk is. We moeten streven naar een belangrijke bosbouwsector in Europa en meer in het bijzonder in Frankrijk. Hiervoor zijn preferente investeringen, geschoolde en onbenadeelde beroepsbeoefenaren, een politieke visie voor de lange termijn en een intelligente belastingaanpak vereist.</p>
    </intervention>
    <intervention id="4-160" speaker_id="4308" name="De Voorzitter" is_mep="True" mode="spoken">
      <p sl="nl">Hiermee zijn de stemverklaringen beëindigd.</p>
    </intervention>
  </section>
  <section id="creitem16" title="8. Rectificaties stemgedrag: zie notulen"/>
  <section id="creitem17" title="9. Statistiek van de structuur en de activiteit van buitenlandse filialen (debat)">
    <intervention id="4-163" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0332/2005) van Enrico Letta, namens de Commissie economische en monetaire zaken, over het voorstel voor een verordening van het Europees Parlement en de Raad betreffende de communautaire statistiek van de structuur en de activiteit van buitenlandse filialen (COM(2005)0088 - C6-0084/2005 - 2005/0016(COD)).</p>
    </intervention>
    <intervention id="4-164" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, dames en heren, ik wil om de beginnen de rapporteur, de heer Letta, en alle leden van de Commissie economische en monetaire zaken bedanken voor het uitstekende werk dat ze hebben verricht met betrekking tot de voorgestelde verordening over dit soort statistieken.</p>
      <p sl="es">Ik wil graag de nadruk leggen op het feit dat het Parlement erop aandringt dat de gegevens waar deze verordening betrekking op heeft zo spoedig mogelijk beschikbaar worden gemaakt. Ik hoef u er niet aan te herinneren dat onze rechtstreekse concurrenten, de Verenigde Staten en Japan, al meer dan twintig jaar kunnen beschikken over gedetailleerde informatie betreffende de buitenlandse investeringen van hun ondernemingen. Dat geeft de regeringen en het bedrijfsleven van deze landen bij het opstellen van hun handelsstrategie en –beleid een voorsprong op Europa.</p>
      <p sl="es">De Commissie zou het daarom een goede zaak vinden als het Parlement en de Raad reeds in eerste lezing overeenstemming zouden bereiken over dit voorstel voor een verordening. Dan kan dit jaar nog een begin worden gemaakt met het verzamelen van de hier bedoelde informatie. Ik meen te weten dat het Parlement en de Raad het bijna eens zijn; laat ons hopen dat ze snel tot een akkoord komen.</p>
      <p sl="es">Zoals ik reeds heb gezegd, vullen we met deze verordening een lacune in de communautaire statistieken op. Als gevolg van het feit we – nog – niet over die gegevens beschikken, bevinden we ons in een nadelige uitgangspositie. We hebben thans alleen de beschikking over de gegevens die sommige lidstaten op vrijwillige basis vergaren, hetzij binnen de context van de structurele economische statistieken, hetzij bij het samenstellen van de statistieken voor de handelsbalans. Het is evenwel onmogelijk om daaruit een beeld voor de Europese Unie van vijfentwintig te verkrijgen, aangezien er verschillende methoden worden gebruikt en de verzamelde informatie niet altijd tot dezelfde categorie behoort.</p>
      <p sl="es">Ik hoef u niet te vertellen hoe belangrijk de voltooiing van de interne markt is voor de verwezenlijking van de doelstellingen van de strategie van Lissabon. We willen immers groei genereren, banen scheppen en de Europese Unie een aantrekkelijke ruimte maken voor ondernemers en investeerders. Daar komt natuurlijk nog eens bij dat we onze Europese belangen dit jaar in het kader van de multilaterale handelsbesprekingen zullen moeten verdedigen.</p>
      <p sl="es">De gegevens die we via deze verordening beogen te verkrijgen zijn in dit opzicht heel nuttig. Dames en heren, we hebben het tenslotte over het soort statistieken dat van fundamenteel belang is voor het verhogen van de dynamiek, de vitaliteit en het concurrentievermogen van Europese ondernemingen en andere economische actoren.</p>
      <p sl="es">De Commissie gelooft daarom dat de door u ingediende en besproken amendementen, die bedoeld zijn om het verzamelen van de gegevens sneller laten verlopen, een goed uitgangspunt vormen voor het bereiken van overeenstemming in eerste lezing.</p>
      <p sl="es">Om precies diezelfde reden overigens vindt de Commissie het niet nodig om de amendementen over de rol van het Parlement bij de tenuitvoerlegging van de verordening over te nemen. Het gaat hier immers om een uiterst technische aangelegenheid en dit soort amendementen houdt in een dergelijke context een betrekkelijk geringe meerwaarde in, terwijl ze vrijwel zeker zouden verhinderen dat er in eerste lezing reeds overeenstemming kan worden bereikt met de Raad. Ik heb het natuurlijk over de amendementen 1, 2 en 9. Deze amendementen zijn bedoeld om de procedures van het zogenaamde Lamfalussy-proces zoals die bij de wetgeving over de financiële diensten zijn gebruikt ook van toepassing te verklaren op de verzameling van statistische gegevens.</p>
      <p sl="es">Als parlementariërs – en dat geldt zeker voor de leden van de Commissie economische en monetaire zaken, die verantwoordelijk zijn voor de onderhandelingen over de richtlijnen voor de financiële diensten – weet u beter dan wie dan ook in welke opzichten deze twee sectoren zich van elkaar onderscheiden. Ik hoef u er niet aan te herinneren dat de wetgeving voor de financiële diensten op verschillende niveaus ten uitvoer wordt gelegd, en u weet op grond van welke overwegingen de Commissie het passend heeft gevonden dat het Parlement met betrekking tot een aantal van deze niveaus over meer toezichthoudende bevoegdheden zou beschikken dan die welke uit hoofde van de bestaande comitologieregels worden verleend. Voor dit geval gelden echter heel andere overwegingen.</p>
      <p sl="es">Voor ik afsluit wil ik toch graag iets zeggen over twee factoren die in dit opzicht meespelen, in de hoop dat u dan bereid zult zijn uw standpunt met betrekking tot voornoemde drie amendementen – de nummers 1, 2 en 9 – te herzien.</p>
      <p sl="es">Om te beginnen zullen we rekening moeten houden met het bestaande interinstitutionele akkoord. Volgens dat akkoord moeten de definitieve parameters voor de gegevensvergaring via de medebeslissingsprocedure worden vastgesteld zodra de resultaten van de proefonderzoeken bekend zijn. Dat betekent dat het Parlement bij de samenwerking met de Raad over al zijn bevoegdheden als wetgever kan beschikken wanneer het gaat om de fundamentele aspecten van de tenuitvoerlegging van deze verordening.</p>
      <p sl="es">Ten tweede wil ik er graag op wijzen dat het Oostenrijks voorzitterschap de politieke bereidheid heeft getoond om met het Parlement tot een bevredigend akkoord over de herziening van de comitologieregels te komen. U ziet dus dat er een compromis in het verschiet ligt dat beter tegemoetkomt aan de legitieme wensen van dit Parlement om zijn rol als wetgever ten volle te kunnen vervullen.</p>
      <p sl="es">Mijnheer de Voorzitter, ik herhaal dat de Commissie bereid is om het Parlement steeds volledig op de hoogte te houden van het werk dat door de verschillende comités wordt uitgevoerd. Ik hoop nu dat de stemming in het Parlement een akkoord over deze verordening in eerste lezing mogelijk zal maken.</p>
    </intervention>
    <intervention id="4-165" speaker_id="28413" name="Enrico Letta" is_mep="True" mode="spoken" role="rapporteur">
      <p sl="it">Mijnheer de Voorzitter, geachte collega’s, ik wil de Commissie en commissaris Almunia bedanken voor wat hier verklaard is en voor het waardevolle werk dat de twee instellingen hebben verricht tijdens de voorbereidingsfase van dit debat.</p>
      <p sl="it">Met deze ogenschijnlijk technische, maar wel heel belangrijke richtlijn willen wij twee soorten gegevens over buitenlandse filialen regelen: de interne statistieken, die betrekking hebben op alle ondernemingen en sectoren die in buitenlandse handen zijn, en de externe statistieken, welke betrekking hebben op ondernemingen in het buitenland die in handen zijn van een in de EU gevestigde onderneming.</p>
      <p sl="it">Zoals commissaris Almunia zei, stelt de Commissie voor om een verplicht referentiekader te creëren voor het opstellen van communautaire statistieken over structuur en activiteiten van de buitenlandse filialen.</p>
      <p sl="it">Het voorstel van de Commissie voorziet in twee verschillende modules voor het verzamelen van interne en externe gegevens. De module voor interne FATS is grotendeels geënt op gegevens die in het kader van de structurele bedrijfsstatistieken (SBS-verordening) worden verzameld, terwijl voor de externe FATS wordt teruggegrepen naar de structuur die reeds gebruikt wordt voor de buitenlandse directe investeringen in de verordening betreffende betalingsbalansstatistieken. De meeste bepalingen voor de interne FATS zijn verplicht voor de lidstaten, terwijl de bepalingen voor de externe FATS voorzien in een vrijwillige experimentele fase. In die fase worden proefstudies uitgevoerd om de haalbaarheid en de kosten van de gegevensverzameling te onderzoeken.</p>
      <p sl="it">Het kritieke punt met betrekking tot deze richtlijn is, zoals commissaris Almunia zojuist al zei, dat de Verenigde Staten en Japan al meer dan twintig jaar over dit soort informatie beschikken, en die informatie is ook nog eens gedetailleerder dan die waarin onze richtlijn voorziet.</p>
      <p sl="it">De Commissie plant in haar voorstel proefstudies en comitologieprocedures met lange overgangsperiodes. Het risico daarvan is dat de Europese politici nog veel te lang verstoken blijven van geschikte gegevens, terwijl hun Amerikaanse en Japanse collega’s nu reeds beschikken over betere informatie - ook op het vlak van externe FATS - inzake strategieën van en economische tendensen betreffende hun eigen ondernemingen en transnationale ondernemingen.</p>
      <p sl="it">Om al die redenen geloven wij dat het voorstel van de Commissie gesteund moet worden. Daarbij moeten echter wel een paar eisen voor ogen gehouden worden. In de eerste plaats: de bepalingen van deze verordening mogen de betrokken ondernemingen niet nodeloos belasten in administratief en financieel opzicht. In de tweede plaats: er moet niet te lang gewacht worden met de uitvoering van de verordening en bijgevolg met het beschikbaar stellen van gegevens, want voor de beleidsmakers in Europa moeten op zo kort mogelijke termijn dezelfde omstandigheden gelden als voor hun Amerikaanse en Japanse ambtgenoten.</p>
      <p sl="it">De comitologieprocedure, die in onze commissie lang en breed is besproken als alternatief voor de wetgevingsprocedure voor implementatie van de externe FATS, moet heel aandachtig geëvalueerd worden. Daarbij dient men te beseffen dat het doel om op korte termijn over uniforme gegevens te beschikken, op alle manieren nagestreefd moet worden.</p>
      <p sl="it">Ten slotte zouden de Europese Centrale Bank en andere instellingen die specifiek behoefte hebben aan statistische gegevens, betrokken moeten worden bij het opstellen van gemeenschappelijke normen.</p>
      <p sl="it">In de bespreking die wij ter voorbereiding van het debat van vandaag hebben gehad, was er sprake van een open confrontatie tussen Parlement, Commissie en Raad. Wij hebben voortdurend ons best gedaan om een compromis te bereiken dat zo gauw mogelijk kan leiden naar goedkeuring in eerste lezing van de richtlijn. Maar wij hebben de indruk dat er binnen de Raad geen bereidheid bestaat om deze tekst in eerste lezing af te ronden. Daarom moet het Parlement de besprekingen die in commissieverband over het comitologievraagstuk zijn gehouden, goed voor ogen houden, vooral als er gestemd wordt over de amendementen inzake de comitologie.</p>
      <p sl="it">Om al die redenen geloof ik dat het nuttig en belangrijk is dit Huis aan te bevelen om voor de richtlijn te stemmen. Dit wordt een belangrijke stemming, omdat we hiermee de focus op concurrentiegegevens binnen het Europese internationale handelsstelsel kunnen vergroten. Van meet af aan hebben wij gemikt op goedkeuring in eerste lezing van deze richtlijn, die weliswaar technisch lijkt, maar qua inhoud veel gewicht in de schaal legt. Ik dring er bij dit Huis dan ook op aan om zo snel mogelijk voor te stemmen.</p>
    </intervention>
    <intervention id="4-166" speaker_id="729" name="John Purvis" is_mep="True" mode="spoken">
      <p sl="en">namens de PPE-DE-Fractie. - Mijnheer de Voorzitter, staat u mij toe om de heer Letta te bedanken voor zijn medewerking bij het opstellen van ons standpunt over dit verslag.</p>
      <p sl="en">Mijn fractie hecht aan twee punten zeer veel belang. Ten eerste is het de hoogste tijd dat de statistische gegevens zo snel mogelijk verzameld worden. Het is moeilijk in te zien hoe wij zonder die gegevens zinvolle handelsbesprekingen kunnen voeren. Dat betekent dat het verzamelen van die statistische gegevens voor zowel interne als externe FATS verplicht gesteld moet worden. Ik vind het onbegrijpelijk dat sommige lidstaten deze gegevens blijkbaar niet ter beschikking willen stellen. Voor dergelijke situaties heeft de Raad in artikel 6, onder punt D, een afwijking voorzien voor lidstaten die het proces nog niet getoetst hebben. Is dat niet voldoende?</p>
      <p sl="en">Zowel interne als externe FATS dienen dus op een verplichte basis verzameld te worden. Daarnaast dienen er ook verplichte proefstudies voor de invoer en uitvoer verricht te worden. Als dat niet verplicht wordt gesteld, zullen lidstaten die dergelijke proefstudies niet op vrijwillige basis uitvoeren, blijven beweren dat dit nog steeds niet noodzakelijk is en zullen zij blijven weigeren om gegevens te verzamelen.</p>
      <p sl="en">Het tweede punt dat mijn fractie zeer belangrijk vindt, is de comitologie die nu weer de kop opsteekt. Als het standpunt van het Parlement ertoe leidt dat er een tweede lezing komt, dan moet dat maar. Mijn fractie blijft vasthouden aan haar standpunt over de comitologie totdat de Raad er blijk van geeft dat hij serieus van plan is om aan de verwachtingen van het Europees Parlement op dit gebied tegemoet te komen. Zelfs nu nog zou een verklaring van de Raad met die strekking ons er wellicht toe kunnen bewegen ons standpunt te herzien.</p>
      <p sl="en">Zoals het er nu voorstaat, zal mijn fractie echter steun geven aan de tekst zoals die is goedgekeurd in de Commissie economische en monetaire zaken.</p>
    </intervention>
    <intervention id="4-167" speaker_id="21918" name="Manuel António dos Santos" is_mep="True" mode="spoken">
      <p sl="pt">namens de PSE-Fractie. - Allereerst wil ik de heer Letta feliciteren met zijn uitstekende werk, dat geculmineerd heeft in het voorliggende verslag. Voorts dank ik de heer Almunia voor de zeer nauwgezette uitleg waarmee hij aan dit debat heeft bijgedragen, dat er vast toe bijdraagt dat we nog een oplossing vinden vóór de stemming plaatsvindt, niet in deze, maar in de volgende vergaderperiode.</p>
      <p sl="pt">Er al veel gezegd over de aard en de oorsprong van dit debat. De oorsprong ligt in het voorstel voor een verordening betreffende de communautaire statistiek van de structuur en de activiteit van buitenlandse filialen. Het is hier al eerder gezegd – en er is nogmaals op gewezen door de heer Purvis – dat deze statistieken een onmisbaar hulpmiddel vormen voor beleidsmakers op nationaal en communautair niveau om plannen op te stellen en bedrijven te helpen de ontwikkelingen te beoordelen zoals die zich voordoen in een zakenwereld die in het teken van de globalisering staat.</p>
      <p sl="pt">In bijna alle lidstaten worden op vrijwillige basis gegevens verzameld over de structuur en activiteiten van buitenlandse filialen – we spreken dan van interne statistieken –, waarmee het bewijs wordt geleverd dat een onderling afgestemde procedure mogelijk is, maar dat kan niet gezegd worden van de externe statistieken, die alleen in een klein aantal lidstaten worden bijgehouden.</p>
      <p sl="pt">Deze informatie is alleen bruikbaar als zij direct toegankelijk en consistent geordend is en als de gegevens volgens een uniforme procedure verzameld zijn; vandaar de noodzaak om hiervoor zo snel mogelijk een gemeenschappelijk kader in te stellen.</p>
      <p sl="pt">Net als de heer Almunia zie ik het belang in van overeenstemming in eerste lezing, al deel ik ook de mening van de heer Purvis dat het geen ramp zou zijn als die overeenstemming niet in eerste lezing bereikt kan worden.</p>
      <p sl="pt">Hoewel er een grote mate van overeenstemming is, zoals alle sprekers hebben opgemerkt, voortkomend uit het dringende karakter van de wetgevingstekst zelf, die ook op het juiste moment komt, zijn er ook aspecten die onder normale omstandigheden eerder voor de comitéprocedure dan voor de medebeslissingsprocedure zouden pleiten, maar die in de praktijk deel uitmaken van de rol die het Parlement in alle vergelijkbare procedures, vooral die van financiële aard, zou moeten spelen.</p>
      <p sl="pt">Dat is wat ons toegezegd moet worden. Ik voelde mij enigszins getroost door de opmerkingen die de heer Almunia maakte over de ophanden zijnde wijzigingen in de comitéprocedure, die recht moeten doen aan het belang van de rol van het Parlement in het besluitvormingsproces en in het toezicht op dit proces. Maar echt hard komt deze toezegging mij niet voor. Ik zeg daarom nogmaals: mocht het zo zijn dat we in de eerste lezing geen overeenstemming weten te bereiken, dan is dat in mijn ogen niet zo heel erg, omdat het belangrijkste is dat we een stevige, doortimmerde gemeenschappelijke basis vinden vanwaaruit we kunnen komen tot een effectieve implementatie van de verordening in kwestie.</p>
      <p sl="pt">De noodzaak van verbeteringen is hier ook al genoemd en mijn fractie onderschrijft die volkomen. Ik voorzie geen enkel probleem, niet met de Raad en evenmin met de Commissie, op het punt van de proefstudies, periodiciteit en de indieningstermijnen voor dit soort informatie.</p>
      <p sl="pt">Alles wat helpt om de proefstudies een verplicht karakter te geven, de verplichting om conclusies bij de proefstudies te voegen te laten vervallen, de periodes te bekorten waarin van de verordening mag worden afgeweken en de indieningstermijnen voor de definitieve gegevens naar voren te halen, is in onze ogen van cruciaal belang.</p>
      <p sl="pt">Dienovereenkomstig steunen wij dan ook de voorstellen van de rapporteur, die daarom zo belangrijk zijn omdat ze betrekking hebben op de door mij genoemde punten.</p>
      <p sl="pt">Mijn fractie is ten volle bereid de resterende tijd tot de definitieve stemming optimaal te gebruiken om overeenstemming te bereiken, binnen de context van bilaterale contacten, zodat het verslag in eerste lezing aangenomen kan worden. Ik zeg echter nog maar eens dat ik het geen onoverkomelijk probleem acht, mocht die termijn niet gehaald worden.</p>
      <p sl="pt">Verder hopen we dat de Raad, die op bepaalde momenten in het proces nogal eenzelvig op mij overkwam, tekenen van openheid aan de dag zal leggen en een voorbeeld neemt aan de openingen die de heer Almunia met zijn inschikkelijke en veelzeggende woorden geboden heeft.</p>
      <p sl="pt">Ik sluit af door de rapporteur nogmaals te bedanken. De gedachtewisseling in de Commissie economische en monetaire zaken was bijzonder boeiend. Het feit dat het verslag met algemene stemmen is goedgekeurd, geeft mij alle vertrouwen dat we, samen met de Raad en de Commissie, een afdoende oplossing voor ons probleem zullen vinden.</p>
    </intervention>
    <intervention id="4-168" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, ik wil de rapporteur, de heer Letta, en de heren Purvis en dos Santos opnieuw bedanken voor hun interventies en de bereidheid die ze getoond hebben om mee te werken aan de verwezenlijking van een resultaat dat we allemaal graag willen bereiken: de spoedige goedkeuring van deze verordening. We zij het eens over de redenen waarom dat zou moeten gebeuren. Het is voor de Europese instellingen in het kader van multilaterale handelsbesprekingen of welke andere strategie dan ook heel belangrijk dat we kunnen beschikken over gegevens die we nu niet hebben en die onze concurrenten al geruime tijd gebruiken.</p>
      <p sl="es">We hebben allemaal reeds iets gezegd over de comitologieproblemen. Ik wil met betrekking tot dat onderwerp graag herhalen wat ik in mijn eerste interventie reeds heb gezegd: ik hoop dat het Oostenrijks voorzitterschap er gedurende de eerstvolgende zes maanden in zal slagen een oplossing te vinden waar we allemaal tevreden mee zijn. Daarom wijs ik er opnieuw op dat de Commissie begrijpt dat er nog enige problemen zijn die een definitief akkoord in de weg staan. Ik verzoek u vriendelijk om ervoor te zorgen dat die problemen geen beletsel vormen voor de spoedige goedkeuring van deze verordening – als het kan nog in eerste lezing.</p>
    </intervention>
    <intervention id="4-169" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt tijdens de volgende vergaderperiode plaats.</p>
      <a text="(De vergadering wordt om 13.00 uur onderbroken en om 15.00 uur hervat)"/>
    </intervention>
  </section>
  <section id="creitem18" title="10. Goedkeuring van de notulen van de vorige vergadering: zie notulen"/>
  <section id="creitem19" title="11. Bekendmaking gemeenschappelijke standpunten van de Raad: zie notulen"/>
  <section id="creitem20" title="12. Herziening van de strategie van het Internationaal Monetair Fonds (debat)">
    <intervention id="4-174" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0022/2006) van Benoît Hamon, namens de Commissie economische en monetaire zaken, over de herziening van de strategie van het Internationaal Monetair Fonds (2005/2121(INI)).</p>
    </intervention>
    <intervention id="4-175" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, dames en heren, het verslag van de heer Hamon dat we nu bespreken – en waarover door de leden van de Commissie economische en monetaire zaken reeds is gediscussieerd – komt precies op tijd. Het Internationaal Monetair Fonds voert op dit moment namelijk een debat over hervorming van zijn strategie, naar aanleiding van een document dat door de uitvoerend directeur van het IMF is opgesteld.</p>
      <p sl="es">Zoals u weet is de Commissie niet rechtstreeks of formeel vertegenwoordigd in het Internationaal Monetair Fonds. De Europese Unie evenmin. Het zijn de lidstaten die in dit fonds vertegenwoordigd zijn. We mogen echter niet vergeten dat de in de Europese Unie en dit Parlement vertegenwoordigde lidstaten tezamen meer dan 30 procent van de aandeelhouders van het Internationaal Monetair Fonds vormen.</p>
      <p sl="es">Deze bijdrage aan het debat is volgens mij dan ook heel nuttig. De vraag is namelijk hoe we overal ter wereld grotere economische en financiële stabiliteit kunnen bewerkstelligen, en dan heb ik het over een stabiliteitsbegrip waarin de ontwikkeling van de minst ontwikkelde landen en het uitbannen van armoede als doelstellingen zijn opgenomen.</p>
      <p sl="es">Om grotere economische en financiële stabiliteit te garanderen hebben we beslist de hulp nodig van instellingen die met hun optreden de gehele wereld bereiken – instellingen als het Internationaal Monetair Fonds.</p>
      <p sl="es">Als we kijken naar de rol die het IMF in de wereldeconomie van het begin van de 21e eeuw speelt, valt meteen op dat de doelstellingen zoals die bij het opzetten van dit fonds in 1994 zijn geformuleerd ook nu nog gelding hebben.</p>
      <p sl="es">Nu mag het zo zijn dat die doelstellingen – bevorderen van internationale monetaire stabiliteit, bijdragen aan de uitbreiding van de internationale handel, bevorderen van de stabiliteit van de wisselkoersen, en gebrek aan evenwichtigheden van de betalingsbalansen voorkomen en corrigeren – nog steeds van toepassing zijn, de internationale context waarbinnen het fonds tegenwoordig opereert wijkt heel sterk af van de context van zestig jaar geleden.</p>
      <p sl="es">Uiteraard erkent het fonds dat in zijn strategische hervorming. De uitdagingen van de mondialisering, zo wordt in het document verklaard, vormen de kern van het werk dat deze instelling is opgedragen. Het fonds zal zijn belangrijkste taken – het verstrekken van leningen en het houden van toezicht – vanaf nu bekijken binnen de context van de mondialisering.</p>
      <p sl="es">Het fonds kijkt daarom zowel naar de risico’s als naar de mogelijkheden. In het strategisch document wordt bijvoorbeeld erkend dat het vrije verkeer van kapitaal leidt tot een doeltreffender toewijzing van hulpbronnen, maar daarbij wordt wel aangetekend dat ditzelfde vrije verkeer ook sterkere schommelingen en een verhoogd risico op extreme marktreacties in het geval van een crisis met zich meebrengt. In dit document wordt verder erkend dat de opkomende economieën door hun dynamiek bijdragen tot een sterke groei van de wereldeconomie. Diezelfde dynamiek maakt het voor de armste landen echter heel moeilijk om mee te komen in deze stroom en te profiteren van de wereldwijde groei en toename van de handel.</p>
      <p sl="es">De Commissie sluit zich aan bij de visie die het fonds in dit document met betrekking tot de mondialisering tot uitdrukking brengt. Wij brengen onze standpunten over aan het fonds in het kader van de regelmatige besprekingen die we met deze instelling voeren. Zoals u bekend zal zijn, werken we met het fonds samen bij het vaststellen van ons beleid en het nemen van onze besluiten met betrekking tot de macrofinanciële steun die de Europese Gemeenschap aan de landen van de westelijke Balkan en een aantal van de voormalige Sovjet-republieken verleent. De verlening van macrofinanciële steun met middelen uit de Gemeenschapsbegroting is altijd verbonden aan een reeks voorwaarden – voorwaarden die aansluiten op de interventies van het fonds in dezelfde landen.</p>
      <p sl="es">Als het gaat om ontwikkelingssteun of het uitbannen van armoede, dan zijn het Monetair Fonds, de Wereldbank en de Europese Unie zeker de belangrijkste spelers in de wereld. En ook in dit opzicht is er sprake van een nauwe en productieve samenwerking tussen de instellingen.</p>
      <p sl="es">Al deze aspecten komen op de een of andere wijze terug in het verslag dat we nu bespreken. De Commissie is heel blij dat zij zich kan vinden in de standpunten die de rapporteur heeft weergegeven en die de steun hebben van de Commissie economische en monetaire zaken.</p>
      <p sl="es">De rapporteur wijst erop dat de quota's en de stemrechten zodanig binnen de bestuursorganen van het fonds verdeeld moeten worden dat ze een meer evenwichtige afspiegeling vormen van het relatieve gewicht van de economieën van de lidstaten. Dat zou de minder ontwikkelde landen en – vooral – de Afrikaanse landen een grotere stem geven. Hun huidige quota's bij de vertegenwoordiging en de kapitaalinbreng in het fonds zijn nu immers erg laag.</p>
      <p sl="es">Het Monetair Fonds stelt in zijn documenten dat de aandeelhouderslanden verantwoordelijk zijn voor het uitvoeren van deze herverdeling van de quota’s en de stemrechten, maar ook dat hiervoor aanzienlijke politieke wil is vereist. De aandeelhouders zullen moeten begrijpen dat het verhogen van de quota’s van sommige landen ten koste van de quota’s van andere landen op de middellange en lange termijn voor iedereen gunstig is, omdat een dergelijke herverdeling het fonds in staat zal stellen zich efficiënter van zijn taken te kwijten en zijn doelstellingen op een doeltreffender wijze te verwezenlijken.</p>
      <p sl="es">Mijn laatste punt, mijnheer de Voorzitter, heeft betrekking op de externe vertegenwoordiging van de eurozone en de externe vertegenwoordiging van de Europese Unie in economische en monetaire zaken. Ik wil de rapporteur en alle afgevaardigden die ervoor gezorgd hebben dat dit punt in het verslag is opgenomen graag bedanken. Ik wil daar overigens wel aan toevoegen – en ik heb dat dit jaar al eerder gezegd in dit Parlement – dat de Commissie de voorkeur geeft aan een duidelijkere en meer rechtstreekse formulering van deze doelstelling: een geschiktere externe vertegenwoordiging van de eurozone en de Europese Unie al geheel. Ik verwijs bij wijze van voorbeeld naar de formulering in amendement nummer 5 van de heer Purvis.</p>
      <p sl="es">De Commissie is samen met het voorzitterschap van de Eurogroep begonnen aan het vergaren van ideeën voor een doeltreffender externe vertegenwoordiging van de eurozone en – uiteindelijk – de Europese Unie. Met een grote dosis werkelijkheidszin en vol goede wil proberen we geleidelijk aan een consistente benadering te formuleren die ons in staat zal stellen de coördinatie tussen de leden van de eurozone te verbeteren als het gaat om het innemen van een standpunt in internationale financiële instellingen. We willen allereerst vaststellen over welke onderdelen van programma’s van deze instellingen de lidstaten een gecoördineerd standpunt kunnen innemen – begrotingstoezicht, bijvoorbeeld. Wat we op de lange termijn willen verwezenlijken, is dat de eurozone in het fonds als één geheel wordt vertegenwoordigd. Dan kunnen we binnen het IMF de invloed uitoefenen die correspondeert met het economisch gewicht van de monetaire unie. Om dat te bereiken hebben we in ieder geval behoefte aan krachtige politieke steun van de zijde van de lidstaten.</p>
      <p sl="es">De Commissie gelooft dat het Parlement een belangrijke bijdrage kan – en moet – leveren aan het verwezenlijken van deze doelstellingen door zijn standpunt met betrekking tot dit onderwerp zo duidelijk mogelijk te verwoorden.</p>
      <p sl="es">Mijnheer de Voorzitter, tot besluit wil ik graag zeggen dat de Commissie graag wil onderzoeken hoe dit Parlement kan meewerken aan het formuleren van de standpunten die de vertegenwoordigers van de eurozone en de Europese Unie geacht worden uit te dragen in internationale financiële lichamen en instellingen. Dat onderwerp zal zeker bestudeerd moeten worden. Het zal niet gemakkelijk zijn oplossingen te vinden, maar ik kan u hoe dan ook verzekeren dat de Commissie en ikzelf bereid en gereed zijn om dit onderwerp verder te bespreken wanneer u dat wenselijk acht.</p>
    </intervention>
    <intervention id="4-176" speaker_id="28159" name="Benoît Hamon" is_mep="True" mode="spoken" role="rapporteur">
      <p sl="fr">Mijnheer de Voorzitter, ik wil commissaris Almunia bedanken voor zijn positieve ontvangst van mijn verslag, dat ook het verslag is van de Commissie economische en monetaire zaken.</p>
      <p sl="fr">Ik ben zo vrij de nadruk te leggen op een feit dat belangrijk genoeg is om onder de aandacht gebracht te worden, namelijk dat de Commissie economische en monetaire zaken zich met algemene stemmen achter dit verslag heeft geschaard. Bovendien zou ik mijn tevredenheid willen uitspreken over het werk van de Commissie ontwikkelingssamenwerking en de Commissie internationale handel, en met name van hun rapporteurs, de heren Wijkman en Bourlanges. Zij hebben veel bijgedragen tot de verrijking van dit verslag, dat precies op het moment komt dat het Internationaal Monetair Fonds zich beraadt op zijn strategie en de manier waarop het de ontwikkeling van zijn missie, de effecten van zijn beleid en zijn wijze van functioneren moet evalueren.</p>
      <p sl="fr">Ik zou willen terugkomen op de sfeer waarin de schaduwrapporteurs en de gehele commissie hebben gewerkt om het verslag van ons Parlement tot een nuttige bijdrage aan de strategische hervorming van het IMF te maken en tegelijkertijd rekening te houden met de grote uitdagingen waar het fonds voor staat: allereerst de kwestie van het bestuur ervan, daarnaast de kwestie van de economische doctrine en het effect van de keuzen van het IMF op de millenniumdoelstellingen en tot slot – meer in het algemeen gesproken – de manier waarop het vandaag de dag de wereldwijde macro-economische en financiële stabiliteit blijft waarborgen, middels zijn rol op het gebied van toezicht en crisispreventie.</p>
      <p sl="fr">Wat het bestuur betreft zou ik er graag op willen wijzen dat de lidstaten momenteel verdeeld zijn over negen kiesgroepen, hetgeen betekent dat het de Europese Unie, voor zover men in dit verband over de Europese Unie kan spreken, vooralsnog ontbreekt aan een vertegenwoordiging voor de gehele Unie. De invloed van de Europese Unie verloopt dus via deze negen versnipperde kiesgroepen. Bovendien kan worden vastgesteld – zoals ook wordt benadrukt in het verslag – dat er van coördinatie tussen de lidstaten binnen het IMF weinig tot geen sprake is. Om deze reden wordt in het verslag gepleit voor enerzijds een betere coördinatie tussen de Europese vertegenwoordigingen en anderzijds een stapsgewijs toewerken naar een vertegenwoordiging voor de Europese Unie als geheel binnen het IMF, met uiteraard het vooruitzicht van een enkele zetel, met als tussenstation één zetel voor de gehele eurozone.</p>
      <p sl="fr">In het verslag zoals het nu voorligt wordt het punt van de enkele zetel niet met zoveel woorden aangeroerd, maar wordt wel als doel gesteld ervoor te zorgen dat de Europese Unie binnen het IMF als één blok is vertegenwoordigd en stemt, hetgeen mij absoluut een wezenlijke stap lijkt. Waarom wezenlijk? Met name omdat het de Europese Unie de blokkerende minderheid zou verschaffen waarover zij nu niet beschikt, te weten 15 procent van de stemrechten binnen het IMF. Op dit moment hebben alleen de Verenigde Staten zo'n blokkerende minderheid, en het effect dat hiervan uitgaat op de grote politieke en strategische keuzen die het IMF heeft kunnen maken is genoegzaam bekend. Dat is een uiterst belangrijk kernpunt.</p>
      <p sl="fr">Ik wil daaraan toevoegen dat de ontwikkeling van de vertegenwoordiging van de Europese Unie er ook toe kan bijdragen een gedeeltelijke uitweg te vinden in de impasse over de stemmenverdeling en dus het gewicht van de opkomende landen en ontwikkelingslanden binnen de bestuursraad van het IMF. Wij zijn namelijk van mening dat de vertegenwoordiging van de opkomende landen beter in verhouding moet staan tot hun economisch gewicht. Ook is het noodzakelijk dat de landen met de grootste bevolking maar kleinste economieën, de ontwikkelingslanden dus, een veel groter stemgewicht krijgen dan nu, om de doodeenvoudige reden dat deze landen de "begunstigden" zijn van het IMF-beleid. Om die reden wordt in dit verslag gepleit voor een verhoging van het aantal basisstemrechten: dat is in elk geval een van de mogelijkheden die in de nabije toekomst moeten worden verkend.</p>
      <p sl="fr">Het tweede punt waarop wij de nadruk leggen houdt verband met het vraagstuk van de legitimiteit van de interventies van het IMF, vooral nu het terrein van deze interventies hoe langer hoe breder wordt. Wij verklaren ons voorstander van een betere transparantie van het IMF en het functioneren ervan. Ik denk dan met name aan de aanwerving van experts en de noodzaak meer variatie te brengen in hun profiel, opdat zij hun aanbevelingen gemakkelijker kunnen aanpassen aan de verscheidenheid van de situaties die zij tegenkomen.</p>
      <p sl="fr">Het laatste punt, en niet het minst netelige, betreft de manier waarop het structurele aanpassingbeleid en de aanbevelingen van het IMF over een periode van vele jaren kunnen worden geëvalueerd. Het fonds staat vandaag bloot aan veel kritiek ten aanzien van de tenuitvoerlegging van een aantal van zijn aanbevelingen, zijn macro-economische doctrine en de wat al te strikte toepassing van de consensus van Washington. Dit brengt ons ertoe erop aan te dringen dat het IMF zich flexibeler betoont en steeds zoekt naar de beste manier om te bereiken dat de plaatselijke autoriteiten en de betreffende landen zelf strategieën hanteren voor de terugdringing van de armoede. Dat lijkt ons absoluut een belangrijke stap.</p>
      <p sl="fr">Bovendien hebben wij naar voren gebracht dat niet alle interventies van het IMF feilloos zijn geweest, gezien de verkregen resultaten, de sociale kosten van de structurele aanpassingsplannen of de verbreiding of zelfs het opnieuw de kop opsteken van crises. Dit zijn punten die wij onderstrepen om het fonds aan te sporen in het kader van zijn strategische hervorming een aantal van zijn keuzen bij te stellen.</p>
      <p sl="fr">Ik wil daar met nadruk aan toevoegen dat het niet zo kan zijn dat we straks, als het gaat om mondiaal bestuur, te maken hebben met een soort impliciete hiërarchie van normen op basis waarvan de aanbevelingen van het IMF boven alles komen te staan, met als argument dat ze niet alleen betrekking hebben op de macro-economische stabiliteit en het groeibeleid, maar ook op het arbeidsmarktbeleid, de financiering van sociale programma's, onderwijs en gezondheidszorg. Deze hiërarchie van normen, volgens welke de aanbevelingen van het fonds boven die van alle andere internationale organisaties gaan, moeten we dus zien te vermijden; ze kan er soms zelfs toe leiden dat aanbevelingen van het fonds ronduit in tegenspraak zijn met die van de belangrijke internationale overeenkomsten van de Internationale Arbeidsorganisatie of de Wereldgezondheidsorganisatie.</p>
      <p sl="fr">Tot slot hopen wij dat het Europees Parlement zich meer betrokken voelt bij de verantwoordelijkheid van de EU-bestuurders binnen het IMF, met name in het vooruitzicht van een enkele vertegenwoordiging van de Europese Unie. We hopen dat het fonds, zoals het geregelde contacten onderhoudt met het Amerikaanse Congres, ook geregelde contacten zal onderhouden met het Europees Parlement en dat het ook ten overstaan van de vergadering van Europese volken ter verantwoording kan worden geroepen.</p>
    </intervention>
    <intervention id="4-177" speaker_id="1026" name="Jean-Louis Bourlanges" is_mep="True" mode="spoken">
      <p sl="fr">rapporteur voor advies van de Commissie internationale handel. – Mijnheer de Voorzitter, het advies dat de Commissie internationale handel heeft uitgebracht, stemt grotendeels overeen met het uitmuntende verslag van de heer Hamon. Volgens mij komen de denkbeelden in grote lijnen overeen en worden dezelfde soort zorgen gedeeld.</p>
      <p sl="fr">Wij hebben drie hoofdpunten van zorg. Op de eerste plaats streven wij, net als de rapporteur, naar een betere coördinatie van al het beleid op ontwikkelingsgebied. Wij constateren een tegenstelling: het Internationaal Monetair Fonds is een deel van een geheel, met een bepaalde verantwoordelijkheid, maar tegelijkertijd is het veel meer, omdat het, zoals de heer Hamon zojuist al zei, als kredietverschaffer in laatste instantie, feitelijk een soort voorrang geniet die de nodige problemen met zich meebrengt. Om die reden is betere coördinatie nodig met andere internationale organisaties, zoals de Wereldhandelsorganisatie, de Internationale Arbeidsorganisatie en de Wereldgezondheidsorganisatie. We moeten zorgvuldig nadenken over de wijze waarop deze coördinatie moet plaatsvinden.</p>
      <p sl="fr">Ten tweede vinden we dat er een nieuwe machtsverdeling moet komen. Wij willen ons niet laten meeslepen door buitensporige demografische ontwikkelingen waardoor we het zicht zouden verliezen op de economische werkelijkheid op wereldniveau, maar we vinden dat de opkomende economieën momenteel onvoldoende vertegenwoordigd zijn en dat deze economieën meer macht moeten krijgen.</p>
      <p sl="fr">Ten slotte zouden we, net als de rapporteur, graag zien dat Europa met één stem spreekt en als één blok optreedt. Het is uiterst teleurstellend te moeten constateren dat Europa, dat op basis van alle lidstaten over bijna twee keer zoveel stemmen beschikt als de Verenigde Staten, zo weinig in te brengen heeft binnen die organisatie. Zouden we ons vanaf nu kunnen richten op die ene zetel? Waarschijnlijk niet, maar we moeten intussen wel naar informele modellen toe, vergelijkbaar met aandeelhouderspacten, te beginnen met de eurozone en met het doel om de gehele Europese Unie in het vervolg met één stem te laten spreken. Tot zover onze zorgen, die volgens mij niet in tegenspraak zijn met die van de heer Hamon.</p>
    </intervention>
    <intervention id="4-178" speaker_id="729" name="John Purvis" is_mep="True" mode="spoken">
      <p sl="en">namens de PPE-DE-Fractie. - Mijnheer de Voorzitter, staat u mij toe om allereerst de heer Hamon te bedanken voor de prettige samenwerking bij het opstellen van dit verslag. Het is een zeer interessant - en naar ik hoop uiteindelijk ook productief - voorbeeld geweest voor de samenwerking tussen onze fracties.</p>
      <p sl="en">De PPE-DE-Fractie vindt het een goede zaak dat het IMF zijn activiteiten hervormt en zich bezint op de richting waarin het zich in de toekomst wil ontwikkelen. Het IMF speelt al meer dan zestig jaar een belangrijke rol in de mondiale economie en wij willen graag dat dit zo blijft. Daarvoor is echter wel een heroriëntatie nodig met betrekking tot zijn kerntaken, te weten het bevorderen van de internationale monetaire stabiliteit en het fungeren als kredietvangnet voor landen met ernstige problemen met de betalingsbalans. Het IMF speelt een essentiële rol bij het toezicht op het wereldwijde monetaire systeem en bij het voorkomen en oplossen van crises. Daarvoor is wel een krachtiger toezichthoudende rol van het IMF noodzakelijk, iets dat zowel voor het voorspellen en voorkomen van mondiale financiële instabiliteit van belang is als voor het geven van adviezen aan afzonderlijke landen over beleidsmaatregelen betreffende financiële stabiliteit, economische groei, wisselkoersen en de vorming van monetaire reserves. Dat zijn namelijk essentiële voorwaarden om te voorkomen dat landen in de problemen raken of in “armoedevallen” terecht komen en om landen te helpen bij het oplossen van dergelijke problemen.</p>
      <p sl="en">Het IMF heeft kritiek gekregen op de voorwaarden waaronder geld geleend wordt aan landen die in financiële moeilijkheden verkeren. Ik deel de kritiek dat deze voorwaarden bij tijd en wijle te strikt zijn geweest, maar als een verantwoordelijk geldschieter en hoeder van fondsen moet het IMF de mogelijkheid hebben om voorwaarden aan een geldlening te verbinden. De voorwaarden die het fonds stelt, zijn bedoeld om de economische situatie in een land te verbeteren door markten toegankelijk te maken en door een verstandig economisch beleid, goed bestuur en een solide financieel beheer te bevorderen. In de praktijk fungeert het IMF ook vaak als een soort nuttige zondebok voor regeringen die onpopulaire hervormingen door moeten voeren.</p>
      <p sl="en">Dan de rol van Europa binnen het IMF. De EU is op dit moment volgens de heer Hamon verspreid over negen kiesgroepen - ik dacht dat het er tien waren, maar wellicht heeft hij het met negen aan het rechte eind - en kan dus bij lange na geen gemeenschappelijk of gecoördineerd standpunt inzake het IMF-beleid laten horen. Een betere coördinatie dient dan ook de hoogste prioriteit te krijgen. Er zijn overigens ook voordelen verbonden aan die deelname aan verschillende kiesgroepen. Zo is het een niet onaanzienlijk voordeel dat wij aldus een groter gewicht bij stemmingen hebben, zelfs groter dan welk ander deel van de wereld ook. Dat betekent dat wij in deze kiesgroepen meer invloed uit kunnen oefenen op landen van buiten de EU. Dat sorteert echter weinig effect als onze lidstaten zelf geen gemeenschappelijk standpunt innemen. Op dit moment is één enkele zetel voor de EU geen reëel doel, zelfs als het alleen maar om een ambitie voor de lange termijn zou gaan. Door een betere coördinatie van de standpunten van de lidstaten zouden wij veel meer kunnen bereiken.</p>
      <p sl="en">Mijn fractie zal een aantal amendementen indienen, evenals een aantal verzoeken om stemming in onderdelen ter verbetering van het verslag van de heer Hamon. In zijn algemeenheid hopen wij straks onze steun aan het verslag te kunnen geven.</p>
    </intervention>
    <intervention id="4-179" speaker_id="4483" name="Ieke van den Burg" is_mep="True" mode="spoken">
      <p sl="en">namens de PSE-Fractie. - Mijnheer de Voorzitter, ik wil de rapporteur en de andere fracties bedanken voor de goede samenwerking in de Commissie economische en monetaire zaken. Ik hoop dat het besluit om de stemming over dit verslag uit te stellen ons de mogelijkheid biedt om te bestuderen welke ingediende amendementen tot een verbetering van het verslag leiden en welke amendementen juist een tegenovergesteld effect hebben. Wellicht dat wij in de tussentijd ook nog enkele compromissen kunnen sluiten.</p>
      <p sl="en">Ik ben het er ook mee eens dat dit niet alleen het juiste tijdstip is om dit debat in het Parlement te voeren, maar ook het goede moment voor het verslag an sich. Dat heeft alles te maken met het feit dat er een strategische hervorming van het IMF aan de gang is en dat het Economisch en Financieel Comité een document heeft opgesteld dat in de Raad Ecofin besproken zal worden. Ook voor ons is de rol die het IMF speelt bij het verbeteren van de stabiliteit en betrouwbaarheid van het internationale financiële stelsel van essentieel belang. Wij zouden echter ook graag zien dat er meer nadruk wordt gelegd en meer aandacht wordt besteed aan bepaalde aspecten van het sociaal en overheidsbeleid. Dat is ook de reden dat mijn fractie een aantal eerdere amendementen opnieuw heeft ingediend.</p>
      <p sl="en">Wat de kiesgroepen en de kwestie van één enkele zetel betreft, heeft u allebei al de vraag aan de orde gesteld hoe wij de Europese stem ten opzichte van andere delen van de wereld kunnen versterken. De rapporteur weet hoe ik over dit debat denk als het om de situatie in met name Nederland en België gaat. Beide landen behoren tot een grotere kiesgroep, met alle gevolgen van dien. Ik denk echter dat het mogelijk moet zijn om een goede manier te vinden om niet alleen de Europese stem beter te laten horen, maar om ook, vooral, de stem van de minder ontwikkelde landen binnen de IMF-structuur luider te laten klinken.</p>
      <p sl="en">Het andere amendement waar wij de aandacht op willen vestigen, heeft betrekking op de transparantie en de dialoog met de NGO’s. Wat het verbeteren van de dialoog en het overleg met NGO’s betreft, zou het IMF bij veel andere internationale instellingen te rade kunnen gaan, inclusief onze eigen Europese Investeringsbank. Het is belangrijk om daar de nadruk op te vestigen, en dat geldt ook voor de verantwoordingsplicht van de vertegenwoordigers van de EU binnen het IMF. Als follow-up van dit debat zien wij in dat verband een rol weggelegd voor het Europees Parlement. Met het oog op die follow-up hopen wij dat wij overeenstemming kunnen bereiken over de benodigde methoden en structuren, zoals de ad-hocwerkgroep die in onze amendementen wordt voorgesteld.</p>
    </intervention>
    <intervention id="4-180" speaker_id="28585" name="Diamanto Manolakou" is_mep="True" mode="spoken">
      <p sl="el">namens de GUE/NGL-Fractie . – Mijnheer de Voorzitter, de veelvuldige financiële crises, de toename van het aantal arme landen en de enorme stijging van hun schuldenlast bewijzen dat het Internationaal Monetair Fonds het hoofdinstrument vormt voor het bevorderen van imperialistische belangen. Het is een internationale organisatie die ten dienste staat van het kapitaal en die wordt gebruikt om de landen die leningen nodig hebben, de keuzen van het kapitaal op te leggen, zogenaamd omwille van monetaire stabiliteit en evenwichtige groei.</p>
      <p sl="el">Het Internationaal Monetair Fonds pleegt politieke chantage tegen landen die leningen nodig hebben, door weerzinwekkende voorwaarden op te leggen aan het hele overheidsbeleid van die landen en ze te dwingen te bezuinigen op de uitgaven voor onderwijs, volksgezondheid, sociale bescherming en elke sector die het begrotingsevenwicht mee bepaalt. De strenge begrotingsdiscipline en onaanvaardbare sociale voorwaarden waarmee de landen moeten instemmen wanneer ze hun toevlucht zoeken tot het fonds, dienen enkel om de geldschieters en hun kapitaal, privileges en winsten te beschermen. Er wordt niet gemaald om de sociale gevolgen, en dat leidt tot algemene verontwaardiging en massale protesten wanneer het fonds vergadert.</p>
      <p sl="el">Deze strategische herziening is echter niet het gevolg van het publieke protest. Integendeel, het Internationaal Monetair Fonds zal zich nu nog agressiever kunnen opstellen als het gaat om de belangen van de werknemers, na een hervorming die zal leiden tot een aanpassing van zijn organisatie, bestuur en werking en die ook bedoeld is om de - directe en indirecte - methoden van interveniëren van het fonds aan te passen aan de nieuwe situatie die is ontstaan na het instorten van de socialistische regimes, met nieuwe evenwichten tussen de imperialistische centra en de nieuwe doelwitten van het imperialisme. Dit alles zal leiden tot een nog grotere uitbuiting van de werknemers en de bronnen van welvaart, uiteraard onder de paraplu van de Verenigde Naties.</p>
      <p sl="el">De Europese Unie, lees het Europese kapitaal, wil gezamenlijk en gecoördineerd participeren in het Internationaal Monetair Fonds, om aldus haar invloed en winsten te vergroten en niet om het beleid te veranderen. De Unie voert namelijk een gelijksoortig beleid via kapitalistische herstructureringen en de strategie van Lissabon, gericht op commercialisering van de basisbehoeften van het volk.</p>
      <p sl="el">De voorgestelde bestuurshervormingen zijn weinig meer dan opsmuk om de waarheid te verdoezelen. Alleen de strijd van de volkeren tegen het imperialisme en zijn instellingen, tegen de keuzen van het kapitaal, kan tot verandering leiden op basis van gelijkwaardige verhoudingen en wederzijds voordeel, ter wille van ontwikkeling die de welvaart van de massa’s zal verzekeren.</p>
    </intervention>
    <intervention id="4-181" speaker_id="4525" name="Nigel Farage" is_mep="True" mode="spoken">
      <p sl="en">namens de IND/DEM-Fractie. - Mijnheer de Voorzitter, dit debat raakt aan de kern van de Europese Unie.</p>
      <p sl="en">Als argument voor toetreding tot de EU werd ooit in het Verenigd Koninkrijk - en volgens mij ook in veel andere landen - gezegd dat wij een veel grotere invloed in de wereld uit zouden kunnen uitoefenen als wij met één stem zouden spreken. Dat argument wordt overigens nog steeds gebruikt. Dat gezegd hebbende, kijk ik naar de WTO en naar de handelsbesprekingen, waar geen enkel afzonderlijk land nog een eigen stem heeft. Wat zie ik dan? Ik zie dan dat de Top in december in Hongkong is mislukt, ondanks het genereuze aanbod van de Amerikanen. Ik zie een situatie waarin de op twee na grootste handelsnatie ter wereld zichzelf ongetwijfeld een betere dienst had kunnen bewijzen.</p>
      <p sl="en">Het voorstel voor één enkele Europese zetel zal Engeland, Denemarken en Zweden zeker niet als muziek in de oren klinken. Wij maken niet eens deel uit van de eurozone. Wat het Verenigd Koninkrijk betreft, is 1976 - het jaar dat wij deemoedig tot het IMF toetraden - nog slechts een vage herinnering. Het streven naar één enkele IMF-zetel heeft niets te maken met economische uitgangspunten; het is alleen maar een politiek spel. Het is uitsluitend de bedoeling om de Europese Unie tot een internationale superstaat te laten uitgroeien. Zoals wij ook al in een paar andere betogen hebben kunnen horen, is het een kwestie van tegengas geven aan Amerika en van het vormen van een blok tegen dat land. Datzelfde uitgangspunt wordt ook gehanteerd als het om de Veiligheidsraad van de Verenigde Naties gaat. Of het nu om het Verenigd Koninkrijk, Frankrijk, Duitsland of welk land dan ook gaat, ik vraag mij af of wij wel meer invloed in de wereld kunnen uitoefenen als de 25 lidstaten met één stem spreken. Hebben wij niet meer invloed als wij in staat zijn om onze eigen standpunten duidelijk uit te dragen en als wij uit naam van onze eigen burgers spreken? Ikzelf weet het antwoord op deze vraag, maar ik vermoed dat de meeste afgevaardigden in dit Parlement het niet weten.</p>
    </intervention>
    <intervention id="4-182" speaker_id="28195" name="Peter Baco" is_mep="True" mode="spoken">
      <p sl="sk">Meer dan vijf jaar geleden al kwamen er waarschuwingen van de financiële autoriteiten, met inbegrip van de heer George Soros, en werd de regeringen van de wereld dringend verzocht maatregelen te nemen om te zorgen voor stabiliteit en transparantie op de geldmarkten.</p>
      <p sl="sk">In de ontwerpresolutie van het Europees Parlement over de herziening van de strategie van het Internationaal Monetair fonds wordt dan ook terecht de nadruk gelegd op de rol die deze internationale instelling speelt bij het verzekeren van financiële stabiliteit. In de ontwerpresolutie wordt er eveneens terecht op gewezen dat deze taak nog niet voltooid is, omdat een transparant, wereldwijd toezicht op het normalisatieproces op het gebied van de financiële markten ontbreekt. De volledige uitvoering van deze taak door het Internationaal Monetair Fonds zou ongetwijfeld een positieve impact hebben op de stabiliteit van de financiële markten.</p>
      <p sl="sk">De toenemende druk op de financiële markten is ook een gevolg van de voortdurend toenemende handel in derivaten. Daarin spelen de Verenigde Staten een hoofdrol. Geruime tijd al is het volume van de handel in derivaten veel groter dan het volume van de transacties in de echte geldsector. De ontwikkelingen in de handel in derivaten zouden derhalve een tijdbom kunnen zijn voor de financiële markten in de wereld en voor de wereldeconomie in haar geheel. Ik geloof dat dit vraagstuk beter uit de verf had moeten komen in ons verslag. Daarom zal ik steun geven aan de door de rapporteur, de heer Hamon, opgestelde ontwerpresolutie. Ik dank hem dan ook voor zijn werk.</p>
    </intervention>
    <intervention id="4-183" speaker_id="28385" name="Cristóbal Montoro Romero" is_mep="True" mode="spoken">
      <p sl="es">Mijnheer de Voorzitter, mijnheer de commissaris, dit verslag komt zeer gelegen, want het Internationaal Monetair Fonds en andere multilaterale organisaties houden zich al heel wat jaren bezig met het reguleren van de wereldeconomie.</p>
      <p sl="es">En mijns inziens kunnen we van een succes spreken. Ieder succes is relatief, dames en heren, maar het functioneren van het Internationaal Monetair Fonds is zeker een succes. Een succes waardoor de wereldwijde financiële crises die industrielanden en ontwikkelingslanden in de loop der geschiedenis hebben gekend nu achter ons liggen.</p>
      <p sl="es">De nadruk die het Internationaal Monetair Fonds legt op macro-economische stabiliteit is van wezenlijk belang voor het bevorderen van gelijke economische ontwikkelingskansen voor iedereen. Vandaag de dag beschouwen we een gezonde betalingsbalans, het beheersen van de inflatie en evenwichtige begrotingen in de ontwikkelingslanden als eerste vereisten voor economische ontwikkeling. Die evenwichtige begrotingen, die gezonde overheidsfinanciën zijn noodzakelijk om een klimaat van vertrouwen te scheppen en zo een land in staat te stellen vooruitgang te boeken en op te klimmen tot een hoger welvaartsniveau en tegelijkertijd economische groei te bevorderen. Vanuit die optiek moet ons verslag duidelijk de nadruk leggen op stabiliteit.</p>
      <p sl="es">Wat betreft de vertegenwoordiging van de Europese Unie mogen we onze eigen coördinatieproblemen niet vergeten. Hoewel we op middellange termijn met één stem moeten gaan spreken binnen het Monetair Fonds en andere multilaterale organisaties op het gebied van regulering van de wereldeconomie, zijn op dit moment voorzichtigheid en bescheidenheid geboden, omdat, zoals de heer Purvis al aangaf, onze landen verdeeld zijn over verschillende kiesgroepen.</p>
      <p sl="es">Verder is het, bijvoorbeeld in het geval van Spanje, belangrijk nauw samen te werken met een groot deel van Midden-Amerika en Latijns-Amerika. Zo kunnen we meer rekening gaan houden met de economische ontwikkeling in een belangrijke regio als Latijns-Amerika, waardoor een evenwichtiger wereldwijde ontwikkeling mogelijk wordt, evenals ontwikkeling en gelijke kansen voor de Latijns-Amerikaanse landen.</p>
      <p sl="es">Dit verslag is daarom een kans voor dit Parlement om zijn standpunt kenbaar te maken, en in die zin hoop ik dat we zullen streven naar een zo breed mogelijke consensus en dat dit verslag kan bijdragen aan het definiëren van de rol die multilaterale organisaties in de economieën van vandaag moeten vervullen.</p>
    </intervention>
    <intervention id="4-184" speaker_id="21918" name="Manuel António dos Santos" is_mep="True" mode="spoken">
      <p sl="pt">Mijnheer de Voorzitter, geachte commissaris, dames en heren, ik had een aantal opmerkingen over dit verslag, maar omdat sommige ervan al aan bod zijn gekomen, zal ik mij tot twee opmerkingen beperken.</p>
      <p sl="pt">Ik wil het Huis er graag aan herinneren dat het Parlement op 12 april 2005 een belangrijke resolutie heeft aangenomen, waarin de rol van EU bij de implementatie van de millenniumdoelstellingen geschetst werd. Sindsdien is de inspanningsverplichting van de EU bij het uitbannen van armoede nog vele keren bevestigd, wat niet alleen consequent is, maar vooral ook maatregelen die speciaal bedoeld zijn voor mondiale ontwikkeling het nodige gewicht geeft.</p>
      <p sl="pt">In dat licht moeten we het initiatiefverslag van de heer Hamon zien, dat geroemd moet worden om de informatie die het verstrekt en de oplossingen die het aandraagt voor de dringend noodzakelijke strategische hervorming van het Internationale Monetaire Fonds (IMF).</p>
      <p sl="pt">De aandachtspunten en inspanningen van de internationale gemeenschap ten aanzien van ontwikkelingsdoelstellingen zouden ook die van het IMF moeten zijn, zeker op een instrumenteel niveau. Ook in de opstelling van het fonds tegenover landen met schulden dient heel nadrukkelijk verandering te komen, wil het zijn vermogen om aan de ontwikkelingsdoelstellingen tegemoet te komen volledig kunnen benutten.</p>
      <p sl="pt">Welke meningen sinds de oprichting in 1944 ook te horen zijn geweest over het IMF, het valt niet te ontkennen dat het instituut nu in een legitimiteitscrisis verkeert, ten eerste waar het gaat om de aard en de reikwijdte van zijn aanbevelingen en het structurele aanpassingsbeleid, en ten tweede waar het gaat om de toekenning van stemrechten en de marginale vertegenwoordiging van opkomende landen en ontwikkelingslanden.</p>
      <p sl="pt">Dat brengt mij bij mijn tweede opmerking, die de Europese dimensie betreft. Wat dat betreft heb ik hooggespannen verwachtingen. Hoewel ik de ogen niet sluit voor de moeilijkheden die de rapporteur voorziet als er op korte termijn geprobeerd zou worden te komen tot een enkele vertegenwoordiging en een enkele zetel, blijf ik een groot voorstander van die optie. Dit is een politiek probleem, waar een van de collega’s die eerder het woord voerde mij in afkeurende bewoordingen op heeft gewezen. Maar het is veeleer een kwestie van keuzes en een politiek probleem dat binnen de EU zelf speelt.</p>
      <p sl="pt">Het is aan de EU om eerst het pad te effenen voor conciliatie en coördinatie, wil zij zich die vertegenwoordiging als één geheel in het IMF waardig tonen.</p>
      <p sl="pt">Eén ding durf ik met zekerheid en zonder angst voor tegenspraak te zeggen: een enkele, coherente en duidelijk hoorbare Europese stem in het IMF is een essentiële voorwaarde voor echte samenwerking.</p>
      <p sl="pt">Dat is ook de kern van de boodschap van de heer Hamon, aan wie ik mijn volle steun toezeg.</p>
    </intervention>
    <intervention id="4-185" speaker_id="2268" name="Jonas Sjöstedt" is_mep="True" mode="spoken">
      <p sl="sv">Mijnheer de Voorzitter, ik wil eerst de rapporteur bedanken voor zijn over het geheel genomen constructieve verslag, waarvan ik de meeste standpunten deel. Het verslag levert, voorzichtig maar daarom nog niet minder duidelijk, kritiek op het structurele programma van het Internationaal Monetair Fonds en de voorwaarden die aan de ontvangende landen worden gesteld. Die kritiek is cruciaal, omdat het een feit is dat dit beleid de armoede heeft verergerd en de sociale problemen in veel landen heeft vergroot. Het is dan ook van wezenlijk belang dat de onderwerpen die centraal staan in het verslag, armoedebestrijding en de noodzaak om de millenniumdoelstellingen te verwezenlijken, als overkoepelende doelstellingen in het IMF-beleid worden opgenomen. Op langere termijn zal dit soort instellingen ongetwijfeld ingebed moeten gaan worden in het VN-systeem en in een consistent ontwikkelingsbeleid.</p>
      <p sl="sv">Ik deel ook de kritiek op het gebrek aan democratie binnen het IMF. Cruciaal op dit gebied is dat de ontwikkelingslanden meer macht zouden moeten hebben, en het allerbelangrijkste in dit opzicht is misschien wel dat zij een eerlijker aandeel in de stemrechten moeten krijgen bij de besluitvorming. Democratisering moet echter ook inhouden dat een ontwikkelingsland het algemeen directeurschap moet kunnen bekleden. Deze post moet niet automatisch naar een van de rijkste landen gaan. De democratische controle binnen de EU moet ook intensiever worden, maar wel worden uitgeoefend door de nationale parlementen. Omdat het volgens mij onredelijk is om zeggenschap over het IMF-beleid over te dragen aan de EU-instellingen, ben ik tegen amendement 5. Ik denk dat het beleid binnen de Wereldhandelsorganisatie een schokkend voorbeeld is van een gebrek aan democratische controle op het EU-beleid.</p>
      <p sl="sv">Jarenlang was het de overheersende tendens om ongebreideld vertrouwen te hebben in deregulering en vrije valutaspeculatie. Het grootste deel van het monetaire verkeer is nu puur speculatief. Als we macro-economische stabiliteit willen bereiken, moeten we onszelf op zowel nationaal als internationaal niveau tegen deze trends beschermen.</p>
      <p sl="sv">We hebben zelf een amendement ingediend, dat volgens mij aansluit bij de eisen inzake meer democratie binnen het IMF en waarmee we het toezicht willen verbeteren, en we hopen dat het zal worden aangenomen. We zullen tegen het voorstel van de Fractie van de Europese Volkspartij (Christen-democraten) en Europese Democraten stemmen, maar voor de meeste voorstellen van de Sociaal-democratische Fractie in het Europees Parlement.</p>
    </intervention>
    <intervention id="4-186" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, doorgaans geven we in het Europees Parlement de voorkeur aan eufemismen en diplomatiek jargon. Vandaag waag ik het er echter op om onverbloemd de waarheid te zeggen. Het verslag dat we behandelen is vernietigende kritiek op het Internationaal Monetair Fonds.</p>
      <p sl="pl">Vandaag heeft het Europees Parlement de kans om te zeggen wat critici van het IMF al jaren beweren. Het verslag beklemtoont terecht dat, ik citeer, "het door het IMF gevoerde stabiliseringsbeleid niet altijd het beoogde resultaat heeft gehad en dat een te bruuske stabilisering van economieën kan leiden tot schadelijke sociale veranderingen". We zijn het er eveneens mee eens dat, ik citeer, "de follow-up van de aanpassingsprogramma’s moet worden onderworpen aan een transparante democratische controle".</p>
      <p sl="pl">Het IMF gedraagt zich soms alsof het in een jungle aan het werk is – een jungle van voorschriften die het zelf creëert.</p>
      <p sl="pl">Het aantal voorwaarden dat arme landen moeten vervullen om hulp te ontvangen, neemt elk jaar toe. Dit leidt bijvoorbeeld in de landen bezuiden de Sahara tot absurde situaties: zij moeten aan gemiddeld 114 criteria voldoen vooraleer ze op steun kunnen rekenen.</p>
      <p sl="pl">De rapporteur benadrukt terecht de noodzaak om nieuwe financiële instrumenten in te zetten. Het fonds heeft te veel prioriteiten wat de schuldvermindering van de armste landen betreft. Het IMF moet terugkeren naar zijn oorspronkelijke rol. Zijn kerntaak was ooit stabilisatie van de mondiale wisselkoersschommelingen en dat zou vandaag nog steeds zo moeten zijn. Dat is ook wat een van de vorige sprekers daarnet al zei.</p>
      <p sl="pl">De heer Hamon heeft gelijk wanneer hij in zijn verslag beweert dat de sterke toename van de taken van het IMF met geen enkele substantiële bestuurshervorming gepaard is gegaan. Daarom hebben we ook het recht om een versterking van de legitimiteit van het Fonds te eisen.</p>
      <p sl="pl">De rapporteur merkt terecht op dat, ik citeer, "de aanpassingmaatregelen van het IMF de verspreiding en herhaling van crises soms niet hebben weten te voorkomen".</p>
      <p sl="pl">We sluiten ons voor honderd procent aan bij de kritiek aan het adres van het fonds. We zijn het ermee eens dat het in zijn beleid geen rekening houdt met het feit dat inflatie in de meeste ontwikkelingslanden niet het enige economische probleem is en dat het fonds zou moeten streven naar macro-economische stabiliteit en duurzame groei. Tot slot zijn we verheugd dat in het verslag de conclusie is opgenomen dat macro-economische stabiliteit niet onverenigbaar is met een eerlijke verdeling van de groei.</p>
    </intervention>
    <intervention id="4-187" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, graag wil ik nog eens mijn dank betuigen aan de rapporteur en de leden van de commissies die hebben meegewerkt aan dit verslag, dat ik, zoals ik al zei, buitengewoon nuttig vind.</p>
      <p sl="es">Ik wil opnieuw het belang onderstrepen van dit debat, dat in september tijdens de jaarlijkse vergadering van het fonds in Singapore hopelijk kan worden afgerond met een herverdeling van de quota, die gekoppeld is aan een herverdeling van de stemrechten en daardoor ook van invloed is op het bestuur van het Fonds, dat voor verbetering vatbaar is.</p>
      <p sl="es">Ik denk dat het belangrijk is dat Europa samenwerkt bij het bepalen van een duidelijke strategie voor het verbeteren van het bestuur van het fonds en de vertegenwoordiging van de verschillende landen in de bestuursorganen, op basis van rechtvaardige criteria.</p>
      <p sl="es">Ik wil opnieuw onderstrepen hoe belangrijk het is – en ik denk dat de overgrote meerderheid van de aanwezigen het met me eens is – dat de lidstaten van de Europese Unie hun standpunten binnen het fonds beter gaan coördineren.</p>
      <p sl="es">Als we een betere coördinatie van het economisch beleid willen, als we meer integratie willen tussen de lidstaten op de interne markt en in de Economische en Monetaire Unie, als we willen dat de invloed van Europa in de wereld ook een economische dimensie kent, is het belangrijk dat die externe economische dimensie van de Europese Unie tot uitdrukking komt in de besprekingen en discussies binnen het Monetair Fonds.</p>
      <p sl="es">Ik geloof dat het Europees Parlement met betrekking tot het Monetair Fonds een grotere rol zal gaan spelen naarmate de Europese coördinatie binnen de organen van het fonds verbetert, tot we op een bepaald moment – en ik ben ervan overtuigd dat dat moment er gaat komen, al zal het niet op korte termijn zijn – met één Europese stem spreken en komen tot één vertegenwoordiging van de eurozone in het Monetair Fonds. Dat zal niet vandaag of morgen gebeuren, maar het is een proces dat mijns inziens zowel onvermijdelijk als wenselijk is.</p>
      <p sl="es">Ten slotte wil ik nog ingaan op wat gezegd is – en ik deel die bezorgdheid – over de noodzaak het beleid van het Monetair Fonds in overeenstemming te brengen met de strategieën die op andere gebieden door multilaterale organisaties en in het bijzonder de organisaties van de Verenigde Naties zijn vastgelegd.</p>
      <p sl="es">Ik denk dat we ons gelukkig mogen prijzen dat het Monetair Fonds betrokken is bij en zich inzet voor de millenniumdoelstellingen. Het halen van de millenniumdoelstellingen is een belangrijk doel van de internationale gemeenschap. Ik geloof dat dat engagement van het fonds, dat vijftien jaar geleden misschien moeilijk denkbaar zou zijn geweest, vandaag een realiteit is.</p>
    </intervention>
    <intervention id="4-188" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt tijdens de vergaderperiode van maart plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-189" speaker_id="28144" name="Lars Wohlin" is_mep="True" mode="spoken">
      <p sl="sv">De raad van bestuur van het IMF bestaat uit 25 mensen, die elk een afzonderlijk land of een groep landen vertegenwoordigen. De EU-landen zijn afzonderlijk vertegenwoordigd of als leden van negen van deze groepen.</p>
      <p sl="sv">De noordse groep bestaat uit de Scandinavische landen en de Oostzeestaten, en omvat dus landen als Noorwegen en IJsland, die geen EU-lid zijn.</p>
      <p sl="sv">De rol van het IMF is veranderd sinds de oprichting van de organisatie direct na de Tweede Wereldoorlog. Het IMF functioneerde binnen een systeem van vaste wisselkoersen en had vanaf het begin als voornaamste taken het tijdelijk bijstaan van landen met betalingsbalansproblemen om tekorten op de balans van de lopende betalingen te dekken, en controleren of de betrokken landen goed op hun economieën pasten. Van belang was ook dat de landen hun munteenheden niet devalueerden teneinde concurrerender te worden. Vandaag de dag hebben de eurolanden, gewapend met hun Europese Centrale Bank, ongeveer dezelfde rol als het IMF. De eurolanden hebben vaste wisselkoersen. Eventuele concessionele kredieten aan eurolanden die uitmonden in financiële crises, moeten worden afgehandeld binnen de groep van eurolanden.</p>
      <p sl="sv">Omdat de landen buiten de eurozone fluctuerende wisselkoersen hebben, krijgen ze geen betalingsbalansproblemen. Ze hebben ook meer controle over hun schuldquote. Het zou voor de eurolanden logisch zijn om een gemeenschappelijke groep te vormen binnen het IMF, met één hoofdkantoor. EU-landen buiten de eurozone zouden geen deel moeten uitmaken van de groep. Voor Zweden is er ook helemaal geen reden om bij een gemeenschappelijke EU-groep te horen. Als we er wel deel van zouden uitmaken, zouden we ook onze mogelijkheid verspelen om actief invloed uit te oefenen op de betrekkingen van het IMF met de ontwikkelingslanden.</p>
    </intervention>
  </section>
  <section id="creitem21" title="13. Samenstelling commissies en delegaties: zie notulen"/>
  <section id="creitem22" title="14. Debatten over gevallen van schending van de mensenrechten, de democratie en de rechtsstaat (artikel 115 van het Reglement) (debat)"/>
  <section id="creitem23" title="14.1. Cultureel erfgoed in Azerbeidzjan">
    <intervention id="4-193" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over het cultureel erfgoed in Azerbeidzjan.</p>
    </intervention>
    <intervention id="4-194" speaker_id="28279" name="Justas Vincas Paleckis" is_mep="True" mode="spoken">
      <p sl="lt">auteur . - Helaas is de vernietiging van cultuurmonumenten in verschillende delen van de wereld in de regel het gevolg van, dan wel een voorbode van de uitroeiing van een volk. Daarom geef ik steun aan de resolutie. Ook ik ben van mening dat wij een standpunt moeten innemen ten aanzien van de vernietiging van het cultureel erfgoed in Azerbeidjzan. In conflicten zoals dat tussen Azerbeidjzan en Armenië kan men niet zomaar één partij de schuld geven. Cultuurmonumenten worden daar vernietigd als gevolg van het conflict om Nagorno-Karabach, dat in achttien jaar tijd 25 000 slachtoffers heeft geëist en meer dan een miljoen mensen op de vlucht heeft gedreven. Noch agressie of provocatie, van welke kant ook, noch schending van cultureel erfgoed zal helpen de kluwen van dit ingewikkeld conflict te ontrafelen. Alleen indien de betrokken partijen bereid zijn te onderhandelen, een gemeenschappelijke politieke taal weten te vinden en goede wil tonen, met als doel de toenadering tot de Europese Unie, kunnen de vlammen worden gedoofd. Volgens recente enquêtes wil een groot deel van de bevolking in beide landen het conflict zo spoedig mogelijk onder controle gebracht zien. Die landen willen een actieve rol vervullen in het nabuurschapsbeleid van de Europese Unie en daarom moeten zij het cultureel erfgoed van de minderheden op gepaste wijze beschermen.</p>
    </intervention>
    <intervention id="4-195" speaker_id="23881" name="Marios Matsakis" is_mep="True" mode="spoken">
      <p sl="en">auteur . – Mijnheer de Voorzitter, de verwoesting en ontheiliging van een kerkhof, waar en door wie dan ook, is een barbaarse daad. Als een dergelijk kerkhof ook een monument is van bijzondere archeologische betekenis, dan maakt het deel uit van ons gezamenlijk internationaal erfgoed en is de vernieling ook nog eens een misdaad tegen de mensheid.</p>
      <p sl="en">Het Armeense kerkhof in Djulfa is een christelijk kerkhof van buitengewoon historisch en cultureel belang. Azerbeidzjaanse regeringen zijn door nalatigheid, maar – waarschijnlijker nog – door er opdracht toe te geven, verantwoordelijk voor de systematische verwoesting van dit monument in de afgelopen jaren. Vermoedelijk moeten de plegers van dit afschuwelijke misdrijf worden gezocht onder de Azerbeidzjaanse strijdkrachten en onder fanatiek islamitische burgers.</p>
      <p sl="en">Het is volstrekt onaanvaardbaar dat de Azerbeidzjaanse ambassadeur in Brussel pas geleden e-mails heeft gestuurd aan afgevaardigden van het Parlement waarin hij een gemene persoonlijke aanval doet op een van de auteurs van deze resolutie en een poging doet om het Parlement te kleineren en te beledigen door zijn integriteit en wijsheid ter discussie te stellen.</p>
      <p sl="en">Ik doe een krachtig beroep op u om voor deze resolutie te stemmen. Daarmee geven we een heel duidelijk signaal af aan de regering van Azerbeidzjan dat wij ons zorgen maken over de verwoesting van het kerkhof van Djulfa en dat wij dit een schande vinden.</p>
    </intervention>
    <intervention id="4-196" speaker_id="4521" name="Charles Tannock" is_mep="True" mode="spoken">
      <p sl="en">auteur . – Mijnheer de Voorzitter, de vermeende vernieling in december 2005 van het middeleeuwse Djulfa – vroeger ook Djugha genaamd –, een Armeense begraafplaats, door de "chatsjkars", de prachtig gegraveerde grafstenen, kapot te maken is een ernstige schending van het Europees christelijk erfgoed.</p>
      <p sl="en">De Azerbeidzjaanse regering meende dat de videobeelden waarop een en ander is vastgelegd, frauduleuze Armeense propaganda zijn. Uit onafhankelijke bron is mij echter verzekerd dat de beelden authentiek zijn; ze zijn gemaakt door een Britse architect, Steven Sim, een kenner van de regio. Daarbij komt: als er geen vernielingen hebben plaatsgevonden, waarom staan de Azerbeidzjanen dan geen bezoeken ter plekke toe? Bizar genoeg beweren zij ook dat de verwoestingen zouden kunnen zijn aangericht door plunderaars die stenen nodig hadden voor bouwwerkzaamheden.</p>
      <p sl="en">De heer Sim heeft nogmaals verzekerd dat het kerkhof slechts kan worden bereikt via een gebied dat wordt gecontroleerd door het Azerbeidzjaanse leger, waardoor het vrijwel onmogelijk is om zoiets te doen zonder steun van de autoriteiten. Deze verzaken daarmee duidelijk hun plicht om de locatie te beschermen.</p>
      <p sl="en">De Azerbeidzjaanse ambassade heeft mij ook medegedeeld dat deze vernieling niets voorstelt vergeleken met de vernieling van Azerbeidzjaanse moskeeën. Ik kreeg inderdaad foto’s toegestuurd van verwoeste moskeeën. Het valt niet te ontkennen dat er in 1991 in het oorlogsgebied moskeeën zijn verwoest, en dat dient ook zonder meer te worden veroordeeld, maar op de foto’s die mij werden toegestuurd, stonden naar mijn indruk verwoestingen die vijftien jaar geleden, en niet drie maanden geleden, hebben plaatsgevonden. Voorts lag Djulfa in Nachitsjevan niet in het oorlogsgebied. Verder wil ik u niet onthouden dat mij ter ore is gekomen dat de autoriteiten van Nagorno-Karabach pas geleden hebben ingestemd met een project voor de wederopbouw van moskeeën die op hun grondgebied zijn verwoest.</p>
      <p sl="en">We bevinden ons nu op een kritiek punt in de besprekingen die de twee presidenten, Kocharian en Alijev, in het Franse Rambouillet voeren om een oplossing te vinden voor het conflict rond Nagorno-Karabach. Daarom ben ik van mening dat eventuele verdere vernielingen van Armeens erfgoed niet bevorderlijk zullen zijn voor blijvende vrede in de regio.</p>
    </intervention>
    <intervention id="4-197" speaker_id="24087" name="Marcin Libicki" is_mep="True" mode="spoken">
      <p sl="pl">auteur . – Mijnheer de Voorzitter, het lijdt geen twijfel dat alle culturele monumenten over de hele wereld deel uitmaken van ons gemeenschappelijk erfgoed en dat ze niet ten prooi zouden mogen vallen aan politieke conflicten en al helemaal niet aan oorlogen.</p>
      <p sl="pl">Staat u mij toe een persoonlijke anekdote te vertellen. Toen ik een paar jaar geleden in Armenië was en daar een bezoek bracht aan al die monumenten en kerken, die sinds de vroege Middeleeuwen tot op de dag van vandaag bewaard zijn gebleven, herinnerde ik me mijn eerdere bezoek aan Spanje, het andere uiteinde van de christelijke wereld, zo’n 1 000 kilometer naar het westen. Onmiddellijk viel me op hoe sterk de monumenten in de twee streken op elkaar leken.</p>
      <p sl="pl">Het waren stuk voor stuk monumenten uit de vroegmiddeleeuwse Europese cultuur. Hoewel we verantwoordelijk zijn voor alle monumenten ter wereld, moeten ons vooral die Europese monumenten na aan het hart liggen die getuigen van het culturele verleden en de culturele eenheid van Europa, ongeacht of ze zich in een uithoek van Armenië, het uiterste westen van Spanje of ergens daar tussenin bevinden.</p>
      <p sl="pl">Wat we op dit moment zien gebeuren, is naar mijn mening bijzonder verontrustend, omdat de monumenten die vernield worden niet enkel tot het Europese, maar ook tot het werelderfgoed behoren. Dat Azerbeidzjan hiervoor verantwoordelijkheid draagt, is overduidelijk, want – zoals de heer Tannock zich net al afvroeg – waarom laat Azerbeidzjan geen mensen toe om die plaatsen te bezoeken en de omvang van de schade ter plekke vast te stellen? Gelukkig weten we wat er gebeurd is ten gevolge van de barbaarse beslissingen van de machthebbers in de regio en hebben we een videofilm als bewijs van de vernielingen.</p>
      <p sl="pl">We moeten deze resolutie aannemen en vervolgens toezicht houden op wat er verder gebeurt. De reactie van Azerbeidzjan mag niet beperkt blijven tot woorden, hoe nobel die ook klinken. Op woorden moeten daden volgen en het zijn net die daden die we van Azerbeidzjan verwachten.</p>
    </intervention>
    <intervention id="4-198" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">auteur . – Mijnheer de Voorzitter, we kunnen niet nadrukkelijk genoeg wijzen op het belang van de verplichtingen van de Europese Unie ten aanzien van de zuidelijke Kaukasus, een regio die weliswaar nog steeds door bevroren conflicten wordt ondermijnd, maar die van groot strategisch belang en ook volstrekt Europees is. We zijn ons ervan bewust dat mevrouw Ferrero–Waldner op dit moment een officieel bezoek brengt aan dat gebied, maar ik wil vooral graag een beroep doen op de Parlementsleden en op hun verantwoordelijkheidsbesef.</p>
      <p sl="fr">Terwijl de Europese Unie met elk land apart onderhandelt over actieplannen met het oog op meer stabiliteit in de regio, bevinden Armenië en Azerbeidzjan zich nu in een wankele, maar hoopvolle fase van vredesonderhandelingen over het conflict in Nagorno-Karabach. De presidenten Aliev en Kocharian hebben elkaar afgelopen zondag ontmoet in Rambouillet, onder bescherming van de Minsk-groep van de OVSE. Het is bijzonder belangrijk dat dit proces succesvol is, omdat dit indirect kan leiden naar de oplossing van andere conflicten in de regio. Het welslagen van deze missie is dus een noodzakelijke voorwaarde voor algemene stabilisering van het gebied.</p>
      <p sl="fr">Geachte collega's, denkt u in dit verband werkelijk naar eer en geweten dat dit het moment is om olie op het vuur te gooien door, zoals in de amendementen wordt voorgesteld, juist die paragrafen te schrappen die een evenwichtige benadering mogelijk maken van de gezamenlijke ontwerpresolutie die we eergisteren met elkaar hebben opgesteld? We hebben de vernieling van het kerkhof van Djulfa afgelopen januari al veroordeeld in het verslag van de heer Tannock, en wij veroordelen die nog steeds. Maar, geachte collega's, we kunnen niet om het algemene kader heen van het bevroren conflict tussen Armenië en Azerbeidzjan, waardoor duizenden mensen zijn gedood en gevlucht; dat heeft diepe wonden geslagen die nog lang niet zijn geheeld. En kunnen we negeren dat 20 procent van het Azerbeidzjaanse grondgebied door Armenië wordt beschouwd als buffer voor Nagorno-Karabach en dat een groot aantal objecten van het cultureel en godsdienstig erfgoed in deze bezette gebieden al is vernield? Het is hoog tijd om deze gevaarlijke escalatie te stoppen. Het zou onverantwoord zijn om de gezamenlijke verantwoordelijkheid van de partijen voor het conflict te ontkennen en alleen de vernielingen die aan één kant hebben plaatsgevonden te noemen. Dat zou ook in strijd zijn met de verplichtingen die wij hebben jegens onze Armeense en Azerbeidzjaanse vrienden, die wij moeten steunen in hun streven hun geschillen op te lossen.</p>
      <p sl="fr">Tot slot komt deze resolutie tot stand op een moment van toegenomen spanningen tussen de islamitische en de westerse wereld. Ondoordachte formuleringen zouden er zomaar toe kunnen leiden dat deze gebeurtenissen uitmonden in een confrontatie tussen de christelijke en de islamitische wereld. Ik verzoek u dan ook plechtig om de extremisten, van welke kant dan ook, geen argumenten in handen te geven door een resolutie aan te nemen die, als zij volgens bepaalde voorstellen wordt gewijzigd, onredelijk partijdig zou zijn. Dat is een kwestie van persoonlijk geweten, maar hier is ook de geloofwaardigheid van het Europees Parlement en, in bredere zin, van de inspanningen van de Europese Unie in de regio in het geding.</p>
    </intervention>
    <intervention id="4-199" speaker_id="4508" name="Erik Meijer" is_mep="True" mode="spoken">
      <p sl="nl">Auteur . – Voorzitter, in het Russische tsarenrijk was Transkaukasië een van de wingewesten aan de rand, waar de woongebieden van Georgiërs, Armeniërs en Azerbeidzjanen niet scherp waren afgebakend. De mensen leefden daar niet in vrede met elkaar, maar waren wel samen onderworpen aan ondemocratisch Russisch staatsgezag.</p>
      <p sl="nl">Pas in de jaren '20 zijn de drie volkeren bestuurlijk van elkaar gescheiden met voor ieder een eigen grondgebied. Dat was noodzakelijk voor vrede, ontwikkeling en stabiliteit, maar betekent ook dat gemengde gebieden moesten worden toegewezen aan een van de bij de conflicten betrokken groepen. We zien daarvan nu de gevolgen in de minderheidsgebieden Zuid-Ossetië en Abchazië, en vooral in Nagorno-Karabach en Nachitsjevan, waar zowel Armeense als Azerbeidzjaanse invloeden bestaan.</p>
      <p sl="nl">De neiging is groot om niet alleen de mensen die behoren tot het buurvolk uit zulke gebieden te verdrijven, maar ook hun historische bouwwerken, gebedsplaatsen en begraafplaatsen te vernielen en hun herinnering voor eeuwig uit te wissen. Nu er geen overkoepelende Sovjetunie meer bestaat, die zulke uitwassen zou kunnen tegengaan, is het nog belangrijker geworden dat ook de rest van Europa bijdraagt tot het in vrede en wederzijds respect met elkaar samenleven van de buurvolkeren in deze nu onafhankelijke staten.</p>
    </intervention>
    <intervention id="4-200" speaker_id="28474" name="Ioannis Kasoulides" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, voor het Armeense volk – de slachtoffers van volkenmoord en massale verdrijving van hun geboortegrond – is de aanblik van de vernieling van hun cultureel erfgoed wellicht het laatste hoofdstuk in hun totale verdrijving. "Er is niets aan de hand", zeggen de Azerbeidzjaanse autoriteiten. Maar waar rook is, is vuur. Deze totale ontkenning doet me denken aan de totale ontkenning dat er ooit sprake is geweest van volkenmoord, aan de bewering dat dit een Armeens hersenspinsel is.</p>
      <p sl="en">In een e-mailcorrespondentie met mij schreef de politiek adviseur van de Azerbeidzjaanse ambassade, en ik citeer: "We kunnen niet uitsluiten dat enkele arme boeren van navenant cultureel niveau in het geniep stenen van het kerkhof gebruiken voor bouwwerkzaamheden of andere vergelijkbare activiteiten".</p>
      <p sl="en">Ik weet niet precies wie de daders zijn, maar ik weet wel dat het voor honderd procent de verantwoordelijkheid van de Azerbeidzjaanse autoriteiten is om te waarborgen dat deze monumenten worden beschermd.</p>
    </intervention>
    <intervention id="4-201" speaker_id="4313" name="Martine Roure" is_mep="True" mode="spoken">
      <p sl="fr">namens de PSE-fractie . – De stad Djulfa in Azerbeidzjan herbergt op haar grondgebied een belangrijke Armeense begraafplaats die in architectonisch opzicht uniek is. Die begraafplaats getuigt van de geschiedenis van dit gebied, dat tot in de eerste vijfentwintig jaar van de twintigste eeuw voor meer dan 80 procent door Armeniërs werd bevolkt. Tijdens het Sovjettijdperk werd deze plaats verwaarloosd en in 1998 begonnen de plaatselijke autoriteiten met de vernieling ervan. De UNESCO heeft zich daarover toen behoorlijk druk gemaakt, wat ertoe leidde dat het werk van de bulldozers tijdelijk werd stopgezet. De UNESCO wendde zich ook tot de bevoegde autoriteiten met het verzoek dit erfgoed te beschermen, want er was aanzienlijke schade aan deze gedenkplaats aangericht.</p>
      <p sl="fr">Feitenmateriaal en recente verklaringen van ooggetuigen duiden erop dat deze vernielingen sinds december 2005 zijn hervat. We moeten dus zo snel mogelijk aan Azerbeidzjan vragen om ter plaatse een missie toe te laten om te kijken welke maatregelen er per direct en op middellange termijn moeten worden getroffen om te zorgen voor het behoud van deze historische, maar bovenal gedenkwaardige en cultureel belangrijke plek, die het erfgoed van een volk uitmaakt.</p>
    </intervention>
    <intervention id="4-202" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, het debat over de rechten van de mens en de democratie gaat vandaag over de bescherming van het cultureel erfgoed van de Armeniërs, dat volledig vernietigd dreigt te worden. Armenië, dat vier miljoen inwoners telt, is christelijk sinds 301 en geldt als het eerste christelijke land ter wereld. Daarvan getuigen niet enkel historische geschriften, maar ook de duizenden op stenen tabletten gebeeldhouwde kruisen, "chatsjkars" genaamd, die net als andere waardevolle Armeense culturele monumenten in Azerbeidzjan, Georgië en Turkije werden vernield.</p>
      <p sl="pl">De "chatsjkars", letterlijk "stenen kruisen" van een halve tot 3,5 meter hoog, werden vervaardigd uit basalt. Ze werden op een rechthoekige basis geplaatst met de voorkant van de steen, met daarop de afbeelding van het kruis, naar het westen gericht. De Armeniërs geloofden dat de "chatsjkars" hen zouden beschermen voor natuurrampen. De kruisen werden opgericht om belangrijke gebeurtenissen te herdenken, gebruikt als decoratiestukken in heilige gebouwen en ook als grafstenen, die steeds aan de voeten van de overledene werden geplaatst.</p>
      <p sl="pl">Onlangs werd er in Djulfa, een stad in de regio onder Azerbeidzjaans toezicht, een middeleeuws kerkhof vernield. Het schandalige proces van verwoesting en vernieling van Armeense culturele monumenten begon in 1998, toen er bijna 800 van zulke stenen kruisen werden vernietigd. Hoewel de vernielingen na protest van de UNESCO een tijdlang ophielden, begonnen ze opnieuw in 2002. Het heeft er alle schijn van dat de laakbare vernietiging van het Armeense culturele erfgoed plaatsvindt met instemming van de Azerbeidzjaanse regering, die er speciale legereenheden op uitstuurde om de stenen met Armeense kruisen te verwoesten.</p>
      <p sl="pl">De Armeniërs worden al eeuwenlang vervolgd. Ze hebben geleden onder oorlogen, agressie en bezetting. Het is een natie met een diepgewortelde ervaring, als volk en als christenen. Ook de Azeri hebben heel wat vernielingen en ongeluk gekend. Het moet echter duidelijk zijn dat de vernietiging van cultureel erfgoed, dat gemeenschappelijk bezit van de hele mensheid is, door geen enkel conflict kan worden gerechtvaardigd.</p>
      <p sl="pl">Cultuur is een uitdrukking van intermenselijke communicatie, van een gemeenschappelijk denken en handelen. Het is een bevestiging van menselijkheid en vormt de basis van het gemeenschappelijke erfgoed van elke gemeenschap. Daarom eisen we respect voor het cultureel erfgoed over de hele wereld, ongeacht godsdienstige overtuiging of afkomst.</p>
    </intervention>
    <intervention id="4-203" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, ik herinner me nog beelden van Azerbeidzjan, van Baku, en van een enorm gebouw in het centrum van de stad, het hotel waar de Azeri, die uit Nagorno-Karabach waren gevlucht, onderdak hadden gezocht. Het was een schokkend beeld. Die mensen kampeerden daar al jaren. Het ligt voor de hand dat ik vandaag ook aan hen denk en niet enkel aan de monumenten waarover we – volledig terecht – praten.</p>
      <p sl="pl">Net als de heer Libicki vind ik het vanzelfsprekend dat monumenten overal ter wereld moeten worden beschermd, onafhankelijk van hun geografische ligging. Ik heb echter ook de indruk dat de Azerbeidzjaanse regering deze kwestie als een soort afleidingsmanoeuvre gebruikt. Het is een poging om het gebrek aan democratie dood te zwijgen, om de recente, weinig democratische verkiezingen, het demonstratieverbod en het verbod op vrije meningsuiting in dat land in de doofpot te stoppen.</p>
      <p sl="pl">Het is de moeite waard om te ijveren voor het behoud van monumenten. Dat doen we terecht. Tegelijkertijd zouden we echter ook de democratie in Azerbeidzjan moeten bevorderen.</p>
    </intervention>
    <intervention id="4-204" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mijnheer de Voorzitter, wij willen vandaag de aanhoudend onverschillige houding veroordelen die Azerbeidzjan aanneemt ten aanzien van de UNESCO-overeenkomst inzake de bescherming van het cultureel en natuurlijk erfgoed van de wereld. Door de vernieling van het kerkhof van Djulfa komen bovendien de verplichtingen die het land als lid van de Raad van Europa heeft in een ander licht te staan. Twaalf jaar na het grote conflict tussen Azerbeidzjan en Armenië is de positie van de Armeense minderheid in Azerbeidzjan nog steeds zeer onstabiel, vooral wat betreft het respect voor haar culturele erfgoed. De vernieling van het kerkhof van Djulfa kan vergeleken worden met bijvoorbeeld de vernietiging door de Taliban van de boeddhabeelden in Afghanistan. Het gaat om het respecteren van het verleden en de geschiedenis van de mensheid.</p>
      <p sl="fi">Waar kan een veroordeling van de gebeurtenissen toe leiden? Wij hopen nog steeds dat de vernieling van het kerkhof van Djulfa door een onafhankelijke instantie kan worden onderzocht en dat de overgebleven grafstenen kunnen worden gerestaureerd. Wij hopen ook dat het protest toekomstige vernielingen van cultureel erfgoed kan helpen voorkomen. De vernietiging van het kerkhof van Djulfa is een misdaad tegen het erfgoed van de mensheid en moet als zodanig worden veroordeeld. De vernieling van deze unieke christelijke kunstvoorwerpen is een onvervangbaar verlies voor de mensheid.</p>
      <a text="(Applaus)"/>
    </intervention>
    <intervention id="4-205" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie . Mijnheer de Voorzitter, allereerst wil ik de geachte afgevaardigden bedanken voor al hun uiteenzettingen. De Commissie is op de hoogte gesteld van de vermeende vernieling van kunstvoorwerpen op het kerkhof van Djulfa in de Azerbeidzjaanse Autonome Republiek Nachitsjevan. Zowel Armenië als Azerbeidzjan heeft een verklaring afgelegd tijdens de 586e vergadering van de Permanente Raad van de OVSE op 22 december 2005, en de kwestie is ook aan de orde gekomen tijdens de Raad van Europa op 1 februari 2006.</p>
      <p sl="en">De bescherming van wereldcultuurbezit in derde landen behoort niet tot de bevoegdheden van de Commissie. We begrijpen echter dat Armenië een beroep heeft gedaan op UNESCO om zo spoedig mogelijk een missie te sturen naar Nachitsjevan.</p>
      <p sl="en">De Commissie is zich terdege bewust van het feit dat voorvallen zoals de vernieling op het kerkhof van Djulfa, indien bevestigd door onafhankelijke bronnen, rechtstreeks verband houden met en symptomatisch zijn voor het langdurige conflict over Nagorno-Karabach, dat heeft geleid tot wantrouwen en verwoesting, en dat sinds de vroege jaren negentig slachtoffers heeft geëist onder zowel de Armeense als de Azerbeidzjaanse bevolking.</p>
      <p sl="en">De Commissie zal haar uiterste best blijven doen de partijen ertoe te bewegen snel tot een oplossing van het conflict te komen, en zodra er een vredesovereenkomst is bereikt, zal zij helpen bij de wederopbouw en het herstel van de regio.</p>
      <p sl="en">Het conflict over Nagorno-Karabach is op dit moment wel bijzonder onaanvaardbaar, omdat zowel Armenië als Azerbeidzjan deel uitmaken van het Europees nabuurschapsbeleid, dat als speerpunt heeft het opbouwen van vertrouwen in de zuidelijke Kaukasus, waarbij regionale samenwerking in zoveel mogelijk sectoren wordt aangemoedigd en wordt bijgedragen aan vrede, stabiliteit en welvaart aan de grenzen van een uitgebreide Europese Unie.</p>
      <p sl="en">Het is een ambitieuze doelstelling, maar wij zullen proberen die te verwezenlijken, ook door de tenuitvoerlegging van de actieplannen die de Commissie momenteel bespreekt met Armenië, Azerbeidzjan en Georgië. In deze documenten vragen wij de drie landen in de zuidelijke Kaukasus een aantal stappen te nemen om nader tot Europa te komen. De documenten gaan over een zeer breed scala aan onderwerpen, waaronder samenwerking met betrekking tot onderwijs en cultuur en de bescherming van cultureel erfgoed.</p>
      <p sl="en">Tenuitvoerlegging van de ENP-actieplannen zal nauwgezet worden gemonitord door de Commissie, en de voordelen die eruit voortvloeien zullen uiteraard afhankelijk zijn van de prestaties.</p>
    </intervention>
    <intervention id="4-206" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem24" title="14.2. Situatie op Sri Lanka">
    <intervention id="4-208" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over de situatie op Sri Lanka.</p>
    </intervention>
    <intervention id="4-209" speaker_id="2099" name="Robert Evans" is_mep="True" mode="spoken">
      <p sl="en">auteur . – Mijnheer de Voorzitter, iedereen zal beseffen dat dit een uiterst cruciaal tijdstip is, nu de vredesbesprekingen volgende week beginnen.</p>
      <p sl="en">Wellicht ben ik de enige aanwezige hier die met eigen ogen de schade heeft gezien die is aangericht door de oorlog in het noorden en oosten van Sri Lanka: de vernietiging van eigendommen en mensenlevens, het werkelijke lijden – vooral onder de Tamils – en de afschuwelijke aanslagen op Colombo, Kandi en andere locaties op Sri Lanka. Naar de dood van veel vooraanstaande persoonlijkheden en gewone mensen is nooit onderzoek gedaan. De tragedie en de ellende zijn alleen maar groter geworden door de tsunami van vorig jaar.</p>
      <p sl="en">Nu is er een echte kans om een herstart te maken. Ik hoop dat alle betrokkenen bij de vredesbesprekingen zullen beseffen hoe belangrijk deze zijn, dat zij hun verantwoordelijkheden erkennen, bereid zijn tot compromissen en elkaar niet van alles naar het hoofd slingeren. Niemand op Sri Lanka is gebaat bij een hernieuwd conflict.</p>
      <p sl="en">Persoonlijk betreur ik de afwezigheid aldaar van vertegenwoordigers van de moslims en de boeddhisten en van de strijdkrachten van kolonel Karuna; ik denk dat dit de gang van zaken zal bemoeilijken. Het verbod voor LTTE-mensen om naar de Europese Unie te reizen zorgt voor de merkwaardige omstandigheid dat wij deze besprekingen moeten voeren in Genève dan wel in Noorwegen. Niettemin moeten wij in het Europees Parlement, samen met de Commissie en de Raad, alles te doen wat in ons vermogen ligt om de onderhandelingen te steunen en niet te belemmeren.</p>
      <p sl="en">Ik wens hun succes.</p>
    </intervention>
    <intervention id="4-210" speaker_id="4508" name="Erik Meijer" is_mep="True" mode="spoken">
      <p sl="nl">Auteur . – Voorzitter, de meerderheid van de inwoners van Sri Lanka bestaat uit Singalezen die zichzelf zien als de enige echte bewoners van hun eiland. In het noordoosten vormt een andere bevolkingsgroep de meerderheid, de Tamils. Met hun afwijkende taal, godsdienst en cultuur worden zij door velen gezien als ongewenste indringers uit het zuiden van Indië. De elkaar afwisselende regeringspartijen van links en van rechts proberen dus de gunst van de kiezers te winnen door mekaar te overtreffen in doofheid voor de verlangens van de Tamils.</p>
      <p sl="nl">Daardoor woedt er al vele jaren oorlog, staan delen van het land niet onder controle van de regering, zijn plannen voor zelfbestuur van het noordoosten uiteindelijk niet uitgevoerd en leidt buitenlandse bemiddeling niet tot resultaten. Vooral vanuit Noorwegen is daarin veel energie gestoken en de vroegere bemiddelaar is daar nu minister. Het lijkt erop dat de buitenwereld zich erbij neerlegt dat dit probleem nooit wordt opgelost, dat de gewelddadige strijd eindeloos doorgaat, met veel verwoesting en doden als gevolg, en dat een deel van de inwoners als vluchteling het land verlaat.</p>
      <p sl="nl">Uit het oogpunt van mensenrechten en democratie is berusting onaanvaardbaar. Daarom zou het goed zijn als dit Parlement binnenkort het signaal afgeeft dat we in Europa verontwaardigd zijn over het gebrek aan wil om tot een oplossing te komen en dat wij alles ondernemen om alsnog resultaten te bereiken.</p>
    </intervention>
    <intervention id="4-211" speaker_id="24087" name="Marcin Libicki" is_mep="True" mode="spoken">
      <p sl="pl">auteur . – Mijnheer de Voorzitter, zoals elke donderdag voeren we een debat over gevallen van schending van de mensenrechten.</p>
      <p sl="pl">Toen we het over Azerbeidzjan hadden, spraken we over mensenrechten in een erg specifieke context – een culturele context. Cultuur is een belangrijk element van de rechten van de mens. De situatie op Sri Lanka ziet er heel wat dramatischer uit. We wachten vol ongeduld op de dag dat daar eindelijk vrede zal heersen. Enerzijds zouden we kunnen terugdenken aan een oud spreekwoord dat zegt dat volkeren moeten boeten voor de waanzin van hun leiders en zouden we eenvoudigweg kunnen stellen dat de schuld ligt bij degenen die verantwoordelijk zijn voor het conflict en niet bij de Srilankaanse bevolking, die zo sterk naar vrede verlangt. Anderzijds zien we op Sri Lanka echter een situatie die we ook elders in de wereld zien. Er zijn de oorspronkelijke bewoners en zij die zich er pas later hebben gevestigd. Het conflict tussen de inheemse Singalezen en de nieuwere bewoners, de Tamils, heeft veel diepere historische wortels. Wij mogen vandaag dan misschien denken dat we de geschiedenis buiten beschouwing kunnen laten en enkel over de toekomst kunnen praten, maar dat is nu eenmaal onmogelijk.</p>
      <p sl="pl">We moeten begrip opbrengen voor de gevoelens van de inheemse bevolking, die zich vernederd voelt en meent meer rechten te hebben dan degenen die zich pas later en ongevraagd in het gebied hebben gevestigd. Het waren immers niet de Singalezen zelf die over de komst van deze nieuwkomers hebben beslist. Die beslissing werd volledig extern genomen. Dat is wat er op Sri Lanka is gebeurd. Laten we daarom alles doen wat we kunnen om ervoor te zorgen dat er zo snel mogelijk vrede tot stand komt en de Srilankaanse bevolking ophoudt te boeten voor de waanzinnige beslissingen van de machthebbers. We moeten echter ook rekening houden met het feit dat een historisch recht op macht hetzelfde recht is als het recht op eigendom voor iemand die van die eigendom werd beroofd.</p>
      <p sl="pl">Ik hoop dat de Europese Unie alles zal doen wat in haar macht ligt om ervoor te zorgen dat er op Sri Lanka vrede tot stand komt.</p>
    </intervention>
    <intervention id="4-212" speaker_id="4541" name="Elizabeth Lynne" is_mep="True" mode="spoken">
      <p sl="en">auteur . – Mijnheer de Voorzitter, waarschijnlijk was het beter geweest als we dit debat hadden kunnen uitstellen. Het stond echter al op de agenda. We weten allemaal dat we het wilden uitstellen vanwege de geplande bijeenkomst van de Srilankaanse regering en de LTTE in Genève op 22 en 23 februari.</p>
      <p sl="en">Net als iedereen hoop ik van harte dat de besprekingen zullen slagen. Het zal een kleine stap in de juiste richting zijn als dat lukt. Dat zou de tenuitvoerlegging van de wapenstilstand verbeteren, die zoals we allemaal weten niet volledig wordt geëerbiedigd door de Tamil Tijgers en door de regering. We zien dat er veel rekrutering van kindsoldaten plaatsvindt, wat een absoluut schandaal is.</p>
      <p sl="en">Als we tot een permanente politieke oplossing willen komen, is het van belang dat we niet alleen naar veiligheidsvraagstukken kijken. Echter, bij alle gesprekken over een politieke oplossing dienen de moslims en andere Tamil-organisaties te worden betrokken, net als de regering en de Tamil Tijgers. Alleen als we dat doen, kunnen we duidelijk toewerken naar een permanente oplossing.</p>
    </intervention>
    <intervention id="4-213" speaker_id="1318" name="James Nicholson" is_mep="True" mode="spoken">
      <p sl="en">auteur . – Mijnheer de Voorzitter, we verwelkomen de onderhandelingen die volgende week in Genève worden gehouden tussen de regering van Sri Lanka en de LTTE van harte. Er zijn drie jaar verstreken sinds de laatste besprekingen, en het is van levensbelang voor het hele volk van Sri Lanka dat het geweld stopt en dat er werkelijk schot komt in het vredesproces.</p>
      <p sl="en">We geloven niet dat het helpt als dit Parlement op dit gevoelige moment een formeel standpunt inneemt, dus hebben we met andere fracties afgesproken dat er geen resolutie komt.</p>
      <p sl="en">Sri Lanka heeft sinds december 2005 te kampen met een geweldsexplosie waarbij meer dan tweehonderd doden zijn gevallen. Het is niet verrassend dat dit heeft geleid tot een vertrouwensbreuk tussen de regering en de LTTE, een vertrouwensbreuk die politieke vooruitgang en economisch herstel in de weg staat. Het baart ons zorgen dat zelfs ongewapende waarnemers van de monitormissie op Sri Lanka in deze periode een groot aantal keren zijn aangevallen. Hoewel de regering van Sri Lanka tot dusver terughoudend heeft gereageerd, dienen beide zijden zich te onthouden van gewelddadige acties en zich te wijden aan de onderhandelingen die voor de deur staan.</p>
      <p sl="en">Vrede en stabiliteit zullen op Sri Lanka alleen wederkeren als de regering en de LTTE bereid zijn tot compromissen. Het zou een nuttige vertrouwenwekkende maatregel zijn als beide partijen het gebruik van antipersoneelmijnen zouden staken en zouden helpen bij het verwijderen daarvan. Daartoe zou de Srilankaanse regering het goede voorbeeld moeten geven door ondertekening van het Verdrag van Ottawa, en de LTTE dient de Akte van verbintenis overeenkomstig de Oproep van Genève te ondertekenen. Een dergelijk gebaar van goede wil zou bevestigen dat zij werkelijk tot vrede willen komen en kan de fundamenten leggen voor verdere initiatieven die beide partijen tot nut strekken.</p>
      <p sl="en">De Europese Unie en afzonderlijke lidstaten kunnen actie ondernemen om het vredesproces te vergemakkelijken. Europese landen dienen de financiële steun te controleren die door de Tamil-gemeenschappen in Europa wordt gegeven, om zich ervan te vergewissen dat deze niet wordt gebruikt door personen of voor activiteiten die het toch al wankele wapenstilstandakkoord ondermijnen.</p>
    </intervention>
    <intervention id="4-214" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur. – Mijnheer de Voorzitter, laten we hopen dat er geen kink in de kabel komt en dat de vredesbesprekingen tussen de Srilankaanse regering en de Tamil Tijgers inderdaad volgende week plaatsvinden, maar het is tot nu toe geen gemakkelijk proces geweest en dat zal het ook in de toekomst niet zijn.</p>
      <p sl="es">Het staakt-het-vuren van 2002 is vele malen geschonden, de afgelopen twee jaar zijn honderden mensen omgekomen en er zijn duizenden intern ontheemden. Er vinden nog steeds ontvoeringen, martelingen en andere vormen van misbruik plaats, en de hoop die we hadden na de tsunami van december 2004 dat de tragedie zou bijdragen tot een constructieve aanpak van het interne conflict, is meermaals in rook opgegaan. Bovendien lijkt het erop dat geen van de mechanismen voor onderzoek naar de mensenrechten op bevredigende wijze ten uitvoer is gelegd.</p>
      <p sl="es">Daarom mogen we ons gelukkig prijzen met de Noorse overheid, die zich in zulke moeilijke omstandigheden nadrukkelijk blijft inzetten om een vredesproces mogelijk te maken. Een vredesproces dat ons opnieuw leert hoe belangrijk het is om te investeren in het opbouwen van vrede, in plaats van in het aanzetten tot oorlog.</p>
      <p sl="es">Als we kijken naar de investeringen die Europa de laatste tijd heeft gedaan, niet alleen op Sri Lanka, maar in de hele regio, zien we dat we veel hebben geïnvesteerd in het aanzetten tot oorlog en veel minder – om niet te zeggen heel weinig – in het opbouwen en bevorderen van vrede.</p>
      <p sl="es">Daarom hoop ik dat de besprekingen van volgende week – die hopelijk niet alleen zullen uitmonden in een vredesproces, maar ook in de opbouw van een rechtvaardige en duurzame vrede – een echte kans zullen bieden en een voorbeeld zullen stellen dat in andere vredesprocessen nagevolgd kan worden, vooral door in praktijk te brengen wat mevrouw Lynne al zei: alle partijen van het conflict moeten bij het proces worden betrokken; er mag niemand uitgesloten worden, zelfs niet degenen die men als grootste vijand beschouwt.</p>
    </intervention>
    <intervention id="4-215" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, de politieke, economische en sociale situatie op Sri Lanka wordt steeds onstabieler – daar zijn we het in dit Parlement allemaal over eens. De lokale gemeenschap, die vooral uit vrouwen en kinderen bestaat, is het slachtoffer van ongecontroleerd en brutaal geweld. Moord en de betrokkenheid daarbij van militaire troepen behoren op Sri Lanka tot de dagelijkse realiteit.</p>
      <p sl="pl">Het akkoord over het staakt-het-vuren uit 2002 wordt op dit moment ernstig bedreigd door de uitbraak van een nieuw conflict. Sri Lanka heeft forse internationale steun nodig om de stabiliteit van het staakt-het-vuren te kunnen garanderen, wat van essentieel belang is voor het boeken van enige vooruitgang in de regio.</p>
      <p sl="pl">Het Europees Parlement zou het land moeten steunen bij al zijn inspanningen om stabiliteit, vrede en democratie te bereiken. We zouden de strijd tegen elke vorm van discriminatie op grond van ras of etnische afkomst als prioriteit moeten erkennen. Met die discriminatie wordt de lokale gemeenschap dagelijks geconfronteerd. Bovendien bemoeilijkt ze de toegang tot de schadeloosstellingen, waar vooral de slachtoffers van de tsunami recht op hebben.</p>
      <p sl="pl">We kunnen niet volstaan met geld op te sturen en zelfvoldaan achterover te leunen omdat we een goede daad hebben verricht. We moeten er eveneens voor zorgen dat de middelen eerlijk worden verdeeld. Enkel dan zal de financiële hulp van de Europese Unie concrete resultaten opleveren. Als de hulp niet op een billijke manier wordt verdeeld, kan ze de oorzaak zijn van bijkomende conflicten.</p>
    </intervention>
    <intervention id="4-216" speaker_id="28249" name="Tobias Pflüger" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, na een burgeroorlog die jaren heeft geduurd en tienduizenden slachtoffers heeft geëist, wordt er nu eindelijk weer onderhandeld, en één ding is heel duidelijk: dit conflict op Sri Lanka kan niet met militaire middelen worden opgelost; we kunnen dit alleen maar met politieke middelen aanpakken. Ik ben heel verheugd dat de Noorse regering het initiatief voor deze onderhandelingen heeft genomen. Het is wel interessant dat Noorwegen dit heeft gedaan, en niet de Europese Unie. Er is namelijk een heel groot probleem: de gesprekken kunnen niet op het grondgebied van de Europese Unie plaatsvinden omdat er een zogenaamde EU-lijst van terroristische organisaties bestaat. Op die lijst staat de LTTE, en dat betekent dat de onderhandelaars de EU zelfs niet binnen mogen komen. Dat toont aan hoe absurd die EU-lijst van terroristische organisaties is; die wordt volgens mij heel vaak misbruikt om op te treden tegen degenen die men om politieke redenen als ongewenst beschouwt.</p>
      <p sl="de">Ik wil heel duidelijk zeggen dat ik er niet zo blij mee ben dat we hebben besloten om vandaag niet te stemmen. Ik geloof namelijk dat daarvoor heel wat politieke druk is uitgeoefend. Ik had liever in alle helderheid willen zeggen dat we blij zijn dat deze onderhandelingen plaats zullen vinden en dat we streven naar een werkelijk vredesproces op Sri Lanka.</p>
    </intervention>
    <intervention id="4-217" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie. Mijnheer de Voorzitter, opnieuw wil ik de geachte afgevaardigden bedanken voor hun bijdragen.</p>
      <p sl="en">Allereerst wil ik zeggen dat de Commissie de situatie op Sri Lanka nauwlettend blijft volgen, en het doet ons plezier dat de fracties in het Europees Parlement belang stellen in de resoluties waarin wordt opgeroepen tot een vreedzame oplossing van het conflict ten bate van de bevolking van Sri Lanka.</p>
      <p sl="en">De Commissie verwelkomt het akkoord tussen de regering van Sri Lanka en de LTTE om op 22 en 23 februari besprekingen te houden in Genève. We hopen dat de tenuitvoerlegging van de wapenstilstandovereenkomst van februari 2002 hiermee een nieuwe impuls krijgt en wordt verbeterd. We complimenteren de Noorse minister, Erik Solheim, met zijn onvermoeibare inspanningen en zeggen hem en Noorwegen als bemiddelaar in het vredesproces opnieuw onze volle steun toe.</p>
      <p sl="en">Gezien de toestand op Sri Lanka zijn wij uiterst bezorgd over de escalatie van geweld in de afgelopen maanden, al lijken de gewelddadigheden te zijn afgenomen sinds de aankondiging op 25 januari van de besprekingen in Genève. Er zijn ruim tweehonderd doden gevallen sinds de verkiezing van de nieuwe president in november 2005 en eind januari 2006. De Europese Unie heeft haar diepe bezorgdheid geuit over het voortdurende geweld op Sri Lanka en heeft er bij allen die bij het geweld zijn betrokken en bij degenen die invloed op hen hebben op aangedrongen om de gewelddadigheden te beëindigen en te voorkomen dat men afglijdt naar een conflict.</p>
      <p sl="en">Het jaar 2005 en het begin van 2006 waren slechte periodes voor het vredesproces, door de mislukking van de P-TOMS, de moord op minister van Buitenlandse Zaken Kadirgamar en de verkiezingsboycot in delen van het noorden en oosten. Daarom verwelkomen wij de besprekingen in Genève als een belangrijke stap, die de toestand op Sri Lanka hopelijk zal stabiliseren en zal leiden tot een vreedzame oplossing van dit bittere conflict, een oplossing waarnaar wij al zo lang uitzien.</p>
      <p sl="en">Wat betreft de opmerkingen die zijn gemaakt over de tsunami-fondsen: wij zijn begonnen met het leveren van steun bij de wederopbouw na de tsunami, ondanks de mislukking van de P-TOMS. De Commissie heeft voor de tsunami-slachtoffers op Sri Lanka 5,5 miljoen euro uitgetrokken om mensen in het noorden en het oosten te helpen een nieuw bestaan op te bouwen en de getroffen gemeenschappen te voorzien van basale economische mogelijkheden. Dit komt boven op het grote steunprogramma van de EU dat al draait in het noorden en het oosten.</p>
      <p sl="en">Van de P-TOMS verwachtten we dat we daarmee konden komen tot een volledig wederopbouwproces, waarbij de regering, de LTTE en de moslimgemeenschap het eens zouden zijn over prioriteiten en projecten. We hadden ons volledig ingezet voor P-TOMS en 50 miljoen euro voor het mechanisme gereserveerd. Commissaris Ferrero-Waldner maakte dat in maart 2005 in Colombo bekend, waar we zware druk uitoefenden om snel tot overeenstemming te komen. We vinden nog steeds dat dat de juiste handelwijze was. Als P-TOMS tot leven was gekomen, hadden we de negatieve ontwikkeling in het vredesproces kunnen keren.</p>
      <p sl="en">Bovendien mogen we niet vergeten dat de Commissie via haar directoraat-generaal Humanitaire hulp sinds het begin van het vredesproces voor ruim 23 miljoen euro steun heeft verstrekt aan de slachtoffers van het conflict in het noorden en het oosten, alsmede voor ruim 40 miljoen euro aan de slachtoffers van de tsunami. Een groot gedeelte van die hulp was gericht op het koppelen van humanitaire hulp aan de wederopbouw.</p>
    </intervention>
    <intervention id="4-218" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Aangezien alle ontwerpresoluties terzake zijn ingetrokken, vindt er geen stemming plaats.</p>
    </intervention>
  </section>
  <section id="creitem25" title="14.3. Guantánamo">
    <intervention id="4-220" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het debat over vijf ontwerpresoluties over Guantánamo.</p>
    </intervention>
    <intervention id="4-221" speaker_id="4313" name="Martine Roure" is_mep="True" mode="spoken">
      <p sl="fr">auteur . – Mijnheer de Voorzitter, de gedetineerden in Guantánamo Bay zitten nu al vier jaar gevangen in een rechtsvacuüm, zonder tenlastelegging. De aanhoudende berichten over mishandeling verontrusten ons zeer. Zo zouden hongerstakers voor wie het weigeren van voedsel het enige middel is waarmee zij tegen hun absolute rechteloosheid kunnen protesteren, urenlang op een stoel worden vastgebonden om met geweld te worden gevoed totdat zij bloed overgeven.</p>
      <p sl="fr">Ik herinner eraan dat de speciale VN-rapporteur inzake marteling, Manfred Nowak, heeft verklaard dat als dit klopt, deze behandelingen onder de categorie onmenselijk, wreed en vernederend vallen. Wij eisen dat de VN en de NGO's toegang krijgen tot het detentiecentrum Guantánamo Bay en de mensen die daar gevangen zitten. Guantánamo Bay dient overigens direct te worden gesloten en de gevangenen moeten aan een onafhankelijke rechter worden voorgeleid.</p>
      <p sl="fr">Tot slot moeten de Verenigde Staten in elk geval toestaan dat er een onafhankelijk onderzoek wordt ingesteld naar de beschuldigingen van marteling.</p>
    </intervention>
    <intervention id="4-222" speaker_id="28249" name="Tobias Pflüger" is_mep="True" mode="spoken">
      <p sl="de">auteur. – Mijnheer de Voorzitter, zelfs de ontstaansgeschiedenis van de Amerikaanse militaire basis Guantánamo is een zaak van onrecht. De Amerikanen zitten daar namelijk omdat ze een zogenaamd verdrag hebben gesloten met een vroegere Cubaanse regering, een verdrag dat zijn geldigheid volgens hun interpretatie alleen maar verliest als beide partijen het opzeggen - een absurde visie.</p>
      <p sl="de">Is het niet de hoogste tijd om luid en duidelijk te zeggen dat deze militaire basis moet worden gesloten en dat Guantánamo Bay moeten worden teruggegeven aan Cuba? Wat we horen over het Amerikaanse kamp voor krijgsgevangenen is vreselijk. Nog steeds worden daar meer dan 500 personen gevangen gehouden, zonder enige vorm van proces en zonder behoorlijke rechtsbedeling. Ze worden ernstig mishandeld en gemarteld. In Guantánamo geldt het recht niet. Er moet een einde komen aan deze martelingen. Degenen die ze uitvoeren en degenen die het bevel ertoe geven moeten voor de rechter worden gebracht. Laten we ook heel duidelijk zeggen dat er veel mensen zijn die oproepen tot sluiting van het kamp. Dat geldt bijvoorbeeld voor de Duitse bondskanselier, Angela Merkel. Tegelijkertijd zegt haar minister van Binnenlandse Zaken echter: "Als mijn informatie juist is, is één persoon in Guantánamo door de Duitse autoriteiten verhoord." Het is duidelijk dat Duitsland en andere EU-lidstaten baat hebben bij de gang van zaken. Er moet nu eens een einde komen aan die dubbele moraal van de Europese Unie.</p>
    </intervention>
    <intervention id="4-223" speaker_id="2229" name="Bernd Posselt" is_mep="True" mode="spoken">
      <p sl="de">auteur. – Mijnheer de Voorzitter, duidelijker dan Manfred Nowak, de speciale VN-rapporteur inzake marteling, kun je het niet zeggen. Hij heeft gezegd: "In Guantánamo worden zelfs de minimumnormen van het internationale recht niet gerespecteerd." Dat is een vernietigend oordeel, en wij als Europese Unie moeten onze Amerikaanse partners in alle duidelijkheid zeggen dat we dit onrecht in Guantánamo niet meer kunnen dulden, en nooit hebben geduld.</p>
      <p sl="de">Ik ben heel blij dat mevrouw Merkel dit heel duidelijk heeft gezegd tegen president Bush. Het is nu eenmaal een feit dat de strijd tegen het terrorisme, die belangrijk is, en die wij steunen, alleen maar op basis van het recht kan worden gevoerd. Als de wereld door het gedrag van bepaalde mogendheden de indruk zou krijgen dat uiteindelijk het recht van de sterkste geldt, zou dat rampzalig zijn. Dan zou iedereen alleen nog maar proberen om de sterkste te zijn, en dan zou de wet van de jungle weer gelden.</p>
      <p sl="de">Daarom moet ook de strijd tegen het vreselijkste onrecht gebaseerd zijn op het recht: op de mensenrechten en op het internationale recht. We moeten samen strijden en vastberaden zijn, maar dat lukt ons alleen maar als we ons volledig houden aan de gezamenlijke waarden en overtuigingen van het Westers Bondgenootschap en van de Europese Unie. Daarvan is in Guantánamo zeker geen sprake. Daarom kan ik alleen maar zeggen: president Bush, sluit Guantánamo zo snel mogelijk en breng de gevangenen voor een echte rechter!</p>
    </intervention>
    <intervention id="4-224" speaker_id="2155" name="Graham Watson" is_mep="True" mode="spoken">
      <p sl="en">auteur . – Mijnheer de Voorzitter, "wanneer is deze nachtmerrie nu eigenlijk afgelopen?" Dit zijn de woorden van Moazzam Begg, een Brits staatsburger die vorig jaar januari zonder aangeklaagd te zijn uit Guantánamo Bay werd vrijgelaten. Maar het hadden ook de woorden kunnen zijn van alle weldenkende burgers.</p>
      <p sl="en">Guantánamo Bay is synoniem geworden met alles wat er momenteel mis is met de reactie van de VS op het terrorisme. Vier jaar nadat de eerste gevangenen er aankwamen, heeft er niet één een behoorlijk proces gekregen en zitten er nog steeds vijfhonderd mensen opgesloten, verreweg de meesten zonder tenlastelegging en zonder behoorlijke rechtsbedeling. Juist vandaag hebben de Verenigde Naties een verslag openbaar gemaakt waarin wordt gezegd dat de behandeling van de gedetineerden volgens de definitie van de het VN-Verdrag tegen foltering als marteling is te beschouwen. De auteurs concluderen dat de regering van de Verenigde Staten de gedetineerden ofwel spoedig moet laten berechten ofwel onverwijld dient vrij te laten.</p>
      <p sl="en">Wij zouden verder gaan. We zijn het eens met de directeur van Amnesty International in het Verenigd Koninkrijk, die stelt dat er ten aanzien van Guantánamo geen middenweg is: het kamp moet gewoon dicht. Daarom zal mijn fractie deze resolutie steunen, waarin de autoriteiten van de Verenigde Staten worden opgeroepen om Guantánamo Bay te sluiten, en om de gevangenen vrij te laten of hen te berechten in overeenstemming met het internationaal recht.</p>
    </intervention>
    <intervention id="4-225" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur. – Mijnheer de Voorzitter, het werd hoog tijd dat we in deze spoeddebatten, waarbij we gewoonlijk schendingen van de mensenrechten in de wereld behandelen, de verantwoordelijkheid van de Verenigde Staten aan bod lieten komen.</p>
      <p sl="es">De lijst met te behandelen onderwerpen is eindeloos lang, maar ik ben verheugd dat ik in ieder geval kan ingaan op één van de meest weerzinwekkende schandalen van de mensheid en in het bijzonder van onze tijd: Guantánamo.</p>
      <p sl="es">Na vier jaar zijn de ongeveer vijfhonderd personen die op dit moment op Guantánamo worden vastgehouden nog altijd verstoken van de minimale procedurele waarborgen die een vereiste zijn in iedere democratie die de rechtsstaat en de internationale regelgeving inzake mensenrechten eerbiedigt.</p>
      <p sl="es">De Europese Unie mag niet, door te zwijgen, medeplichtig blijven aan de instandhouding van iets wat in wezen niets anders is dan een martelcentrum, waar zelfs de doodstraf op arbitraire wijze wordt toegepast.</p>
      <p sl="es">Het bestaan van Guantánamo is een enorme schandvlek in de geschiedenis, niet alleen voor de Verenigde Staten, maar ook voor alle buitenstaanders die de basis zwijgend gedogen. Bovendien bevestigt het het beeld van een imperialistisch, oorlogszuchtig land dat geen enkel respect heeft voor diezelfde rechten en vrijheden die de huidige Amerikaanse regering juist beweert wereldwijd te verdedigen.</p>
      <p sl="es">Het bestaan van Guantánamo valt op geen enkele manier te rechtvaardigen, zeker niet vanuit de optiek van de strijd tegen het terrorisme. Daarom ben ik verheugd over het feit dat dit Parlement eindelijk de moed heeft gehad om op zo unanieme wijze op te roepen tot de sluiting van Guantánamo.</p>
      <p sl="es">Dan rest me nog, waarde collega’s, te zeggen dat we nog een stap verder moeten gaan, dat we ons werk moeten afmaken, en spoedig een duidelijk onderzoek moeten eisen naar wat er gaande is met betrekking tot de bezetting van Irak. En daarbij moeten we in het bijzonder de gebeurtenissen in Abu Ghraib veroordelen.</p>
    </intervention>
    <intervention id="4-226" speaker_id="2341" name="Michael Gahler" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, ik stel vast dat de leden van het Parlement het over deze kwestie in hoge mate met elkaar eens zijn. Als de Europese Unie van landen garanties eist dat de mensenrechten worden gerespecteerd, moet ze dat overal ter wereld en op geloofwaardige wijze doen. Er kan niet worden afgedongen op de mensenrechten en op het internationaal humanitair recht. Ook onze bondgenoten in de VS moeten we dit duidelijk maken, juist omdat we gezamenlijke democratische waarden hebben. Ik betreur echt ten zeerste dat we dit debat moeten voeren met de Verenigde Staten, onze bondgenoot, maar het geeft tegelijkertijd ook aan wat het verschil is tussen de VS en andere gebieden overal ter wereld. Daar eisen we ook dat de mensenrechten worden gerespecteerd, maar in de VS bestaat er gelukkig een open democratische samenleving, daar wordt hetzelfde debat gevoerd, en dat is hoopgevend. De meerderheid van de Amerikanen is het volgens mij met ons eens dat we in dit soort zaken de rechtsstaat niet buitenspel mogen zetten. Het is heel belangrijk dat we ons altijd on moral high ground bewegen, zoals dat heet in het Engels; dat betekent dat we hoge morele normen moeten aanhouden, willen we geloofwaardig zijn in onze strijd tegen het terrorisme en voor de democratie in andere delen van de wereld. Het is onaanvaardbaar dat we de andere kant op kijken, vooral als het om deze grote bondgenoot gaat, waarmee we elders in de wereld, zoals in Afghanistan, strijden voor democratie en mensenrechten. We zouden toch politiek en moreel op een hellend vlak terechtkomen wanneer we zouden zwijgen over Guantánamo? Dan zouden we toch niet meer geloofwaardig zijn voor die landen waarvan wij verwachten dat ze de democratie invoeren?</p>
      <p sl="de">Daarom is het juist dat we eisen dat dit kamp wordt gesloten en dat degenen die daar vastzitten voor een reguliere rechter worden gebracht. We hebben het wel niet met zoveel woorden gezegd, maar dat betekent uiteindelijk dat deze mensen moeten worden vrijgelaten als hun schuld niet kan worden bewezen. In individuele gevallen kan dat heel gevaarlijk zijn, maar ook hier moet gelden: in dubio pro reo .</p>
    </intervention>
    <intervention id="4-227" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, de Verenigde Naties hebben in een gisteren gepubliceerd verslag de VS zeer nadrukkelijk opgeroepen Guantánamo zonder verdere vertraging te sluiten. Met onze resolutie doen wij dat vandaag natuurlijk ook. Tot nu toe zijn slechts tien van de vijfhonderd personen die op dit moment in Guantánamo worden vastgehouden in staat van beschuldiging gesteld. Bovendien is dat niet gedaan door een onafhankelijke rechtbank, maar door militaire rechtbanken, die speciaal voor dit doel in het leven zijn geroepen. Willekeurige vrijheidsberoving, marteling en mishandeling zijn eclatante schendingen van de Verdragen van Genève. De regering-Bush moet nu eindelijk eens begrijpen hoe cynisch en verwerpelijk dit beleid in de strijd tegen het terrorisme is. Een doelmatige bestrijding van het terrorisme is alleen mogelijk wanneer we overal ter wereld onze argumenten naar voren brengen en wijzen op het belang van eerbiediging van het internationale recht, dat een verbod bevat op het willekeurig doden van burgers. De regering-Bush stapt daar gewoon overheen, niet alleen in Guantánamo, maar ook elders.</p>
    </intervention>
    <intervention id="4-228" speaker_id="4541" name="Elizabeth Lynne" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, hoeveel bewijzen hebben de Amerikanen nog nodig om dit helse oord te sluiten? In het jongste VN-verslag worden er nog meer bewijzen voor aangedragen dat hetgeen de Verenigde Staten in Guantánamo Bay doen onwettig is en een rechtstreekse schending van de mensenrechten inhoudt.</p>
      <p sl="en">Vier jaar na de opening van de gevangenis horen we nog steeds over het gebruik van marteltechnieken die zijn verboden volgens het VN-Verdrag tegen foltering. Mijn kiezer Moazzam Begg, die vorig jaar werd vrijgelaten na drie jaar onwettige detentie, meldde dat hij andere gevangenen zo hard geslagen had zien worden dat de dood erop had kunnen volgen. Nu lezen we in het verslag dat mensen met geweld voeding krijgen toegediend om hun hongerstaking te beëindigen, niet om hun leven te redden, maar om de Amerikaanse regering niet nog verder in verlegenheid te brengen.</p>
      <p sl="en">Uit naam van de mensheid moet deze gevangenis worden gesloten en dienen de gedetineerden een eerlijk proces te krijgen of onmiddellijk te worden vrijgelaten als er geen bewijs tegen hen is.</p>
    </intervention>
    <intervention id="4-229" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie. – Mijnheer de Voorzitter, dit is een korte resolutie die in twee woorden kan worden samengevat: sluit Guantánamo. Elk spoor van mensenrechten is ver te zoeken in Guantánamo, en de hele toestand riekt van het begin tot het eind naar menselijke fouten, niet naar mensenrechten.</p>
      <p sl="sv">In de loop van één presidentiële termijn zijn de Verenigde Staten van een land waar de meeste mensen best wel naar toe willen, waar ze mee willen handelen of op een andere manier bij betrokken willen zijn, veranderd in een land dat velen liever mijden. Het zal best dat Guantánamo op een militaire basis op Cuba ligt, maar het is een laffe poging van de Verenigde Staten om de eigen wetten te omzeilen. We willen niets liever dan dat de Verenigde Staten zich aan hun eigen grondwet houden en dat de VN-verdragen worden nageleefd. In beide opzichten is Guantánamo absurd. Het Bush-regime gedraagt zich als een bende ouderwetse, eigenmachtige koloniale heersers als we het hebben over het Protocol van Kyoto, het Internationaal Strafhof, Abu Ghraib, de oorlog tegen het Iraakse volk en een reeks verdragen over zeer uiteenlopende onderwerpen, van de strijd tegen tabak tot het recht op voedsel.</p>
      <p sl="sv">Dit beleid van zich onttrekken aan de internationale samenwerking en het internationale recht berokkent schade aan het Amerikaanse volk en de wereld in het algemeen. De gevangenen van Guantánamo zijn niet de enigen die worden onderdrukt door het Bush-regime, hoewel zij er wel het zwaarst onder lijden. We leven ook mee met de meerderheid van de Amerikanen, die het Bush-regime nooit heeft gesteund en het slachtoffer wordt van het willekeurige optreden van dat regime. Deze gewone mensen worden zwaar getroffen door de haat en de bedreigingen van de wereld om hen heen. Het Bush-regime zou een begin kunnen maken met zijn boetedoening door Guantánamo te sluiten.</p>
    </intervention>
    <intervention id="4-230" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, dames en heren, het is naar mijn mening volkomen terecht dat in dit Parlement wordt gediscussieerd over een resolutie inzake Guantánamo. Erkend zou moeten worden dat een soortgelijke resolutie ook nodig is voor de herdenking op 27 januari. U bent zich er ongetwijfeld van bewust dat dit de Internationale Dag ter preventie van misdaden tegen de menselijkheid is. Wij zullen het er uiteraard over eens zijn dat een land dat met toestemming van zijn president gevangenen mishandelt in Abu Ghraib en Guantánamo, niet het recht heeft de Europese Unie te vragen haar medewerking te verlenen aan militaire acties op unilaterale basis. Het moment is aangebroken sancties aan te kondigen tegen de Verenigde Staten wegens gebrek aan respect voor de mensenrechten. Wij hebben dit standpunt brede steun gegeven toen we deze week het verslag over de mensenrechten- en de democratieclausule in door de Europese Unie gesloten overeenkomsten aannamen. U kunt zich dit wellicht niet herinneren, of misschien is het betoog van de militaire macht in kwestie te overtuigend. Dit is uiteraard een geval van meten met twee maten.</p>
      <p sl="cs">Zodra de resolutie - die ik volledig steun - is aangenomen, moet deze naar mijn mening worden gevolgd door een voorstel om personen aan te klagen die zich in Guantánamo en Abu Ghraib schuldig hebben gemaakt aan daden die in strijd zijn met de wetgeving in de Verenigde Staten en waarmee de mensenrechten en internationale overeenkomsten worden overtreden. Ik zou daarom graag willen voorstellen dat de Commissie een internationaal strafhof opricht om deze misdadigers te berechten. Ik vind het tevens van belang dat het voorzitterschap de VN-veiligheidsraad verzoekt een resolutie in te dienen waarmee sancties tegen de Verenigde Staten kunnen worden afgedwongen. Overigens zijn wij ons er allen van bewust dat de Amerikaanse basis in Guantánamo Bay een aantal jaren tegen de wens van de wettige regering van de republiek Cuba bezet is geweest.</p>
    </intervention>
    <intervention id="4-231" speaker_id="28580" name="Panagiotis Beglitis" is_mep="True" mode="spoken">
      <p sl="el">Mijnheer de Voorzitter, wat we vandaag bespreken, wordt volgens mij volledig bevestigd door de recente publicatie van het rapport van vijf deskundigen van de VN-Commissie voor de mensenrechten in de Los Angeles Times .</p>
      <p sl="el">Wij mogen niet langer passief toekijken bij deze moderne barbarij. Wij mogen niet langer zwijgen over de voortdurende schendingen van het internationaal humanitair recht en de internationale verdragen of over de folteringen en vernederende behandeling waaraan de Amerikaanse autoriteiten zich bezondigen in de gevangenis van Guantánamo. Ik vind dat de Europese Unie en haar lidstaten dit probleem terstond moeten aankaarten in internationale organisaties en in de VN, en de Verenigde Staten moeten oproepen tot onmiddellijke sluiting van de gevangenis van Guantánamo, tot het organiseren van een rechtvaardig proces voor een onafhankelijke rechter en tot de onmiddellijke vrijlating van de gedetineerden.</p>
      <p sl="el">Mijnheer de Voorzitter, blijven zwijgen komt neer op een doofpotoperatie. De regering-Bush mag de mensheid in naam van de strijd tegen het terrorisme niet opnieuw naar de Middeleeuwen leiden. Vandaag overkomt het de gevangenen van Guantánamo, morgen kan het de gevangenen in een andere regio overkomen, als wij nalaten universele menselijke waarden en onze democratische beginselen te verdedigen.</p>
    </intervention>
    <intervention id="4-232" speaker_id="28306" name="Ana Maria Gomes" is_mep="True" mode="spoken">
      <p sl="pt">Honderden gevangenen verkeren nog altijd in een juridisch vacuüm en lijden onder marteling. Ik heb het niet over de beruchte gevangenissen van Saddam, de Taliban, Syrië of andere dictatoriale regimes, maar over Guantánamo, dat onder toezicht van de Verenigde Staten staat, het land dat ooit een centrale rol speelde bij het opstellen van de internationale wetgeving inzake mensenrechten, maar dat onder de regering-Bush die rechten op grove wijze schendt, inclusief de minimumvereisten van de Geneefse Conventie.</p>
      <p sl="pt">Europa dient zijn stem te verheffen als het gaat om Guantánamo, Abu Ghraib of welke plaats dan ook waarnaar de regering-Bush haar martelmethoden via 'buitengewone uitlevering' exporteert. Het dient zich te voegen in het koor van steeds luider klinkende stemmen in de Verenigde Staten, zoals die van de American Civil Liberties Union, die wijst op het immorele karakter en de nutteloosheid van marteling in de strijd tegen het terrorisme en kritiek levert op het feit dat zij die zich daar schuldig aan maken niet ter verantwoording kunnen worden geroepen.</p>
      <p sl="pt">De EU dient de sluiting van Guantánamo te eisen en erop aan te dringen dat Amerikaanse politici en hoge militairen terechtstaan voor misdrijven die zijn gepleegd in naam van de oorlog tegen het terrorisme. Wie zwijgt, speelt de terroristen in de kaart en geeft de fundamentele waarden van de menselijke waardigheid en de rechtstaat prijs, precies de waarden die terroristische fanatici probeerden te vernietigen met 9/11 en aanslagen als die van Madrid en Londen.</p>
    </intervention>
    <intervention id="4-233" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, ik ben het eens met de stelling in de resolutie dat het wereldwijde terrorisme, en vooral het terrorisme dat gericht is tegen democratieën en hun bevolking, een bedreiging vormt, maar dat we terrorisme niet met terroristische praktijken mogen bestrijden. Dergelijke acties zullen we niet tolereren en we hebben het recht dat hier te onderstrepen.</p>
      <p sl="pl">We hebben dat recht aangezien Europa de bakermat is van het humanitaire recht. Hier in Europa kwamen immers aan het begin van de twintigste eeuw de eerste conventies over de bescherming van de rechten van gedetineerden, van de burgermaatschappij en van oorlogsslachtoffers tot stand. Na de Tweede Wereldoorlog hebben we deze humanitaire principes verder uitgewerkt. In Europa kennen we het Europese, Straatsburgse systeem ter bescherming van de rechten van de mens en in de Europese unie tot slot hebben we het Handvest van de grondrechten, dat een onderdeel zal zijn van de Europese Grondwet en dat eigenlijk al is. In al deze documenten staat zwart op wit dat de menselijke waardigheid moet worden gerespecteerd, dat geen enkele mens mag worden vernederd, bedreigd of vervolgd, dat niemand gevangen mag worden gehouden zonder gerechtelijk proces en dat iedereen het recht heeft op verdediging.</p>
      <p sl="pl">Ik vraag me af of men dit alles in Guantánamo vergeten is. Of misschien wil men het zich niet herinneren? Zowel het verslag van de Verenigde Naties als ons verslag van Amnesty International laat er geen twijfel over bestaan. We kunnen een dergelijke situatie niet aanvaarden en daarom steun ik ten volle de stelling die in de resolutie is opgenomen: de strijd tegen terrorisme mag in geen geval met mensenrechtenschendingen worden gevoerd.</p>
    </intervention>
    <intervention id="4-234" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie . Mijnheer de Voorzitter, wederom wil ik de geachte afgevaardigden bedanken voor hun zeer heldere kanttekeningen. De wereldwijde strijd tegen het terrorisme op een ongekende schaal heeft geleid tot nieuwe uitdagingen voor de bescherming van de mensenrechten. De Commissie onderstreept voortdurend dat eerbied voor de rechten van de mens een voorwaarde is in de strijd tegen het terrorisme.</p>
      <p sl="en">Wij volgen alle ontwikkelingen in de situatie van de circa vijfhonderd personen die worden vastgehouden in Guantánamo Bay op de voet, al heeft de Commissie niet de bevoegdheid om namens deze gedetineerden te interveniëren. De lidstaten hebben ook in bilateraal verband hun zorgen geuit tegenover de Verenigde Staten met betrekking tot de behandeling van hun staatsburgers.</p>
      <p sl="en">De Commissie blijft benadrukken dat alle antiterreurmaatregelen in overeenstemming dienen te zijn met het internationaal humanitair recht. Wij zijn er rotsvast van overtuigd dat de Verdragen van Genève van toepassing zijn op alle mensen die gevangen genomen worden tijdens een gewapend conflict. Wat betreft de voortdurende gevangenhouding in Guantánamo Bay bestaan er volgens het Internationaal Verdrag inzake burgerrechten en politieke rechten absolute rechten die onder alle omstandigheden gerespecteerd dienen te worden, zoals het recht om niet te worden gefolterd of om niet te worden blootgesteld aan wrede, onmenselijke of vernederende behandeling.</p>
      <p sl="en">In dit verband verwelkomen wij het recente amendement van senator McCain op de Defence Appropriations Bill. Daarin wordt heel nadrukkelijk gesteld dat het verbod op wrede, onmenselijke en vernederende behandeling van toepassing is op personen die door de VS gevangen worden gehouden, waar ook ter wereld. Bovendien moet, in onze ogen, iedere persoon die gevangen wordt gehouden een status onder het internationaal recht krijgen, het recht hebben om niet op willekeurige gronden te worden vastgehouden en een behoorlijke rechtsbedeling en een eerlijk proces krijgen.</p>
      <p sl="en">De Europese Unie heeft ook haar steun betuigd aan het verzoek van de speciale rapporteurs van de VN om Guantánamo Bay te bezoeken en daar gedetineerden onder vier ogen te kunnen spreken. De Europese Unie heeft deze kwestie herhaaldelijk aangekaart bij de Verenigde Staten en zal dit blijven doen.</p>
      <p sl="en">In reactie op enkele van de interventies heeft de Commissie de Verenigde Staten herhaaldelijk duidelijk gemaakt dat de Europese Unie onder alle omstandigheden fel gekant is tegen de doodstraf. Ik zou ook willen opmerken dat het gisteren gepubliceerde verslag van de speciale rapporteurs van de VN door de Commissie wordt bestudeerd met de bedoeling het vraagstuk bij de Verenigde Staten opnieuw ter sprake te brengen.</p>
      <p sl="en">Het is van cruciaal belang dat de internationale gemeenschap ernaar streeft dat het internationaal recht weer volledig wordt nageleefd, en dat geldt ook voor de mensenrechten en humanitaire normen, met betrekking tot de vermeende leden van de Taliban en van Al Qa’ida die in Guantánamo Bay worden vastgehouden. Werkelijke vooruitgang kan alleen worden geboekt als respect voor die waarden door alle partijen wordt geborgd.</p>
    </intervention>
    <intervention id="4-235" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, ik wil nog even terugkomen op de woorden van de heer Pflüger over Sri Lanka. Hij heeft namelijk volledig gelijk. We hebben hier met een gevaarlijk precedent te maken: het is een slechte zaak als resoluties die zijn ingediend vervolgens weer worden ingetrokken door degenen die erover hebben onderhandeld. Deze keer hebben we het aanvaard, maar ik kan u namens mijn fractie wel zeggen dat we het geen tweede keer zullen aanvaarden, en dat dit besluit geen precedent mag vormen.</p>
    </intervention>
    <intervention id="4-236" speaker_id="2099" name="Robert Evans" is_mep="True" mode="spoken">
      <p sl="en">Mijnheer de Voorzitter, ik wil de heer Posselt erop wijzen dat zijn fractie heeft verzocht om intrekking van de ontwerpresoluties, dus het is een tikje vreemd om te zeggen dat ze dit niet zullen accepteren.</p>
    </intervention>
    <intervention id="4-237" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt nu meteen plaats.</p>
    </intervention>
  </section>
  <section id="creitem26" title="15. Stemmingen">
    <intervention id="4-239" speaker_id="4393" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem27" title="15.1. Cultureel erfgoed in Azerbeidzjan (stemming)"/>
  <section id="creitem28" title="15.2. Guantánamo (stemming)">
    <intervention id="4-242" speaker_id="4393" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem29" title="16. Rectificaties stemgedrag: zie notulen"/>
  <section id="creitem30" title="17. Besluiten inzake bepaalde documenten: zie notulen"/>
  <section id="creitem31" title="18. In het register ingeschreven schriftelijke verklaringen (artikel 116 van het reglement): zie notulen"/>
  <section id="creitem32" title="19. Verzending van de tijdens deze vergadering aangenomen teksten: zie notulen"/>
  <section id="creitem33" title="20. Rooster van de volgende vergaderingen: zie notulen"/>
  <section id="creitem34" title="21. Onderbreking van de zitting">
    <intervention id="4-249" speaker_id="4393" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 17.00 uur gesloten)"/>
    </intervention>
  </section>
</text>
