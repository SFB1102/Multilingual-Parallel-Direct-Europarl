<?xml version='1.0' encoding='utf-8'?>
<text id="20061211.NL" lang="nl" date="2006-12-11" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="28267" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op 30 november 2006 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering">
    <intervention id="1-006" speaker_id="28267" name="De Voorzitter" is_mep="True" mode="spoken">
      <p sl="nl">De notulen van de vergadering van 30 november 2006 zijn rondgedeeld.</p>
      <p sl="nl">Zijn er opmerkingen?</p>
    </intervention>
    <intervention id="1-007" speaker_id="4480" name="Margrietus van den Berg" is_mep="True" mode="spoken">
      <p sl="nl">Voorzitter, zoals u zich nog zult herinneren hadden wij op donderdag – zoals uit de notulen blijkt – het debat over Wereld AIDS Dag en de maatregelen van Europa op dat terrein. Daarbij speelde de kwestie van het Global Health Fund en de financiering. In het debat met de Commissie werd duidelijk dat het Parlement buitengewoon verontrust was over het ontbreken van die financiering; het stelde de Commissie dan ook vragen over het ontwikkelingsinstrument waarover we morgen debatteren, omdat dreigde dat dat instrument leeggeplunderd zou worden ten gunste van het Global Health Fund ten einde een eerdere fout op die manier te maken.</p>
      <p sl="nl">Ik kan u nu meedelen, Voorzitter, dat wij in de ontwikkelingscommissie op 3 december van de Commissie een brief hebben ontvangen, waaruit blijkt dat zij alsnog toezegt om de financiering van het Global Health Fund te halen uit het EOF(het Europees Ontwikkelingsfonds) en de programmering van het thematisch deel van het ontwikkelingsinstrument ongemoeid te laten. Morgen zullen we dat debat verder voortzetten, maar het is goed dat te noteren.</p>
    </intervention>
    <intervention id="1-008" speaker_id="28267" name="De Voorzitter" is_mep="True" mode="spoken">
      <p sl="nl">Het spijt mij mijnheer Van den Berg, maar ik begrijp niet hoe hetgeen u hebt gezegd zich verhoudt tot de notulen van de vergadering.</p>
      <p sl="nl">Stelt u voor de notulen op enigerlei wijze te wijzigen?</p>
    </intervention>
    <intervention id="1-009" speaker_id="4480" name="Margrietus van den Berg" is_mep="True" mode="spoken">
      <p sl="nl">Neen, Voorzitter, ik suggereer een goede inhoud bij de notulen.</p>
    </intervention>
    <intervention id="1-010" speaker_id="28267" name="De Voorzitter" is_mep="True" mode="spoken">
      <p sl="nl">U hebt een soort parlementair obstructionisme gepleegd, maar gedane zaken nemen geen keer; we kunnen daar nu niets aan doen. Uiteraard wordt dit wel opgenomen in de notulen.</p>
      <a text="(De notulen van de vorige vergadering worden goedgekeurd)"/>
    </intervention>
  </section>
  <section id="creitem3" title="3. Samenstelling Parlement: zie notulen"/>
  <section id="creitem4" title="4. Verzoek om verdediging van de immuniteit: zie notulen"/>
  <section id="creitem5" title="5. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem6" title="6. Ingekomen stukken: zie notulen"/>
  <section id="creitem7" title="7. Schriftelijke verklaringen (artikel 116): zie notulen"/>
  <section id="creitem8" title="8. Schriftelijke verklaringen en mondelinge vragen (indiening): zie notulen"/>
  <section id="creitem9" title="9. Verzoekschriften: zie notulen"/>
  <section id="creitem10" title="10. Van de Raad ontvangen verdragsteksten: zie notulen"/>
  <section id="creitem11" title="11. Besluiten inzake bepaalde documenten: zie notulen"/>
  <section id="creitem12" title="12. Regeling van de werkzaamheden">
    <intervention id="1-021" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 130 en 131 van het Reglement tijdens haar vergadering van 7 december 2006.</p>
      <p sl="nl">We zullen ons buigen over de voorgestelde wijzigingen.</p>
      <p sl="nl">Met betrekking tot de dinsdag</p>
    </intervention>
    <intervention id="1-022" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, er staat een foutje in de agenda voor dinsdag met betrekking tot het vragenuur aan de Commissie. Volgens de Engelse versie duurt het vragenuur van 18.00 uur tot 19.30 uur. In de Franse versie duurt het van 18.30 uur tot 19.30 uur. Dus of onze Franse collega’s wordt een half uur ontzegd, wat niet eerlijk zou zijn, of de Franse agenda klopt, waardoor ons allemaal een half uur wordt ontnomen, wat ook niet eerlijk zou zijn. Kunt u hier meer over zeggen?</p>
    </intervention>
    <intervention id="1-023" speaker_id="28267" name="De Voorzitter" is_mep="True" mode="spoken">
      <p sl="nl">Zonder een precedent te willen scheppen, moet ik u vertellen dat de Franse versie de juiste is.</p>
    </intervention>
    <intervention id="1-024" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, u zegt dat dit geen precedent is. Dat had ik verwacht, en ik heb het nagekeken. Drie kwart van alle vragenuren zijn dit jaar ingekort of verplaatst. Dat is de realiteit, en toch krijgen we keer op keer te horen dat het een uitzondering is.</p>
    </intervention>
    <intervention id="1-025" speaker_id="28267" name="De Voorzitter" is_mep="True" mode="spoken">
      <p sl="nl">Nee, met het woord “precedent” doelde ik op het beschouwen van de Franse versie als de juiste. Dat bedoelde ik toen ik zei: “zonder een precedent te willen scheppen”.</p>
      <p sl="nl">Met betrekking tot de donderdag</p>
      <p sl="nl">In verband met het debat over gevallen van schending van de mensenrechten, de democratie en de rechtsstaat heeft de Fractie van de Europese Volkspartij (Christen democraten) en Europese Democraten verzocht om vervanging van het punt “Vrijlating van het in Libië vastgehouden medisch personeel” door het punt “Myanmar’.</p>
      <p sl="nl">Wil de betreffende fractie haar verzoek toelichten?</p>
      <p sl="nl">Blijkbaar niet.</p>
      <p sl="nl">Mijnheer Swoboda, wilt u het woord voeren als voor- of tegenstander van het verzoek?</p>
    </intervention>
    <intervention id="1-026" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, dat is een moeilijke vraag. Ik zou graag willen horen waarom men dit nu door Birma wil vervangen. Het gaat toch om de arme verpleegsters en artsen in Libië, die we toch niet mogen afvallen? Voor ik kan zeggen of ik voor of tegen dit voorstel ben zou ik eerst graag willen horen wat de reden ervoor is. Wanneer er goede redenen zijn om nu niets te doen om het lot van deze verpleegsters te verlichten, dan willen we ons van stemming onthouden. Het Parlement moet echter een duidelijk signaal laten horen, we bekritiseren Libië, omdat deze verpleegsters nog steeds niet zijn vrijgelaten.</p>
    </intervention>
    <intervention id="1-027" speaker_id="28120" name="Simon Busuttil" is_mep="True" mode="spoken">
      <p sl="en">Mijnheer de Voorzitter, Daar gaat het nu net om. Dit is niet het juiste moment. De juridische procedure in verband met de Bulgaarse verpleegsters komt op een zeer kritiek moment. Het zou zeer gevaarlijk zijn om deze week een resolutie aan te nemen. Dat zou meer kwaad dan goed doen. Daarom kunnen we het voorstel voor een ontwerpresolutie deze week beter laten rusten en op een heel ander onderwerp overgaan.</p>
    </intervention>
    <intervention id="1-028" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, we zijn het inhoudelijk met deze argumenten eens, maar we zullen ons ook vanwege het alternatieve onderwerp van stemming onthouden. Ik wil er echter nogmaals op wijzen dat we bezwaar aantekenen tegen de maatregelen die Libië genomen heeft, en ik hoop werkelijk dat we het daarover met elkaar eens zijn. Het moet duidelijk zijn dat we nog steeds strijden voor de belangen van de verpleegsters en artsen.</p>
    </intervention>
    <intervention id="1-029" speaker_id="28267" name="De Voorzitter" is_mep="True" mode="spoken">
      <p sl="nl">Ik vond het niet heel duidelijk of u nu voor of tegen was, maar in ieder geval gaan we nu over tot de stemming.</p>
      <a text="(Het Parlement willigt het verzoek in)"/>
      <a text="(Het Parlement neemt de agenda aan)"/>
    </intervention>
  </section>
  <section id="creitem13" title="13. Opmerkingen van één minuut over kwesties van politiek belang">
    <intervention id="1-031" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde zijn de opmerkingen van één minuut over kwesties van politiek belang.</p>
      <p sl="nl">Er staan veel leden op de lijst, maar zij zullen niet allemaal het woord kunnen voeren. Ik zal streng de hand moeten houden aan de spreektijd en wil u eraan herinneren dat aan leden die tijdens een of beide voorgaande zittingen het woord hebben gevoerd geen voorrang zal worden verleend. Leden die tijdens de vergaderingen van 13 of 29 november het woord niet hebben gevoerd, krijgen voorrang.</p>
    </intervention>
    <intervention id="1-032" speaker_id="28173" name="Zita Pleštinská" is_mep="True" mode="spoken">
      <p sl="sk">Meteen toen de Commissie afgelopen oktober aankondigde dat het vrije verkeer van burgers uit de nieuwe lidstaten tot 2009 zou worden uitgesteld, hebben we in het Europees Parlement onze bezwaren hiertegen geuit. Daarnaast hebben we diverse initiatieven ontplooid, waaronder het stellen van vragen aan de Raad en de Commissie, en vervolgens hebben we verklaring nr. 72 opgesteld, die nog in behandeling is. Deze verklaring heeft tot doel te waarborgen dat de oorspronkelijke termijn voor de toetreding tot het Schengengebied wordt gehandhaafd.</p>
      <p sl="sk">Daarom beschouw ik het besluit dat de ministers van Binnenlandse Zaken vorige week op sinterklaasdag hebben genomen en dat burgers uit de negen nieuwe lidstaten vanaf 1 januari 2008 de mogelijkheid biedt vrij te reizen binnen de Europese Unie, als een groot succes voor de Europese Unie en als het resultaat van de tussenkomst van de leden van het Europees Parlement.</p>
      <p sl="sk">Collega’s, ik wil u bedanken voor uw steun. Ik ben ervan overtuigd dat alle landen, met inbegrip van Slowakije, binnenkort overeenstemming zullen bereiken over de strikte veiligheidseisen die gepaard gaan met de tijdelijke inzet van een verbeterde versie van het bestaande systeem, zoals door Portugal is voorgesteld.</p>
    </intervention>
    <intervention id="1-033" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, afgelopen week heeft Turkije een “diplomatieke stap” gezet door ermee in te stemmen een haven en een luchthaven te openen voor de handel met de Republiek Cyprus.</p>
      <p sl="el">De timing was wel een beetje vreemd, het voorstel is gedaan tijdens de Coreper-vergadering. Het Turkse aanbod is in elk geval niets anders dan een onhandige, onaanvaardbare en provocerende zet om onder de verplichtingen uit te komen die Ankara op zich heeft genomen tegenover de Europese Unie en haar lidstaten. Ankara blijft niet alleen zijn verplichtingen ontkennen, maar stelt op arrogante wijze voorwaarden om in Cyprus zijn slag binnen te halen.</p>
      <p sl="el">De verplichtingen van Turkije tegenover de Europese Unie zijn erg concreet. Er kan niet over onderhandeld worden. Daarom zou de Europese Unie zonder verder omhaal de zogenaamde Turkse voorstellen moeten verwerpen. Ik vind dat de Europese Unie dit onaanvaardbare en provocerende aanbod unaniem moet verwerpen.</p>
    </intervention>
    <intervention id="1-034" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, op dit moment begint het proces tegen Vojislav Seselj, die voorzitter is van de belangrijkste partij in Servië, de Servische Radicale Partij. De heer Seselj heeft zich in januari 2003 – vier jaar geleden dus – vrijwillig aangegeven, meteen na het openbaar maken van de tenlastelegging tegen hem. In deze tenlastelegging was slechts sprake van toespraken en een politiek plan om alle Serviërs binnen één land te verenigen; dit idee mag dan discutabel zijn, maar we kennen de bijzonder pijnlijke omstandigheden die dit land heeft doorgemaakt. De heer Seselj zit sinds december 2004 in eenzame opsluiting, omdat hij interviews had gegeven aan Servische kranten, maar de aanklaagster, mevrouw Uertz-Retzlaff, neemt het in de pers vrijelijk tegen hem op.</p>
      <p sl="fr">De heer Seselj eist dat hij zijn familie mag zien, waar hij recht op zou moeten hebben, en dat hij zich vrijelijk mag vertonen. Hij eist dat hij in zijn moedertaal, het Servisch, met het tribunaal mag corresponderen. Ook dat is zijn recht en dat recht is hem ontzegd. De heer Seselj is doctor en professor in de rechten en wil daarom zijn eigen verdediging voeren, hetgeen een fundamenteel recht is. Hij weigert advocaten die hem door het tribunaal worden toegewezen, omdat de praktijk heeft geleerd dat zij welwillend tegenover de aanklacht staan. Wat is hierop de reactie van voorzittend rechter Alphons Orie van het Joegoslaviëtribunaal? Ik citeer hem: “Het tribunaal vindt dat het feit dat de beschuldigde zichzelf wil verdedigen …”</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-035" speaker_id="28421" name="Marianne Mikko" is_mep="True" mode="spoken">
      <p sl="et">Geachte dames en heren, gisteren heeft Igor Smirnov, die vijftien jaar geleden met hulp van de Russische strijdkrachten de macht greep in Transnistrië, zichzelf voor nog eens vijf jaar laten kiezen tot president van een onwettig land. De dictator, die een Russisch paspoort heeft en is getraind door de KGB, beweerde tachtig procent van de stemmen te hebben behaald.</p>
      <p sl="et">De verkiezingen waren georganiseerd door een onwettige regering op een grondgebied dat wordt beheerst door buitenlandse strijdkrachten. De uitslag is dan ook van nul en generlei waarde volgens de maatstaven van het internationaal recht. Dat er drie zwakke tegenstanders mochten meedoen aan een vergelijk waarvan de uitslag al bij voorbaat vaststond, wat in de zomer in Moskou is besloten, maakt het Smirnov-regime geen spat legaler. De enige serieuze tegenstander van Smirnov, de heer Shevchuk, voorzitter van de Opperste Sovjet van Transnistrië, trok zijn kandidatuur in op dringend verzoek van het Kremlin.</p>
      <p sl="et">De Europese Unie moet de territoriale integriteit van Moldavië blijven steunen. Onze border assistance mission is succesvol gebleken waar het Russische veto de facto de doeltreffendheid van de OVSE heeft verlamd. Het grote obstakel op de weg naar zelfbeschikking van de inwoners van Transnistrië is de aanwezigheid van Russische troepen. Wij moeten sterk aandringen op hun vertrek.</p>
    </intervention>
    <intervention id="1-036" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, artikel 49 van het verdrag van de Europese Unie, dat de clausule voor toetreding tot de Europese Unie bevat, legt ook de rol vast van de instellingen van de Unie. Volgens het betreffende artikel is de Raad het orgaan dat het laatste woord heeft in onderhandelingen.</p>
      <p sl="el">Ik heb twee vragen voor het Parlement en de hier aanwezige Europese Commissie: ten eerste, met welke rechtsgrond voert de Europese Commissie toetredingsonderhandelingen met kandidaat-lidstaten namens de Europese Unie? Ten tweede, mag de Europese Commissie politieke standpunten innemen over het al dan niet in aanmerking komen voor lidmaatschap van een kandidaat-lidstaat tijdens tussentijdse, maar toch beslissende stadia van de onderhandelingsprocedure?</p>
    </intervention>
    <intervention id="1-037" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, beste collega’s, ik wil uw aandacht vestigen op de tragische ontwikkelingen in het Midden-Oosten en de onmiddellijke behoefte aan snelle en efficiënte interventie. We moeten de regio stabiliseren of ten minste vermijden dat de toestand verslechtert, want dat zou onvoorziene gevolgen hebben.</p>
      <p sl="el">Europa is niet afwezig in de regio. Europa is aanwezig: met zijn diplomatie, met ontwikkelingshulp en humanitaire hulp, met partnerschapsbetrekkingen in het Middellandse Zeegebied, met vredestroepen. Desondanks is Europa er niet in geslaagd een efficiënte rol te spelen, dat euvel moeten we meteen verhelpen, want de hoop dat militaire interventies een nieuw Midden-Oosten met democratie en stabiliteit zullen creëren, vervliegt. We moeten dus aan een nieuw soort interventie denken; ik geloof ook dat het Europees Parlement de nodige gesprekken kan bevorderen en resultaten kan eisen die een positieve invloed zullen hebben voor het welzijn van de volkeren in de regio en natuurlijk ook voor ons, omdat alles wat zich in onze buurregio afspeelt, ook ons aangaat.</p>
    </intervention>
    <intervention id="1-038" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik spreek mijn zorg uit over de bemoeienis van commissaris McCreevy met de Ierse politiek vorige week, toen hij in een publieke verklaring het beleid van de Ierse regering inzake de ziektekostenverzekering op de Ierse markt ter discussie stelde. Het terrein waarnaar hij verwees, valt niet onder zijn verantwoordelijkheid: hij is verantwoordelijk voor de interne markt, niet voor mededinging. Bovendien is het door de regering gevolgde beleid goedgekeurd door de Commissie en onlangs ook goedgekeurd door de Ierse rechtbank.</p>
      <p sl="en">Ik kan alleen maar concluderen dat commissaris McCreevy zijn bevriende voormalige medekabinetslid, minister Harney, een handje helpt bij een verschuiving van haar beleid inzake de ziektekostenverzekering, zodat ze Brussel de schuld van die beleidsverschuiving kan geven. Dat is een onaanvaardbaar geval van rechtstreekse bemoeienis van een commissaris met de Ierse politieke besluitvorming. Voorzitter, ik verzoek u om voorzitter Barroso van deze bezorgdheid op de hoogte te stellen. Ik zal de correspondentie die ik met de voorzitter en met commissaris McCreevy heb gevoerd over deze kwestie, te uwer beschikking stellen.</p>
    </intervention>
    <intervention id="1-039" speaker_id="28267" name="De Voorzitter" is_mep="True" mode="spoken">
      <p sl="nl">Ik zal uw opmerkingen doorgeven aan de heer Barroso, zodat hij de maatregelen kan nemen die hij gepast acht, mijnheer De Rossa.</p>
    </intervention>
    <intervention id="1-040" speaker_id="1318" name="James Nicholson" is_mep="True" mode="spoken">
      <p sl="en">Mijnheer de Voorzitter, excuses voor het feit dat ik er niet was toen u mij de eerste keer opriep.</p>
      <p sl="en">Toen Europa een aantal jaren geleden fondsen beschikbaar stelde voor een onderzoek naar de mogelijkheden van een veerdienst tussen Ballycastle in County Antrim in Noord-Ierland en Campbeltown in Schotland, was ik daar, samen met een aantal andere leden van dit Parlement, bij betrokken. Het onderzoek is plichtsgetrouw uitgevoerd, de uitkomst was positief en de veerdienst werd opgezet en voor korte tijd onderhouden.</p>
      <p sl="en">Het Schotse parlement stemde ermee in om 700 000 Britse pond beschikbaar te stellen en de uitvoerende macht van Noord-Ierland was bereid om 300 000 pond bij te dragen, zodat er in totaal één miljoen pond beschikbaar was als startsubsidie bedoeld om de veerdienst op te zetten. De Schotse uitvoerende macht is bereid om haar toezegging na te komen en met het geld over de brug te komen, maar nu blijkt staatssecretaris Maria Eagle te weigeren om haar deel van de overeenkomst na te komen. Dat is onaanvaardbaar en verkeerd. Ik heb deze kwestie onder de aandacht van de minister en van commissaris Barrot gebracht en ik zal me diepgaand met deze zaak blijven bezighouden.</p>
    </intervention>
    <intervention id="1-041" speaker_id="28267" name="De Voorzitter" is_mep="True" mode="spoken">
      <p sl="nl">Ik zie dat de Ierse bank wakker wordt.</p>
    </intervention>
    <intervention id="1-042" speaker_id="2109" name="Brian Crowley" is_mep="True" mode="spoken">
      <p sl="en">Mijnheer de Voorzitter, ik wil de aandacht van de Commissie vestigen op – en, zo mogelijk, tot een resolutie komen over – een probleem waarmee Ierse vissers momenteel te kampen hebben vanwege een inflexibele interpretatie van de “honderdkilometerregel”, die voorschrijft dat vis binnen een straal van honderd kilometer aan land moet worden gebracht en verwerkt. Het probleem is dat een groot deel van de verwerkingscapaciteit in Ierland zich niet bepaald aan de kust of in de havens bevindt maar verder landinwaarts. Dit zorgt voor vervoersproblemen, aangezien wegvervoer onder de honderdkilometerregel wordt meegeteld.</p>
      <p sl="en">Ik verzoek commissaris Borg om deze kwestie heel zorgvuldig te bekijken en de regel flexibeler te interpreteren zodat de succesvolle Ierse visserij behouden blijft. Bovendien is de regel niet alleen van invloed op de Ierse vangsten maar treft hij ook andere schepen die in de Ierse Zee opereren en hun vangst in Ierland aan land willen brengen. Dit betekent dat ze grotere afstanden moeten afleggen, meer brandstof verbruiken en gedwongen zijn om hun vangsten elders aan land te brengen, wat wellicht schadelijk is voor de Europese Unie als geheel.</p>
    </intervention>
    <intervention id="1-043" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mijnheer de Voorzitter, Turkije verkeert in de veronderstelling dat het afgelopen donderdag een belangrijke stap heeft gezet in de richting van verdere onderhandelingen met de Europese Unie. Een jaar lang mogen de Grieks-Cyprioten gebruik maken van één haven en één vliegveld. Deze aanfluiting is het zoveelste bewijs van de arrogante houding die premier Erdogan aanneemt ten opzichte van Europa.</p>
      <p sl="pl">Turkije doet net alsof Europa tot Turkije wil toetreden. Maar het is nog altijd Turkije dat wil toetreden tot de Unie. Misschien is Turkije wel vragende partij omdat het onze Europese beschaving, die vooral is gebaseerd op het christendom, hoger aanslaat dan de eigen beschaving. Het land is in ieder geval niet immuun voor de charmes van Europa. En dus zou Turkije aan onze voorwaarden moeten voldoen en niet andersom.</p>
      <p sl="pl">Gezien dit alles zouden de onderhandelingen met Turkije niet alleen tijdelijk moeten worden opgeschort, maar zouden de toetredingsonderhandelingen volledig stopgezet moeten worden.</p>
    </intervention>
    <intervention id="1-044" speaker_id="4524" name="Caroline Lucas" is_mep="True" mode="spoken">
      <p sl="en">Mijnheer de Voorzitter, ik wil de aandacht vestigen op de benarde positie waarin de bevolking van West-Papoea nog steeds verkeert. Anderhalve week geleden was het in West-Papoea de dag van de onafhankelijkheid. Op deze dag, die traditiegetrouw op 1 december valt, wordt gevierd dat de Nederlanders West-Papoea in december 1961 onafhankelijkheid beloofden. Die onafhankelijkheid is er natuurlijk nooit gekomen en in plaats daarvan is er al meer dan veertig jaar sprake van een militaire bezetting door Indonesië, die veelvuldig gepaard gaat met martelingen, verdwijningen, opsluiting zonder proces en het vermoorden van inwoners van West-Papoea.</p>
      <p sl="en">Voorzitter, ik doe een beroep op u en op de Commissie en de Raad om de kwestie rond de zelfbeschikking van West-Papoea bij de Indonesische autoriteiten aan de orde te stellen en alles in het werk te stellen om de terugtrekking van het Indonesische leger uit West-Papoea tot stand te brengen en ervoor te zorgen dat er een vrij en democratisch referendum over zelfbeschikking wordt gehouden, waaraan de inheemse bevolking van West-Papoea ook kan deelnemen.</p>
      <p sl="en">Naar aanleiding van de dag van de onafhankelijkheid in West-Papoea heeft een aantal collega’s een schriftelijke verklaring ingediend voor deze vergaderperiode en ik verzoek mijn collega’s deze schriftelijke verklaring te tekenen.</p>
    </intervention>
    <intervention id="1-045" speaker_id="28111" name="Mary Lou McDonald" is_mep="True" mode="spoken">
      <p sl="en">Mijnheer de Voorzitter, zoals de collega’s wellicht weten, sleept het Ierse vredesproces zich voort in de richting van de volledige tenuitvoerlegging van het Goede Vrijdag-akkoord, waaronder ook het herstel van de gedeelde macht en de pan-Ierse instellingen valt.</p>
      <p sl="en">De betekenis van het voorwaardelijke “ja” van Ian Paisley van de DUP tegen het delen van de macht met de Ierse nationalisten en republikeinen moet niet worden onderschat. We hebben echter nog een lange weg te gaan er liggen nog talrijke uitdagingen in het verschiet.</p>
      <p sl="en">Het is nu zaak om de politieke instellingen te herstellen zodat lokale besluiten door lokale mensen kunnen worden genomen, zonder tussenkomst van ongekozen en niet-verantwoordelijke Britse regeringsministers. Ook is het belangrijk dat de DUP met Sinn Féin in overleg treedt om een oplossing te zoeken voor andere lopende kwesties, waaronder die van het toezicht. Ik zou de EU willen aansporen om het proces in deze cruciale fase te blijven steunen.</p>
    </intervention>
    <intervention id="1-046" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, 25 jaar geleden, op dertien december 1981, werd in Polen de staat van beleg uitgeroepen, waardoor de vakbond Solidariteit buiten de wet werd gesteld. De noodtoestand kenmerkte zich door geweld, repressie en pesterijen aan het adres van vakbondsactivisten, academici en kunstenaars, aan het adres van al diegenen die zich niet wilden laten knechten door het totalitaire bewind in Polen.</p>
      <p sl="pl">Tijdens de staat van beleg werden in het Polen van generaal Jaruzelski de burger- en politieke rechten alsmede de mensenrechten, op grote schaal geschonden. Meer dan tienduizend mensen werden in die tijd opgesloten in interneringskampen of in de gevangenis gegooid. Velen hebben hun trouw aan Solidariteit met hun leven moeten bekopen.</p>
      <p sl="pl">Op zestien december hebben speciale gemotoriseerde reserve-eenheden van de burgermilitie bij het gewelddadig neerslaan van een demonstratie in de Wujek-mijn, negen mijnwerkers doodgeschoten en 21 anderen verwond.</p>
      <p sl="pl">Ik zou hier vandaag in het Europees Parlement een eerbetoon willen brengen aan al diegenen die zijn gesneuveld in hun strijd voor vrijheid en gerechtigheid. Aan alle slachtoffers die zijn vervolgd tijdens de staat van beleg en ook aan al diegenen die niet zijn gezwicht voor het geweld en die door hun onafhankelijke inspanningen hebben bijgedragen tot de totstandkoming van een democratisch en vrij Polen.</p>
    </intervention>
    <intervention id="1-047" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, David Wilson, een ingezetene van mijn kiesdistrict, werd in 2003 gevangen gezet omdat illegale migranten zich in een Griekse haven achter in zijn vrachtwagen hadden verstopt. Hij werd volgens een snelrechtprocedure binnen 24 uur in staat van beschuldiging gesteld en veroordeeld, zonder voldoende juridisch advies, met een plaatselijke winkelier als tolk en zonder advies van de Britse ambassade.</p>
      <p sl="en">Aangezien hij volkomen onschuldig was, werd hij in hoger beroep vrijgesproken, maar daarvoor had hij in de gevangenis maandenlang gruwelijk afgezien, ver weg van zijn gezin en in de wetenschap dat hij zijn baan kwijt was. Hij is die beproeving nooit te boven gekomen en heeft zichzelf vorige maand op tragische wijze van het leven beroofd.</p>
      <p sl="en">Dit drama zou zich nooit hebben afgespeeld als het EU-kaderbesluit over procedurele rechten in strafprocedures voor personen die in een andere lidstaat moeten terechtstaan, al van kracht was geweest. Dit voorstel garandeert dat iemand die in het buitenland terecht moet staan, toegang heeft tot de consulaire diensten van zijn eigen land en professionele juridische bijstand ontvangt. Daar was in dit geval allemaal geen sprake van.</p>
      <p sl="en">Ik dring er bij de Raad op aan om haast te maken en dat voorstel met spoed aan te nemen.</p>
    </intervention>
    <intervention id="1-048" speaker_id="28143" name="Bernadette Bourzai" is_mep="True" mode="spoken">
      <p sl="fr">Mijnheer de Voorzitter, ik wil graag mijn afkeuring laten blijken over de uitspraken van de Europees commissaris voor Gezondheid en consumentenbescherming, de heer Kyprianou, tijdens een persconferentie op 9 november 2006. De commissaris heeft toen namelijk vier multinationals uit de voedingsmiddelensector – die ik hier niet zal noemen – hartelijk gelukgewenst met hun inzet in de strijd tegen obesitas; bovendien heeft hij deze ondernemingen de gelegenheid geboden zichzelf te promoten door middel van stands die waren opgesteld bij de ingang van de zaal waar de persconferentie werd gehouden.</p>
      <p sl="fr">Wij moeten ons realiseren dat een op de vijf kinderen in Europa te zwaar is en dat dit aantal ieder jaar toeneemt door slechte voedingsgewoontes die worden aangewakkerd door fastfood-artikelen, frisdranken en chocoladerepen die voornamelijk door deze vier multinationals op de markt worden gebracht. Zij zouden meer gebaat zijn bij een bindende wetgeving om Europese consumenten informatie te verschaffen over de voedingswaarde van producten, dan bij loftuitingen aan het adres van ondernemingen die decennialang aan de explosieve toename van obesitas hebben bijgedragen. Er bestaan andere oplossingen om obesitas te bestrijden, zoals meer groenten en fruit eten en sport beoefenen, hetgeen beter moet worden gepromoot.</p>
      <p sl="fr">Ik kan de heer Kyprianou dan ook alleen maar aanraden zich bij zijn collega, mevrouw Fischer-Boel, aan te sluiten om een bijdrage te leveren aan de hervorming van de Gemeenschappelijke marktordening (GMO) in de sector groenten en fruit, in het belang van een gezonde en evenwichtige voeding.</p>
    </intervention>
    <intervention id="1-049" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, bij het vergelijken van uw verklaringen naar aanleiding van bezoeken aan Italië en Ierland is verwarring ontstaan over uw standpunt over het Grondwettelijk Verdrag.</p>
      <p sl="en">In uw toespraak tot de Italiaanse kamer van gedeputeerden en de Italiaanse senaat op 9 november 2006 gaf u aan dat er vier mogelijke scenario’s zijn voor het grondwettelijk verdrag: de tekst behouden met hier en daar een paar aanvullingen; de hoofdelementen redden en een korter verdrag opstellen; de onderhandelingen over bepaalde punten heropenen;of afzien van het verdrag en wachten op een beter moment om de onderhandelingen te hervatten.</p>
      <p sl="en">U gaf ook categorisch aan dat wel vaststaat dat de tekst zoals die er nu ligt, niet ten uitvoer zal worden gelegd. Maar op 30 november drong u er in Dublin Castle bij Ierland op aan om de huidige tekst van het Grondwettelijk Verdrag te ratificeren. Dat is dan toch een zinloze operatie, als de huidige tekst toch niet ten uitvoer wordt gelegd, zoals u in Italië zei!</p>
      <p sl="en">Mijnheer de Voorzitter, u werkt op zijn minst in de hand ervan te worden beschuldigd tegenstrijdige boodschappen af te geven of de boodschap aan te passen aan het publiek dat u toespreekt. Als leden van het Europees Parlement hebben wij het recht om te weten wat het heldere standpunt van onze Voorzitter is ten aanzien van deze uiterst belangrijke kwestie. Als vertegenwoordiger van een kleine lidstaat vind ik stellig dat alle lidstaten bij het reflectieproces moeten worden betrokken. Ik wil niet dat er een situatie ontstaat waarbij de grotere lidstaten, zoals Italië, worden geraadpleegd en mogen beslissen over de toekomst van de Grondwet en over de toekomst van Europa, terwijl de kleinere lidstaten simpelweg te verstaan krijgen dat ze de tekst die hen wordt voorgeschoteld, moeten ratificeren. Ik zou graag uw visie hierop willen horen, mijnheer de Voorzitter.</p>
    </intervention>
    <intervention id="1-050" speaker_id="28267" name="De Voorzitter" is_mep="True" mode="spoken">
      <p sl="nl">Dank u zeer. Ik denk dat ik mijn standpunt heel duidelijk heb gemaakt tijdens een interessant debat in Ierland, dat u, ongetwijfeld om zeer goede redenen, niet kon bijwonen. Ik heb het over het “European Forum on Ireland”, waar ik in de gelegenheid werd gesteld gelijksoortige vragen als die van u te beantwoorden.</p>
      <p sl="nl">Ik denk dat ik heel duidelijk ben geweest en dat alle aanwezige leden het begrepen, maar we weten allemaal dat het heel moeilijk is om mensen die het niet willen snappen dit te laten begrijpen. Ik heb tegen de Europese Raad bij diverse gelegenheden namens het Europees Parlement gezegd dat elk land zou moeten proberen het Verdrag te ratificeren. Dat is het standpunt van het Europees Parlement: we roepen alle regeringen op te proberen het Verdrag te ratificeren.</p>
      <p sl="nl">Voor zover ik weet, is dat tevens het standpunt van uw fractie, zoals haar leiders zo vaak hebben uitgelegd. Dat, en dat alleen, heb ik gezegd: dat elk land moet proberen het Verdrag te ratificeren. Twijfelt u hieraan nog, mevrouw Doyle?</p>
    </intervention>
    <intervention id="1-051" speaker_id="4461" name="Luís Queiró" is_mep="True" mode="spoken">
      <p sl="pt">De Commissie is ervan op de hoogte dat de vliegverbindingen met de eilanden Madeira en Porto Santo in de Atlantische Oceaan nog steeds onder de regeling voor openbare diensten vallen. Dat betekent dat de Portugese overheid compenserende vergoedingen betaalt aan de maatschappij die het alleenrecht heeft op het onderhouden van die verbindingen.</p>
      <p sl="pt">Onlangs is er voor de vluchten tussen die eilanden en het Portugese vasteland een hoge toeslag ingevoerd ter compensatie van de gestegen olieprijzen. Wij plaatsen de nodige vraagtekens bij dat besluit van de Portugese regering, daar het indruist tegen de geest van de Raadsverordening die dit soort verplichte openbare diensten regelt. Dat is dan ook de reden waarom ik deze kwestie hier aan de orde stel. Waarom moeten de passagiers deze brandstoftoeslag gaan betalen juist op het moment dat de olieprijzen dalen en de waarde van de euro stijgt? Hun beperkte mobiliteit wordt er nog verder door bemoeilijkt. Aan de andere kant weten de Portugese regering en de communautaire instanties dat Madeira en Porto Santo geen enkele maritieme verbinding hebben met het vasteland die als alternatief zou kunnen dienen voor de reizigers.</p>
      <p sl="pt">Dat zijn al meer dan voldoende redenen voor het Parlement en de Commissie om met aandacht en waakzaamheid dat besluit – met zijn nadelige effecten voor de inwoners van een van de ultraperifere regio’s van de Europese Unie – te bezien. Wij wensen dat er over deze zaak opheldering verschaft wordt en dat het besluit de nodige correcties ondergaat. Daarom wil ik de aandacht van de hier aanwezige commissaris op deze kwestie vestigen.</p>
    </intervention>
    <intervention id="1-052" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, ik vraag om uw hulp. Op 17 oktober heb ik een schriftelijke vraag bij de Commissie ingediend over dierproeven in het kader van REACH. Die vraag stelde ik niet omwille van mijn eigen gezondheid, maar omdat ik hoopte dat we zo vóór de stemming van deze week informatie konden krijgen over het aantal dieren dat waarschijnlijk sterft ten gevolge van de dierproeven in het kader van REACH.</p>
      <p sl="en">Ik meen dat ik uiterlijk 18 november een antwoord had moeten ontvangen. Mij is verteld dat het antwoord op de een of andere manier is blijven steken bij de diensten van de Commissie. Sommigen zouden geneigd zijn om te zeggen dat dit de Commissie goed uitkomt en dat het een oefening in nieuwsbeheersing is. Voor degenen die zich druk maken over dierproeven zullen de betreffende cijfers vermoedelijk verontrustend zijn. Ik wil vragen of u mij kunt helpen om vóór de stemming van woensdag een antwoord op mijn vraag te krijgen.</p>
    </intervention>
    <intervention id="1-053" speaker_id="28570" name="Ioannis Gklavakis" is_mep="True" mode="spoken">
      <p sl="el">Mijnheer de Voorzitter, beste collega’s, op 2 mei 2006 is in Canada de jaarlijkse begroting voorgelegd aan het Parlement, met de aanbeveling de belasting op Canadese wijn en bier af te schaffen. Over deze begroting wordt nu gedebatteerd. Zulk een begroting zal echter oneerlijke concurrentie veroorzaken voor wijn en bier uit de Europese Unie. Dat druist in tegen de WTO-regels. De uitvoer naar Canada is erg belangrijk voor de Europese Unie. Concreet heeft de Europese Unie in 2005 voor 446 miljoen euro wijn en voor 110 miljoen euro bier uitgevoerd naar Canada.</p>
      <p sl="el">De Commissie moet een actievere rol spelen en de nodige stappen zetten om de Canadese regering te verplichten tot het honoreren van haar WTO-verplichtingen.</p>
      <p sl="el">Wij blijven steeds trouw aan onze WTO-verbintenissen. De andere landen moeten dat ook doen.</p>
    </intervention>
    <intervention id="1-054" speaker_id="28398" name="Carlos José Iturgaiz Angulo" is_mep="True" mode="spoken">
      <p sl="es">Mijnheer de Voorzitter, op 2 juli dit jaar, meer dan vijf maanden geleden dus, vonden in Mexico presidentsverkiezingen plaats. Zoals u allen bekend is, zijn de verkiezingen gewonnen door de heer Felipe Calderón, die inmiddels president van Mexico is.</p>
      <p sl="es">De kandidaat van de linkse oppositie, de heer López Obrador, heeft sinds de verkiezingen zijn verlies willen erkennen noch accepteren en, wat erger is, de oppositie heeft geprobeerd de inhuldiging van president Calderón te saboteren en vormt tot op de dag van vandaag een bedreiging voor de rechtsgeldige regering door aan te zetten tot rellen, demonstraties en sabotage. Daarom veroordeel ik deze antidemocratische houding van links, onder aanvoering van de heer López Obrador, en veroordeel ik deze ongekende en onverantwoorde boycot door links in Mexico.</p>
      <p sl="es">Als Europese instellingen mogen we onze blik niet afwenden, en met name het Europees Parlement dient de legitieme Mexicaanse regering van president Calderón te steunen. Als Parlement moeten we initiatieven nemen om te bereiken dat de democratie in Mexico wordt gerespecteerd en dat links zijn verlies erkent en oppositie voert op democratische, opbouwende manier, niet op antidemocratische manier.</p>
    </intervention>
    <intervention id="1-055" speaker_id="26833" name="Milan Gaľa" is_mep="True" mode="spoken">
      <p sl="sk">Ik heb mij verheugd over het verslag waarin de Amerikaanse president, George Bush, aankondigde dat hij ernaar zou streven de visumplicht voor de nieuwe EU-lidstaten in Midden-Europa te versoepelen. Het besluit van president Bush om dit programma te initiëren is onder andere het resultaat van de langdurige druk die de nieuwe lidstaten hebben uitgeoefend. Hun leiders hebben elke gelegenheid aangegrepen om president Bush te herinneren aan het feit dat zij graag zouden zien dat de visumplicht vereenvoudigd of helemaal afgeschaft zou worden, zodat hun burgers naar de Verenigde Staten zouden kunnen reizen onder het visumontheffingsprogramma, net als de onderdanen van de West-Europese landen.</p>
      <p sl="sk">Met betrekking tot Slowakije moet erop worden gewezen dat het land, ten gevolge van de hervormingen die de regering van Mikuláš Dzurinda heeft doorgevoerd, aanzienlijke economische vooruitgang heeft geboekt. Hierdoor zijn er niet meer zulke zwaarwegende economische redenen voor Slowaken om hun visumvoorwaarden te schenden en illegaal naar de Verenigde Staten te emigreren. De vereenvoudiging van het reizen naar de VS en de afschaffing van de visumplicht voor burgers van de nieuwe lidstaten zal onder meer gepaard moeten gaan met de naleving van nieuwe, strengere, veiligheidseisen. Ik denk dat president Bush het Amerikaanse Congres ervan zal weten te overtuigen dit programma te aanvaarden.</p>
    </intervention>
    <intervention id="1-056" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, er wordt hier in deze zaal vaak gesproken over de verwezenlijking van de Lissabon-doelstellingen en over het concurrentievermogen van de Europese Unie ten opzichte van de grootste economieën ter wereld, zoals de Verenigde Staten, China of India. Veel resultaten hebben al die debatten vooralsnog echter nog niet opgeleverd en onze dromen over een sterke economische groei kunnen we dan ook maar beter vergeten, ook al omdat er niemand meer zal zijn om die droom mee te helpen verwezenlijken.</p>
      <p sl="pl">Uit een recent VN-rapport van 2005 blijkt dat Europa het in het jaar 2050 met honderd miljoen burgers minder zal moeten stellen dan nu. Er worden maar weinig kinderen geboren, de Europese maatschappij vergrijst en een steeds kleiner wordend aantal werknemers moet de pensioenen van een steeds grotere groep gepensioneerden betalen.</p>
      <p sl="pl">De Lissabon-doelstellingen moeten dan ook hand in hand gaan met een passend demografisch beleid voor de Unie. Wat dit betreft zouden we de mosterd kunnen gaan halen in landen als Finland, Frankrijk of Letland, die momenteel midden in een „baby boom” zitten, omdat stellen met een kinderwens daar op juiste wijze worden gestimuleerd en er maatregelen zijn genomen om dit ook financieel mogelijk te maken. Op die manier kunnen deze mensen werk en gezin met elkaar combineren.</p>
      <p sl="pl">Om de economische groei in Europa te stimuleren, hebben we kwantitatief en kwalitatief goede arbeidskrachten nodig. Met het oog daarop is het van wezenlijk belang dat er een gemeenschappelijk beleid voor de toekomst van de Europese maatschappij wordt uitgewerkt, waarin zowel het demografische aspect als de immigratie van geschoolde arbeidskrachten van buiten de Unie, een plaats moeten krijgen.</p>
    </intervention>
    <intervention id="1-057" speaker_id="28587" name="Georgios Karatzaferis" is_mep="True" mode="spoken">
      <p sl="el">Mijnheer de Voorzitter, beste collega’s, de jongste tijd is er veel discussie over de vraag of nu Brussel of Straatsburg de zetel van het Europees Parlement en de Europese Unie moet zijn. Beide steden vormen een verkeerde keuze. Zetel van de Europese Unie moet de stad zijn waar de beslissingen worden genomen en de laatste tijd worden de beslissingen over de toekomst van de Europese Unie genomen in Ankara. Dat is de waarheid. Toen grote landen lid werden van de Unie, zoals Engeland, stelde Europa de voorwaarden. Nu Turkije lid wil worden, stelt het zelf voorwaarden aan Europa. Dat is onaanvaardbaar. Turkije erkent de vijfentwintigste lidstaat niet, het wil een haven, daarna twee havens en wij kijken lijdzaam toe. Snappen wij nu echt niet dat dit beleid de arrogantie van Ankara versterkt? Zien wij echt niet in dat dit land een rotte appel is, hoewel het nog niet is toegetreden? Wat denk je dat er te gebeuren staat als het Turkije van Erdogan morgen toetreedt? Dan duwt het ons meteen allemaal opzij.</p>
    </intervention>
    <intervention id="1-058" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Mijnheer de Voorzitter, van zeven tot negen december is in Porto het zevende congres van de Partij van Europese Socialisten gehouden met als motto “Een nieuw sociaal Europa”. Tijdens dit congres is er een hele reeks kwesties aan de orde gesteld die van wezenlijk belang zijn voor de toekomst van Europa en de Europese Unie. Goede en betaalbare kinderopvang werd uitgeroepen tot een prioritair punt, omdat jonge ouders zo kunnen blijven werken. Als we investeren in de toekomst van onze kinderen, investeren we in onze eigen toekomst.</p>
      <p sl="pl">Er is ook een groot aantal documenten goedgekeurd, waarvan de belangrijkste zijn: een resolutie met daarin tien principes voor een nieuw sociaal Europa, een resolutie over het Midden-Oosten, een resolutie over Wit-Rusland en een resolutie over een nieuw sociaal-democratisch energiebeleid. Deze laatste resolutie is mijns inziens zeer treffend verwoord en is bijzonder belangrijk gezien de steeds groter wordende afhankelijkheid van Europa van een klein aantal energieleveranciers.</p>
      <p sl="pl">Mijnheer de Voorzitter, tijdens dit congres hebben de socialisten eens te meer laten zien dat zij de belangrijkste politieke kracht in Europa zijn. Een drijvende kracht die aan de toekomst van Europa werkt.</p>
    </intervention>
    <intervention id="1-059" speaker_id="24089" name="Witold Tomczak" is_mep="True" mode="spoken">
      <p sl="pl">Mijnheer de Voorzitter, 25 jaar geleden, in de nacht van twaalf op dertien december, werd in Polen de staat van beleg afgekondigd. Er verschenen tanks in het straatbeeld, de vrijheid van een volk werd aan banden gelegd, onschuldige Polen werden vernederd, geslagen en vermoord.</p>
      <p sl="pl">De machthebbers waren hier verantwoordelijk voor. Zij waren ervan overtuigd dat zij beter wisten dan het volk zelf wat het volk nodig had. Voor hen was de instandhouding van een bondgenootschap, of eigenlijk de onderwerping aan een vreemde mogendheid, belangrijker dan de wil van het volk. In wezen ging het om het behoud van de macht en alle privileges die daarmee gepaard gingen. Dit kwaadaardige regime werd gesteund door buitenlanders die zo hun eigen imperiale ambities waar wilden maken, wat het volk met zijn vrijheid moest bekopen.</p>
      <p sl="pl">Ik hoop dat de herdenking van deze gebeurtenis voor Europa een gelegenheid zal zijn om de hand in eigen boezem te steken. Overkomt het ons namelijk nooit dat we denken de wijsheid in pacht hebben, dat we vinden dat wij beter in staat zijn te beoordelen wat een volk nodig heeft dan dat volk zelf? En de afspraken die de leiders met elkaar maken, dienen die echt altijd de belangen van hun volkeren? En laten politici de macht met alle privileges van dien, vaak niet primeren op het belang van het volk, wat voor hen toch het hoogste goed zou moeten zijn?</p>
      <p sl="pl">Laten we het leven, de vrijheid en de waardigheid van elk individu in ere houden.</p>
    </intervention>
    <intervention id="1-060" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, geachte collega’s, als Europees burger en als Europees politicus maak ik me over twee dingen zorgen. Ten eerste heeft de Europese Unie structurele tekortkomingen in het energiebeleid, en nog begin november zijn we meerdere malen geconfronteerd met de gevolgen daarvan.</p>
      <p sl="de">Ten tweede maak ik me zorgen over de kwaliteit van de relaties tussen Europa en Rusland. Het zou natuurlijk nalatig zijn om te ontkennen dat we nu afhankelijk zijn van genationaliseerde buitenlandse energieconcerns. Het is zeer betreurenswaardig dat de economische en politieke belangen in de volgende fase met elkaar verstrengeld raken, met alle gevolgen van dien voor het politieke level playing field .</p>
      <p sl="de">Een centraal en volgens ons onontbeerlijk element van onze Gemeenschap is dat we aan economische belangen nooit voorrang geven boven Europese waarden. De relaties tussen de EU en Rusland mogen er niet toe leiden dat we onze bezwaren vanwege de schendingen van de mensenrechten en van de persvrijheid opzij zetten, in de hoop dat we daardoor resultaten bereiken tijdens de energiegesprekken. Eén ding moet duidelijk zijn: we krijgen ofwel een Europa van waarden, ofwel we hebben binnenkort geen Europa meer.</p>
    </intervention>
    <intervention id="1-061" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, dit is een frequent flyer kaart van British Airways. Ik heb geprobeerd er iets mee te doen toen onlangs honderd leden van het Lagerhuis een protestactie voerden tegen het feit dat een werknemer van British Airways werd gediscrimineerd omdat die een kruis droeg.</p>
      <p sl="pl">Dat zoiets kan gebeuren in ons Europa dat toch kan bogen op een eeuwenoud christelijk gedachtegoed, vind ik ontoelaatbaar. Ik betuig dan ook mijn solidariteit met onze collega’s uit het Verenigd Koninkrijk en met alle Britse politici en journalisten die hiertegen protesteren.</p>
    </intervention>
    <intervention id="1-062" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, eind 2000 zijn in Turkije isolatiecellen van het type F voor politieke gevangenen in gebruik genomen met als doel om gevangenen psychologisch te breken en vervolgens te heropvoeden. De afgelopen zes jaar zijn er 28 mensen vermoord, 122 tijdens een hongerstaking om het leven gekomen en zijn er duizenden protesten geweest, zowel binnen als buiten Turkije.</p>
      <p sl="en">De heer Behiç Aşçi, een advocaat uit Istanboel die gedetineerden in gevangenissen van het type F vertegenwoordigt, is al 251 dagen in hongerstaking. Mijnheer de Voorzitter, u hebt enkele weken geleden zelf een paar protestacties ondernomen, maar de Turkse autoriteiten hielden zich doof. De heer Aşçi is nu in levensgevaar. Ik doe een dringend beroep op u om met spoed rechtstreeks contact op te nemen met de Turkse minister-president en hem te vragen of hij zich persoonlijk over de zaak van de heer Aşçi wil buigen in een laatste poging om het leven van deze Europagezinde Turkse idealist te redden.</p>
    </intervention>
    <intervention id="1-063" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, afgelopen zomer heeft de Russische Doema twee wetten ingevoerd die het mogelijk maken om stappen te ondernemen tegen Russische en niet-Russische burgers in het buitenland. Op grond van een besluit van de president van de Russische Federatie mogen de zo eufemistisch aangeduide “eenheden met een speciale missie” van de federale veiligheidsdiensten worden ingezet tegen zogenaamde terroristen of personen die de staat zouden hebben beledigd. Deze wetten zijn een vrijbrief om te doden en de eerste openbare executie van een Brits staatsburger is vorige maand voltrokken toen Alexander Litvinenko in Londen stierf aan de gevolgen van een vergiftiging. Maar doordat die moord knoeiwerk was, loopt er nu als bewijs een radioactief spoor van Londen naar Moskou.</p>
      <p sl="en">Tony Blair reageerde door te zeggen dat niets de betrekkingen tussen Groot-Brittannië en Rusland in gevaar mag brengen. Rusland reageerde door te zeggen dat het geen enkele verdachte aan Groot-Brittannië zou uitleveren, ongeacht het bewijs. Maar wat de wereld moet doen, is Rusland uit de beschaafde internationale gemeenschap buitensluiten zolang deze internationale moordeskaders actief zijn.</p>
    </intervention>
    <intervention id="1-064" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Meneer de Voorzitter, alleen vandaag kan ik zeggen wat ik wil zeggen. Vandaag, 11 december, is het 60 jaar geleden dat Unicef is opgericht en vieren wij de Internationale Dag van het Kind. De Verklaring over de Rechten van het Kind, het Verdrag over de Rechten van het Kind zijn ondertekend – maar nog niet door alle landen – en de Commissie heeft al haar strategie voor de rechten van het kind op Europees niveau voorgesteld.</p>
      <p sl="el">Wij hopen dus op gecoördineerde actie in het binnenlandse en buitenlandse beleid van de Europese Unie, maar ook op een inspanning van elke lidstaat om de rechten van het kind te beschermen. Het is duidelijk dat kinderen niet alleen worden bedreigd door armoede, analfabetisme of conflicten in landen buiten de Unie, maar ook gevaar lopen in onze eigen beschaafde landen door kwaadwillige aanvallen van personen die geen collectieve verantwoordelijkheid hebben.</p>
    </intervention>
    <intervention id="1-065" speaker_id="28148" name="Françoise Castex" is_mep="True" mode="spoken">
      <p sl="fr">Mijnheer de Voorzitter, de Europese Commissie heeft op 22 juni 2006 een mededeling gepresenteerd als reactie op de crisis inzake de overproductie in de Europese wijnsector. De Commissie dringt er met name op aan dat er de komende vijf jaar 400 000 hectare wijngaarden worden gerooid, oftewel bijna 12 procent van de 3,4 miljoen hectare wijngaarden die de Europese Unie omvat.</p>
      <p sl="fr">Ik wil vandaag uw aandacht vestigen op het bestaan van illegale wijngaarden in Europa die in de hele Europese Unie een oppervlakte van 150 000 hectare zouden beslaan. Volgens de cijfers van de Commissie zelf, in een verslag van maart 2004, zouden deze illegale wijngaarden goed zijn voor een productie van 5 à 8 miljoen hectoliter, terwijl de Europese overproductie op 12 miljoen hectoliter wordt geschat. Als deze illegale wijngaarden definitief werden gerooid, zou het evenwicht in zekere zin hersteld kunnen worden.</p>
      <p sl="fr">Ik verzoek de Commissie dan ook om eerst de exacte balans op te maken met betrekking tot deze illegale wijngaarden, alvorens enig besluit over rooiingsmaatregelen te nemen.</p>
    </intervention>
    <intervention id="1-066" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mijnheer de Voorzitter, dames en heren, het belangrijkste onderwerp dat momenteel op de agenda van de Europese Unie staat is nog altijd energiezekerheid en het gemeenschappelijk energiebeleid. De formulering en tenuitvoerlegging van een dergelijk beleid is echter een langetermijnproject.</p>
      <p sl="lt">Duitsland en Rusland zijn een bilaterale overeenkomst aangegaan over de aanleg van een gaspijpleiding over de bodem van de Oostzee, een pijpleiding die vanuit milieuoogpunt allesbehalve veilig is, omdat er zich op de zeebodem overblijfselen van de Tweede Wereldoorlog bevinden die vreselijke gevolgen dreigen te hebben voor de Baltische Staten. Tegelijkertijd eist de EU dat veilige, gemoderniseerde kernreactoren worden gesloten.</p>
      <p sl="lt">Wetenschappers schatten dat er rond het jaar 2010 in de Oostzeeregio een tekort aan elektrische energie zal zijn ontstaan van 3,5 miljard kilowatt. Waar gaan we die energie vandaan halen, hoeveel gaan we ervoor betalen en zullen we ons dan nog veilig voelen? Heeft iemand berekend in welke mate het tekort aan elektrische energie van invloed zal zijn op het concurrentievermogen van de EU?</p>
      <p sl="lt">Ik verzoek alle lidstaten om, na de veranderingen op de energiemarkt in overweging te hebben genomen, steun te geven aan de toepassing van artikel 37 van het Toetredingsverdrag van Litouwen tot de EU met betrekking tot de mogelijkheid om de operationele levensduur van de kerncentrale van Ignalina te verlengen.</p>
    </intervention>
    <intervention id="1-067" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, ik hoop dat u tijd heeft gehad voor een paar wandelingen in de heuvels toen u in Ierland was.</p>
      <p sl="en">Een van de kwesties waar u zich tijdens uw bezoek wellicht niet bewust van bent geweest is de diepe onrust die op het platteland heerst over de manier waarop de Commissie in verband met het gemeenschappelijk landbouwbeleid en de cross compliance -controles uitvoert op boerderijen. Er gaapt een grote kloof tussen wat de Commissie zegt te doen op het gebied van vereenvoudigingsinitiatieven en wat op de grond gebeurt in het kader van cross compliance -controles.</p>
      <p sl="en">De checklist waaraan boeren moeten voldoen is zeer lang en verwarrend. Gekoppeld daaraan bestaat de angst dat je een boete moet betalen als je een van de regels overtreedt. Consumenten hebben er recht op om te weten dat boeren voldoen aan hoge normen voor voedselveiligheid en productie, maar ik vraag me af of de onaangekondigde uitgebreide steekproeven die ik zojuist heb beschreven, de juiste manier zijn om die doelstelling te bereiken. Het is aan de Ierse regering te wijten dat er een lange vertraging is ontstaan bij de tenuitvoerlegging van de nitraatrichtlijn, met als gevolg dat we nu genoodzaakt zijn om alle controles op boerderijen naar het eind van 2006 te verschuiven.</p>
      <p sl="en">Ik zou de Commissie willen vragen om aan te geven wat het precies van de boeren verlangt en ervoor te zorgen dat alle lidstaten zich aan de regels houden.</p>
    </intervention>
    <intervention id="1-068" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">Ik wil graag uw aandacht vestigen op het werk van onze uitstekende vertalers en op de kwaliteit van hun werk. De laatste tijd horen we veel ontevreden stemmen die beweren dat de kwaliteit van de vertalingen achteruitgaat. U weet ongetwijfeld, mijnheer de Voorzitter, dat we grote geldbedragen uittrekken voor vertalingen en we zijn met recht trots op de mogelijkheid om binnen de Europese instellingen verschillende talen te spreken. Mijns inziens is een van de problemen die zorgt voor een toename van het aantal klachten over de kwaliteit van vertalingen het feit dat in ons Parlement het controlesysteem voor de vertaalkwaliteit niet op de juiste wijze is ingericht en niet adequaat functioneert. De kwaliteit van vertalingen wordt immers doorgaans gecontroleerd door collega's. Dat wil zeggen dat zij elkaars werk nakijken, hetgeen waarschijnlijk niet een erg objectieve manier is. Vragen van leden van het Parlement worden door de medewerkers van de vertaaldienst vaak niet beantwoord. Ik heb in ieder geval nog nooit antwoord gekregen. Ik hoop dat het Bureau van het Parlement dit bij hen onder de aandacht zal brengen.</p>
    </intervention>
    <intervention id="1-069" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, de situatie aan de oostgrenzen van Europa, met name in Rusland en Oekraïne heeft onze volle aandacht nodig. Ik weet dat we ons de laatste tijd sterk geconcentreerd hebben op de onderhandelingen met Rusland, maar onze aandacht voor wat er gaande is in Oekraïne mag daardoor niet verslappen.</p>
      <p sl="pl">Ik zou graag zien dat het Parlement onomwonden duidelijk maakt dat we achter Oekraïne staan en dat we de democratische krachten in dit land steunen. Met andere woorden, we zouden niet graag zien dat antidemocratische krachten meer terrein winnen. Het lot van onze grote buur Oekraïne ligt ons na aan het hart en dit land mag niet uit ons gezichtsveld verdwijnen.</p>
      <p sl="pl">Daarom denk ik dat elk signaal dat uitgaat van deze instelling, van leden van andere instellingen naar de regering, en meer in het bijzonder naar de Oekraïense samenleving, van bijzonder groot belang is.</p>
    </intervention>
    <intervention id="1-070" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, volgend jaar zullen we de vijftigste verjaardag van de Verdragen van Rome vieren. Dat zal waarschijnlijk een goede gelegenheid zijn om een diepgaand debat over de toekomst van de Europese Unie te houden. We zouden ons daarbij moeten laten inspireren door de uitgangspunten die aan de basis liggen van het idee van integratie en zo een antwoord vinden op een aantal fundamentele vragen. Welke kant gaat Europa op? Welke verdere uitbreidingsmogelijkheden zijn er? We zouden een duidelijk beleid moeten uitstippelen ten aanzien van de Balkanlanden, Oekraïne, Turkije en ook Georgië en Moldavië. De Unie zou nauwer met deze landen moeten samenwerken en de hervormingen in deze landen sterker moeten steunen.</p>
      <p sl="pl">De interne hervormingen in de Unie, zoals de versterking van de rol van het Europees Parlement en de verbetering van het besluitvormingsproces, vormen nu een belangrijkste beleidskwestie. Tijdens het volgende half jaar zullen we onder Duits voorzitterschap ook een oplossing moeten vinden voor het Grondwettelijk Verdrag en het probleem van de continuïteit van de energievoorziening.</p>
    </intervention>
    <intervention id="1-071" speaker_id="28267" name="De Voorzitter" is_mep="True" mode="spoken">
      <p sl="nl">Goed, dat is het laatste woord en dit is tevens de laatste keer dat ik de eer heb de opmerkingen over kwesties van politiek belang voor te zitten. Daarom zijn we iets royaler omgesprongen met de spreektijd, en ik vraag de Commissie en de Raad om enig begrip. Ik dank u voor uw geduld, maar aan het einde van het feest is de drank gratis, en ik wil deze gelegenheid te baat nemen om mijn verontschuldigingen aan te bieden aan die mensen die bij eerdere gelegenheden het woord wilden voeren, maar toen niet aan bod zijn gekomen.</p>
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem14" title="14. Europees Agentschap voor chemische stoffen - Wijziging van Richtlijn 67/548/EEG inzake gevaarlijke stoffen (REACH) (debat)">
    <intervention id="1-073" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">de aanbeveling voor de tweede lezing (A6-0352/2006), namens de Commissie milieubeheer, volksgezondheid en voedselveiligheid, betreffende het gemeenschappelijk standpunt, door de Raad vastgesteld met het oog op de aanneming van een verordening van het Europees Parlement en de Raad inzake de registratie en beoordeling van en de autorisatie en beperkingen ten aanzien van chemische stoffen (REACH), tot oprichting van een Europees Agentschap voor chemische stoffen, houdende wijziging van Richtlijn 1999/45/EG van het Europees Parlement en de Raad en houdende intrekking van Verordening (EEG) nr. 793/93 van de Raad en Verordening (EG) nr. 1488/94 van de Commissie alsmede Richtlijn 76/769/EEG van de Raad en Richtlijnen 91/155/EEG, 93/67/EEG, 93/105/EG en 2000/21/EG van de Commissie (07524/8/2006 C6-0267/2006 2003/0256(COD)) (rapporteur: Guido Sacconi), en</p>
      <p sl="nl">de aanbeveling voor de tweede lezing (A6-0345/2006), namens de Commissie milieubeheer, volksgezondheid en voedselveiligheid, betreffende het gemeenschappelijk standpunt, door de Raad vastgesteld met het oog op de aanneming van een richtlijn van het Europees Parlement en de Raad tot wijziging van Richtlijn 67/548/EEG van de Raad betreffende de aanpassing van de wettelijke en bestuursrechtelijke bepalingen inzake de indeling, de verpakking en het kenmerken van gevaarlijke stoffen teneinde deze aan te passen aan Verordening (EG) nr. …/2006 inzake de registratie en beoordeling van en de vergunningverlening en beperkingen ten aanzien van chemische stoffen (REACH), tot oprichting van een Europees Agentschap voor chemische stoffen (07525/3/2006 C6-0268/2006 2003/0257(COD)) (rapporteur: Guido Sacconi).</p>
    </intervention>
    <intervention id="1-074" speaker_id="4425" name="Guido Sacconi" is_mep="True" mode="spoken" role="rapporteur">
      <p sl="it">Mijnheer de Voorzitter, geachte collega’s, na het bereiken van het akkoord met de Raad – dankzij de steun van de Commissie – heb ik me de afgelopen dagen afgevraagd waarmee we deze lange mars, die voor mij drieënhalf jaar geleden is begonnen en die ons tot hier heeft gebracht, zouden kunnen vergelijken. Om die vraag te beantwoorden heb ik mijn toevlucht moeten nemen tot mijn grote passie, het bergbeklimmen. Misschien is de meest treffende vergelijking de beklimming van een zeer hoge berg. En zonder te overdrijven kunnen we zeggen dat we waarschijnlijk een berg van 8000 meter in de Himalaya hebben bedwongen.</p>
      <p sl="it">Zo’n hoge berg heb ik nog nooit beklommen en ik geloof niet dat ik ooit zo hoog zal reiken, want ik ben een bescheiden alpinist. Ik weet echter wel wat je voelt als je de top bereikt. De vermoeidheid en de gelopen risico’s tellen dan niet meer mee. Misschien is zelfs de frustratie die je vaak hebt ten gevolge van het beperkte uitzicht door de mist niet meer van belang. Mij is het zeer vaak overkomen dat ik eenmaal boven aangekomen niks zag! Desalniettemin is de voldoening dan toch groot.</p>
      <p sl="it">Het is belangrijk dat twee zaken duidelijk zijn. Ten eerste moeten we weten of we echt de top hebben bereikt en ten tweede moeten we ons opmaken voor de afdaling, die vaak niet minder zwaar is dan de beklimming.</p>
      <p sl="it">Als aanvoerder van het bergbeklimmersteam wil ik over deze twee punten mijn mening geven. Hebben we echt de top bereikt? Ik denk dat we met het pakket hoofdstukken waarvoor we in de eindfase van de onderhandelingen een oplossing hebben gevonden, we deze vraag volmondig met ja kunnen beantwoorden. Duty of care , dierenwelzijn en met name de intensieve bevordering van alternatieve methoden voor dierproeven, het Agentschap, de communicatie van informatie en de aanpassing aan de nieuwe interinstitutionele overeenkomst inzake comitologie zijn geregeld. Daarmee hebben we derhalve de rol van het Parlement veiliggesteld. We hebben echter ook wat moeten inleveren en ervan moeten afzien om het chemische veiligheidsrapport uit te breiden tot kleine hoeveelheden. Dat is echter geen slachtoffer van deze beklimming, maar een vervroegde terugkeer naar het basiskamp. We hebben immers een regeling getroffen voor de herziening, zodat we over zeven jaar – na de nodige controles van de hele bevoorradingsketen – de mogelijkheid hebben die verplichting opnieuw in te voeren.</p>
      <p sl="it">Bij dit akkoord zijn we er met name in geslaagd een goede oplossing te vinden voor het meest omstreden thema: de doelstelling van REACH, namelijk regelgeving via de vergunningsprocedure voor de stoffen die het meeste zorgen baren. Dat is de reden waarom we wel degelijk de top hebben bereikt.</p>
      <p sl="it">Bij het bepalen of we echt de top hebben bereikt, moeten we niet vergeten dat we vanuit een zeer diep gelegen dal zijn vertrokken. Het oorspronkelijke voorstel van de Commissie bepaalde namelijk dat alle vergunningsplichtige stoffen krachtens het principe van de adequate controle een vergunning konden krijgen. Vervolgens hebben we een lange weg afgelegd. Al in het gemeenschappelijk standpunt van de Raad, dat het Parlement in positieve zin had beïnvloed, was dat aantal stoffen ingeperkt. Met het akkoord van 30 november hebben we weer een stap voorwaarts gezet en is het aantal stoffen dat langs deze kortere en eenvoudiger weg kan worden aangepast, verder beperkt. Alle stoffen maken nu deel uit van een vervangingsproces, met inbegrip van de stoffen die een vergunning krijgen op grond van het principe van de adequate controle. Als er een alternatief bestaat, dient er een vervangingsplan te worden ingediend. Indien er op het moment dat de vergunning wordt verstrekt geen alternatieven bestaan, moet het bedrijf in ieder geval de richtlijnen voor onderzoek en ontwikkeling melden die het voornemens is te volgen.</p>
      <p sl="it">Op basis daarvan zal per geval de duur van de vergunning bepaald worden. Als er een alternatief bestaat, dient de Commissie het verstrekken van die vergunning te motiveren. Mocht er gedurende de looptijd van de vergunning een alternatief ontstaan, dan treedt de plicht in werking een vervangingsplan te maken.</p>
      <p sl="it">Ik zou willen benadrukken dat de Commissie voor elk geval een apart besluit neemt. Daarvoor moet zij het advies inwinnen van het Agentschap en rekening houden met de adviezen van het Comité sociaaleconomische analyse en het Comité risicobeoordeling. Die comités dienen op hun beurt rekening te houden met de bijdragen van derde partijen. Het is dus een uiterst transparant proces, dat niet alleen gebaseerd is op verklaringen van de aanvrager zelf.</p>
      <p sl="it">Bij de afdaling is het mijns inziens belangrijk de beste weg te kiezen, daar in vergelijking met de beklimming bij het afdalen de moeilijkheidsgraad veel groter kan zijn. Met deze metafoor wil ik zeggen dat we het bereikte compromis dienen goed te keuren, zodat de verordening nog voor het einde van het jaar kan worden gepubliceerd en de datum voor de volledige inwerkingtreding van REACH, 1 juni 2007, kan worden gerespecteerd.</p>
      <p sl="it">Het is een complexe zaak, waar we niet overhaast een oplossing voor kunnen vinden. REACH is zo gecompliceerd dat de eis alle problemen al op te lossen bij het goedkeuren van de verordening een vergissing is. Nu is het van belang een begin te maken met de toepassing. Het voorstel bevat heel wat mechanismen en termijnen voor zogenaamde zelfregulering, waardoor we kunnen bijsturen op basis van de concrete ervaring die tijdens de tenuitvoerlegging wordt opgedaan.. We hebben de balans via de verschillende fases van deze procedure verbeterd. Daarbij denk ik onder meer aan het antwoord dat we hebben gegeven op de problemen van de kleine ondernemingen en de betere bescherming van de gezondheid en het milieu, met name wat de risico’s voor de werknemers betreft.</p>
      <p sl="it">Het komt me voor dat we al met al een zeer positief oordeel kunnen uitspreken over dit eindproduct. Ik heb vastgesteld dat mijn vrienden van de Fractie De Groenen/Vrije Europese Alliantie en de GUE/NGL-Fractie een pakket amendementen hebben ingediend dat over het geheel genomen prijzenswaardig is. Die amendementen vertonen grote gelijkenissen met de voorstellen die ik bij de onderhandelingen met de Raad en de Commissie heb gedaan om het resultaat te bereiken dat we nu voor ons hebben.</p>
      <p sl="it">Waartoe dienen deze amendementen? Waar moeten ze ons naartoe brengen? Welke top zouden we ermee kunnen bereiken bij een onwaarschijnlijke bemiddeling? Wij weten allemaal wat het echte alternatief is: of we keuren het overeengekomen compromispakket goed – waarmee we het gemeenschappelijk standpunt verbeteren – of we aanvaarden het gemeenschappelijk standpunt. Het is misschien beter dat gewoon openlijk te zeggen. Dat is het echte alternatief dat we hebben en ik ben er zeker van dat het Parlement woensdag bij de stemming de juiste keuze zal maken.</p>
      <p sl="it">Mijnheer de Voorzitter, met mijn betoog van vandaag heb ik mijn werk beëindigd. Ook de stemlijst zal kort zijn. Het is deze keer niet veel werk en de lijst zal slechts twee pagina’s beslaan. Dat is een record voor REACH, als we terugdenken aan de 5000 amendementen die we tijdens de eerste lezing hebben behandeld.</p>
      <p sl="it">Vandaag beëindig ik dus mijn werk, en mij resteert alleen nog degenen te danken die met uiteenlopende taken deel hebben uitgemaakt van deze Himalaya-expeditie. De deelnemers waren talrijk: ik heb zes voorzitterschappen meegemaakt en talrijke hoge ambtenaren en commissarissen van de Commissie leren kennen. Ik was er altijd bij als leider van het bergbeklimmersteam, hoewel men mij soms naar beneden probeerde te trekken in plaats van mij te steunen. Hoe het ook zij, we hebben de top bereikt.</p>
      <p sl="it">Alle gekheid op een stokje; ik wil iedereen danken: de voorzitter van de Milieucommissie, de heer Florenz, alle schaduwrapporteurs, ook degenen die het niet eens zijn met dit resultaat, de voorzitterschappen, in het bijzonder het Finse, dat echt een essentiële gesprekspartner is geweest en de Commissie die misschien niet vol gas heeft gegeven maar desalniettemin in de eindfase doorslaggevend is geweest voor het bereiken van dit resultaat. Ik wil echter vooral de medewerkers bedanken die met mij hebben samengewerkt. Twee Italiaanse vrouwen – onder wie mijn persoonlijke assistente, mevrouw Sabina Magnano – hebben een zeer belangrijke rol gespeeld hebben bij dit project. Als het mogelijk zou zijn de naam van het verslag te wijzigen, zou ik hun namen en de namen van al degenen die met mij hebben samengewerkt erop zetten.</p>
      <a text="(Applaus)"/>
    </intervention>
    <intervention id="1-075" speaker_id="photo_generic" name="Mauri Pekkarinen" is_mep="True" mode="spoken">
      <p sl="fi">fungerend voorzitter van de Raad.–- Mijnheer de Voorzitter, commissarissen Verheugen en Dimas, dames en heren, mijnheer Sacconi, de verordening inzake de registratie en beoordeling van en de autorisatie en beperkingen ten aanzien van chemische stoffen (REACH) is een van de belangrijkste wetgevingsprojecten in de geschiedenis van de Europese Unie. Deze verordening zal een grote sprong voorwaarts zijn in vergelijking met het huidige controlesysteem voor chemische stoffen, dat ongeveer veertig jaar oud is. Zij maakt van Europa wereldwijd een voorloper en wegbereider op dit gebied.</p>
      <p sl="fi">Bijna exact drie jaar lang hebben het Europees Parlement, de Raad en de Commissie in moeilijke omstandigheden samengewerkt om de REACH-verordening aangenomen te krijgen. Het onderhandelingsproces heeft moeilijke fasen gekend. Ik kan zonder overdrijven zeggen dat wij zonder de sterke verbondenheid van alle partijen hier vandaag niet zouden zijn.</p>
      <p sl="fi">In de Raad is de verordening door niet minder dan zeven voorzitterschappen voorbereid. Ik wil alle voorzitterschappen bedanken die in de Raad de basis voor het onderhavige besluit hebben gelegd. De politieke consensus die tijdens het Britse voorzitterschap in de Raad werd bereikt, was een uitstekend uitgangspunt voor het afronden van de onderhandelingen tijdens het Finse voorzitterschap.</p>
      <p sl="fi">Ik ben zeer blij dat de lidstaten hun krachtige steun hebben gegeven aan het overeengekomen compromispakket. Ik hoop ook van harte dat de verschillende fracties in het Europees Parlement in de stemming van woensdag het compromis zo breed mogelijk steunen.</p>
      <p sl="fi">Ik wil in dit verband het Europees Parlement bedanken voor de uitstekende samenwerking tijdens de onderhandelingen van dit najaar. Mijn dank gaat vooral uit naar de rapporteur, de heer Sacconi, en de voorzitter van de Commissie milieubeheer, volksgezondheid en voedselveiligheid, de heer Florenz, de schaduwrapporteurs alsmede de talrijke andere leden die actief betrokken waren bij het vinden van gezamenlijke oplossingen. Ik wil ook de commissarissen Verheugen en Dimas bedanken, die een grote persoonlijke bijdrage aan de onderhandelingen hebben geleverd.</p>
      <p sl="fi">Het is nu een goed moment om het proces te beoordelen van de wijze waarop de aan de REACH-verordening gestelde doelen in het algemeen worden bereikt.</p>
      <p sl="fi">De verordening zal de bescherming van de volksgezondheid en het milieu aanzienlijk verbeteren. Het REACH-stelsel vergroot onze kennis over de eigenschappen van stoffen, verbetert de beheersing van de risico’s van chemische stoffen en vereist een vergunning voor het gebruik van de allergevaarlijkste stoffen. De nieuwe veiligheidseisen worden de strengste ter wereld. Het is in het gemeenschappelijk belang van de Europese consumenten en industrie om de productontwikkeling van nieuwe, veiliger chemische stoffen te bevorderen. Hiervoor is de huidige aangifteprocedure voor nieuwe stoffen in het voorstel herzien. Het REACH-stelsel houdt ook in dat ondernemingen meer verantwoordelijkheid en taken hebben en het biedt ondernemingen de mogelijkheid de verplichtingen inzake de veiligheid van chemische stoffen op zelfstandiger wijze na te komen.</p>
      <p sl="fi">De transparantie van de controle op chemische stoffen wordt aanzienlijk groter door het Europees Agentschap voor chemische stoffen te voorzien van moderne informatiesystemen en registers, waardoor ook de burgers gemakkelijk toegang tot informatie over stoffen en hun eigenschappen kunnen krijgen. De informatiesystemen zullen uniek in de wereld worden.</p>
      <p sl="fi">Om de effecten van stoffen beter te kunnen vaststellen, is het nodig dat er betere informatie over de eigenschappen ervan beschikbaar is. De REACH-verordening brengt dit op een nieuw niveau door een breed gebruik van alternatieve onderzoeksmethoden en -programma's mogelijk te maken. Deze nieuwe onderzoeksmethoden zullen waarschijnlijk ook op mondiaal niveau van invloed zijn op het testen van chemische stoffen.</p>
      <p sl="fi">Ook de consumenten zullen meer informatie kunnen krijgen over gevaarlijke stoffen in producten. Met de REACH-verordening wordt ook een stelsel gecreëerd waarin ondernemers op verzoek van de consument gedetailleerde informatie moeten verstrekken over stoffen van grote zorg in producten.</p>
      <p sl="fi">Het vraagstuk van de autorisatieprocedures en vervangingen was een van de laatste open kwesties in de onderhandelingen. Overeenkomstig het voorstel van het voorzitterschap moet de aanvrager of degene die in het bezit is van een autorisatie met een vervangingsplan komen wanneer de analyse van de alternatieven aantoont dat er geschikte alternatieven bestaan. Het vervangingsplan moet worden ingediend ongeacht of de vergunning wordt verleend op basis van een adequate risicobeheersing of van sociaaleconomische voordelen. Bovendien is de route van een adequaat risicobeheer zodanig beperkt in vergelijking met de versie in het aangenomen gemeenschappelijk standpunt, dat het niet van toepassing is op PBT- en vPvB-stoffen. Wat hormoonontregelende stoffen betreft, is overeengekomen dat deze binnen zes jaar opnieuw moeten worden beoordeeld. Ik ben van mening dat deze oplossing op evenwichtige en realistische wijze rekening houdt met de zorgen van het Parlement over de vervanging van de allergevaarlijkste stoffen.</p>
      <p sl="fi">Als fungerend voorzitter van de Raad ben ik blij te kunnen zeggen dat er gestemd wordt over een pakket amendementen dat gebaseerd is op de resultaten van de tripartiete onderhandelingen. Ik kan ook bevestigen dat de Raad deze amendementen heeft goedgekeurd. Wat de overige amendementen betreft, hoop ik dat het onderhandelingsresultaat ongewijzigd blijft.</p>
      <p sl="fi">Ik hoop dat het Parlement op zijn vergadering van woensdag het compromispakket inzake de verordening aanneemt dat het met de Raad is overeengekomen. Op die manier zal het voor de Europese burgers en industrie zo belangrijke wetgevingsproject een grote stap dichter bij zijn realisatie komen.</p>
      <a text="(Applaus)"/>
    </intervention>
    <intervention id="1-076" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. Mijnheer de Voorzitter, geachte afgevaardigden, dit debat is de laatste stap op een lange weg, en ons doel is een echte vooruitgang voor de gezondheid, voor het milieu, en ook voor het concurrentievermogen van het Europese bedrijfsleven, dat wil ik met nadruk zeggen. Ik koester zelfs de hoop dat dit grote project voor de hele wereld een maatstaf wordt voor het milieu- en gezondheidsbeleid. Dat we dit resultaat hebben kunnen bereiken, hebben we zeker ook te danken aan de enorme inzet en invloed van het Europees Parlement, en vooral van de heer Sacconi, die zich heeft ontpopt als zeer vaardig onderhandelaar en groot kenner van de materie. Ik zou ook de heer Florenz, de voorzitter van de Commissie milieubeheer, willen bedanken. Hij heeft ons begeleid door de buitengewoon moeilijke, en soms ook moeizame, trilogen. Ik zou de rapporteur van de Commissie industrie, mevrouw Ek, willen bedanken voor haar waardevolle bijdrage, en ook de heer Nassauer, de rapporteur van de Commissie interne markt en consumentenbescherming. Zij hebben beiden een sleutelrol gespeeld.</p>
      <p sl="de">Dit resultaat draagt duidelijk het stempel van het Parlement, en ik heb er absoluut geen moeite mee om te zeggen dat het beter is dan het oorspronkelijke voorstel. Dat houdt vooral verband met het feit dat het systeem voor de autorisatie is aangescherpt, en dat we meer impulsen bieden om stoffen te vervangen, wanneer er een geschikt alternatief bestaat. Ik wil nogmaals heel duidelijk zeggen dat het economische winst oplevert wanneer we goede alternatieven gebruiken voor gevaarlijke stoffen. Dat is geen nadeel, het is juist een voordeel. Ik ben ook heel blij dat het tijdens de behandeling is gelukt om meer aandacht te besteden aan de dierenbescherming. Een van de grote problemen van REACH was voor mij van het begin af aan dat we daardoor veel meer proefdieren nodig zouden hebben dan nu al het geval is. Ik kan echter meteen al ingaan op de vraag die de heer Davies tijdens het vorige debat heeft gesteld. Bij de uitvoering van REACH zullen we zeker ook proberen om het aantal proefdieren drastisch te reduceren. We hebben er ook voor gezorgd dat de consument betere informatie krijgt. Het Parlement heeft echter altijd geweten dat we ook rekening moeten houden met de belangen van de honderdduizenden kleine en middelgrote bedrijven, die verplicht zijn om REACH toe te passen.</p>
      <p sl="de">Bepaalde milieuorganisaties hebben telkens weer beweerd dat REACH het probleem van de grote industriële bedrijven in Europa is, maar dat is een misverstand. De grote industriële bedrijven in Europa hebben helemaal geen moeite met REACH, niet met het eerste voorstel, en niet met het resultaat dat nu op tafel ligt. Het was altijd het probleem van het midden- en kleinbedrijf, het gaat om hun concurrentievermogen, en zelfs om hun overleven. Dat staat op het spel wanneer we niet heel precies vaststellen wat ze aankunnen, en wat niet. Daarom zijn de veranderingen van het allergrootste belang, niet alleen de risicobeoordeling voor stoffen die in vrij kleine hoeveelheden worden gemaakt, maar ook de sterkere impulsen om gegevens voor de registratie en voor een betere bescherming van intellectuele eigendomsrechten met anderen te delen.</p>
      <p sl="de">De Commissie is van mening dat er een goed evenwicht is bereikt tussen het concurrentievermogen enerzijds, en de nodige vooruitgang op het gebied van milieu en gezondheid anderzijds. Daarom staan wij achter het voorstel dat vandaag wordt behandeld, en achter de amendementen die aan het voorstel van de heer Sacconi ten grondslag liggen.</p>
      <p sl="de">Tot slot wil ik de heer Sacconi nog in een ander opzicht gelijk geven. We staan kort voor de goedkeuring van deze wet, maar daarmee hebben we de problemen nog lang niet opgelost. Het is heel goed mogelijk dat we de grootste problemen nog voor ons hebben, want we zullen deze wet heel zorgvuldig, creatief en krachtdadig moeten toepassen. We moeten ervoor zorgen dat het Agentschap in Helsinki binnenkort aan de slag kan. Het probleem daarbij is vooral de gegevensverwerking. We moeten ervoor zorgen dat de uitvoeringsverordeningen snel in werking treden, en dat de betrokken bedrijven snel te horen krijgen wat er van ze verwacht wordt. We moeten er vooral voor zorgen dat degenen die zich aan REACH moeten houden ook weten wat dat betekent. De Commissie is al begonnen met het verstrekken van alle nodige praktische informatie aan het midden- en kleinbedrijf. Tot slot wil ik erop wijzen dat dit een richtlijn is, en daarom moeten we ervoor zorgen dat de lidstaten die allemaal op dezelfde manier uitvoeren, anders kunnen er nieuwe problemen en complicaties ontstaan. Ik zou het Parlement ook om steun willen vragen voor wat er nu nog moet gebeuren. Als we blijven samenwerken, zullen we er zeker in slagen om een Europees model uit te werken voor een sterke en moderne industrie, waar de werkgelegenheid gehandhaafd wordt, terwijl we tegelijkertijd de hoogste kwaliteitsnormen kunnen vastleggen voor het milieu en de volksgezondheid.</p>
    </intervention>
    <intervention id="1-077" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . – Mijnheer de Voorzitter, dames en heren, er komt een wetgevende procedure van lange adem en REACH neemt zijn definitieve vorm aan.</p>
      <p sl="el">De Commissie feliciteert Raad en Parlement met het bereiken van deze overeenkomst, zoals vice-voorzitter Verheugen heeft gezegd. Deze overeenkomst levert een betere bescherming van de volksgezondheid en van het milieu op en bevordert de innovatie en het concurrentievermogen van de industrie.</p>
      <p sl="el">De Commissie steunt de bundel met compromisvoorstellen die Raad en Parlement op 30 november 2006 zijn overeengekomen.</p>
      <p sl="el">Ik wil het voorzitterschap en minister Pekkarinen danken en uiteraard ook het Europees Parlement, de Commissie milieubeheer, volksgezondheid en voedselveiligheid, haar voorzitter, de heer Florenz, en in het bijzonder de rapporteur, de heer Guido Sacconi, voor zijn indrukwekkende inspanningen en zijn vastberadenheid, waardoor dit dossier positief is afgesloten.</p>
      <p sl="el">REACH is een van de volledigste, meest geïnspireerde en ambitieuze wetsteksten die tot nu toe is tot stand gekomen in de Europese Unie. REACH zal invloed hebben op alle industrietakken, maar ook direct en indirect op het leven van de gewone burger, omdat chemische producten zo wijdverbreid zijn in ons dagelijkse leven.</p>
      <p sl="el">Voor burgers en consumenten houdt REACH betere informatie in over de stoffen in producten voor dagelijks gebruik, maar het betekent vooral dat gevaarlijke stoffen geleidelijk zullen worden vervangen door veiligere substanties. Bovendien zullen de risicobeoordelingen rekening houden met kwetsbare groepen, zoals kinderen, zwangere vrouwen en ouderen. Zo zal de gezondheid van de burgers beter worden en kan milieuschade worden vermeden. Het aanpakken en beheersen van die schade kost niet alleen veel, vaak is die schade ook onherstelbaar.</p>
      <p sl="el">REACH maakt de industrie algemeen verantwoordelijk voor het vermijden van negatieve gevolgen voor gezondheid en milieu door de productie, het gebruik en de verkoop van chemische producten. Het betekent ook een betere informatiestroom in de productieketen, zodat latere gebruikers betere en vollediger informatie wordt verschaft over de kenmerken en eigenschappen van de stoffen die zij gebruiken. Zo zullen preciezere doelstellingen kunnen worden geformuleerd voor de maatregelen voor risicobeheer, wat de bescherming van de werknemers zal vergroten en bijgevolg de problemen met gezondheid en beroepsactiviteit zal verminderen.</p>
      <p sl="el">Hoewel de kosten wel enigszins zullen toenemen, zullen die uitgaven en investering worden gespreid over een lange periode, dat wil zeggen elf jaar in het geval van registratie of nog langer in het geval van een lening.</p>
      <p sl="el">Wij verwachten dat het nieuwe systeem de burger opnieuw vertrouwen zal geven in chemische producten en de chemische industrie. Daarenboven zal REACH impulsen geven aan de concurrentiekracht en aan innovatie, iets wat het grootste deel van de initiële kosten en investeringen ruimschoots zal compenseren.</p>
      <p sl="el">REACH wil proeven met dieren beperken tot het strikt noodzakelijke. Het akkoord hierover tussen Parlement en Raad is bevredigend. Het beklemtoont het belang van alternatieve methoden en voorziet in 45 dagen openbare raadpleging voor elk voorstel voor dierproeven.</p>
      <p sl="el">De stemming op woensdag wordt het laatste stadium van een procedure die het doel wil verwezenlijken dat de staatshoofden en regeringsleiders op de voorjaarstop van 2006 hebben gesteld, namelijk REACH tegen eind 2006 voltooien. Ik hoop dus dat we deze procedure zoals gepland zullen kunnen afronden, dat de verordening in werking kan treden en we deze grote uitdaging kunnen aangaan, namelijk het geleidelijke verzamelen van informatie kennis over de duizenden stoffen die vandaag in gebruik zijn zodat we betere maatregelen kunnen nemen voor het beheersen van de risico’s.</p>
      <p sl="el">Tot slot moeten we snel beginnen te werken aan het geleidelijke vervangen van gevaarlijke stoffen. Als alternatieven beschikbare zijn, moet vervanging onze eerste keuze vormen.</p>
    </intervention>
    <intervention id="1-078" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">namens de PPE-DE-Fractie . – Voorzitter, REACH is een van de belangrijkste, meest omvangrijke en ook meest complexe stukken wetgeving die we de laatste tijd hier in dit Parlement behandeld hebben. Als eerste wil ik mijn collega Guido Sacconi feliciteren met het resultaat dat is bereikt. Hij heeft de laatste weken vaak gesproken over zijn hond, die zo graag had dat hij wat minder zou gaan REACH'en en wat meer thuis zou blijven. Die hond, Guido, moet een terriër geweest zijn, getuige de vasthoudendheid waarmee jij dit dossier hebt behandeld; het was dan ook voor de schaduwrapporteurs niet altijd even gemakkelijk om toch datgene te krijgen wat ze wilden.</p>
      <p sl="nl">Voorzitter, wij krijgen met REACH wetgeving die de 30 000 chemische stoffen die er op de Europese markt zijn, opnieuw in kaart brengt, de informatie daarvan gaat verifiëren en vervolgens ook de toepassingen waar nodig gaat reguleren. En het gaat daarbij om alle stoffen geproduceerd in een hoeveelheid van 1 ton of meer per jaar. Anderen doen ons anders geloven. REACH vervangt ook een complex van heel ondoorzichtige wetgeving die de onwerkbaarheid op de Europese markt teweegbracht.</p>
      <p sl="nl">Voorzitter, wat er zal moeten gebeuren is dat we REACH zullen gaan laten functioneren. Het is belangrijk genoeg, 1,3 miljoen mensen werken in de chemische industrie, 27 000 vooral kleine, maar ook grote bedrijven werken met REACH, gaan werken met REACH; er is een omzet van 440 miljard euro mee gemoeid. Het is dus belangrijk dat we een goed wetgevend pakket hier neerleggen. Het compromis wat nu voor ons ligt, is naar mijn gevoel de beste balans die we konden vinden na heel lange en heel moeizame onderhandelingen waar uitersten bijeen zijn gebracht tot het midden.</p>
      <p sl="nl">Het compromis is heel precair, beschermt aan de ene kant mens, milieu en consument, het beperkt dierproeven, maar het biedt ook een kans voor het scheppen van een optimaal klimaat voor de Europese industrie; we kunnen zeggen tegen de Finse minister dat we voorloper zijn, maar we moeten er wel voor zorgen dat we geen doodloper worden.</p>
      <p sl="nl">REACH zorgt ervoor dat de verantwoordelijkheid wordt verplaatst van de lidstaten naar de bedrijven zelf, de meest belangrijke verbetering ten opzichte van het gemeenschappelijk standpunt. We hebben een betere bescherming van vertrouwelijke bedrijfsgegevens, de registratie sluit meer aan bij het pakket Nassauer/Sacconi – jammer dat daar niet meer is uitgekomen – we minimaliseren de bureaucratie, voor de EVP belangrijke punten; ook op het terrein van de autorisatie en substitutie is er een goede balans bereikt. Het ligt nu bij de Europese Commissie om ervoor te zorgen dat het ook een werkbaar geheel gaat worden.</p>
    </intervention>
    <intervention id="1-079" speaker_id="1183" name="Dagmar Roth-Behrendt" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, geachte collega’s, waarschijnlijk zullen 99,9 procent van de leden van mijn Fractie voor het compromis stemmen dat de heer Sacconi heeft uitgewerkt. Als iemand goed kan laveren tussen Scylla en Charybdis, dan is het wel de heer Sacconi, die altijd open stond voor een gesprek, die wist wat hij wilde, en desondanks alles heeft gedaan om een compromis te sluiten, om rekening te houden met de wensen van een grote meerderheid in het Parlement en onder de Europese burgers.</p>
      <p sl="de">Waarover hebben we het? We krijgen nieuwe informatie over chemische stoffen. We kunnen de natuur beschermen, en vooral de gezondheid van de burgers die als consument of als werknemer met chemische stoffen te maken hebben. Daarom is dit een goed compromis.</p>
      <p sl="de">Een compromis is en blijft echter een compromis. Wanneer uiteindelijk niemand helemaal tevreden is, is het bewijs geleverd dat het waarschijnlijk een goed compromis was. De heer Sacconi is zeker niet voor de volle honderd procent tevreden, en wij zijn het ook niet. Toch ben ik ervan overtuigd dat dit het beste resultaat is dat haalbaar was. Het is in ieder geval veel beter dan veel andere voorstellen die ik heb gezien. Daarom kan ik u verzekeren dat ik op woensdag voor dit voorstel zal stemmen.</p>
      <p sl="de">Maar wat hebben we nu op papier? Velen zeggen dat het een monster is. Dat is natuurlijk niet waar. De veertig wetten die we tot nu toe hadden, die waren een monster. Dit is een compact pakket, en de inhoud is niet voor iedereen meteen duidelijk. Wie er echter moeite voor doet, kan het lezen. Ik ben ook blij dat we hebben gezegd dat we het toepassingsgebied over vijf jaar nog eens bekijken. Dan zullen we zien wat we doen met medische apparatuur en met andere producten, of ze onder het toepassingsgebied moeten blijven vallen, of dat ze er beter uit kunnen worden gehaald. Dat is een goed idee. Het is ook een goede zaak dat we de gegevensbescherming hebben verbeterd. Transparantie en informatie zijn belangrijk, maar gegevensbescherming is dat ook. We moeten garanderen dat we actief steun geven aan het onderzoek, en dat onderzoekers aan universiteiten en elders hun werk kunnen blijven doen. Dat is allemaal goed.</p>
      <p sl="de">Wat is er niet goed? De toekomst van het midden- en kleinbedrijf is niet goed. De heer Verheugen heeft het gezegd, en ik ben hem daar dankbaar voor. Als we niet oppassen, zal het midden- en kleinbedrijf het gelag moeten betalen voor onze ambitieuze wetgeving, daar moeten we nu iets aan doen. Ik doe een beroep op u, mijnheer Dimas en mijnheer Verheugen, pas de definitie van het midden- en kleinbedrijf aan. Het is de hoogste tijd, en sommige bedrijven hebben daar ook iets aan. Ik doe echter ook een beroep op u om een loket te openen om kleine ondernemingen daadwerkelijk te helpen, te ondersteunen, want de betrokken bedrijven weten niet welke overgangsperiode op hen van toepassing is, en wanneer ze wat moeten registreren.</p>
      <p sl="de">Tot slot wil ik nog het volgende zeggen, niet alleen tegen mevrouw Oomen-Ruijten, maar tegen iedereen: als we dit serieus willen nemen, moeten we ervoor zorgen dat er snel een krachtdadig Agentschap komt. Ik zeg bewust: als. Dat kost geld. Geacht voorzitterschap van de Raad, vat de stier bij de hoorns, vertel uw collega’s dat we daarvoor geld nodig hebben. Wij in het Parlement moeten dat ook doen. Het spijt me, mijnheer Ouzký, meestal blijf ik tot het einde van een debat waarin ik het woord heb gevoerd, maar ik moet nu naar een vergadering van het Bureau van het Parlement.</p>
    </intervention>
    <intervention id="1-081" speaker_id="4554" name="Chris Davies" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het lijkt een kalme afsluiting van zo’n stormachtig debat.</p>
      <p sl="en">Het is zo’n zeven jaar geleden dat REACH tijdens de Milieuraad voor het eerst onder de aandacht van de ministers werd gebracht. Ik herinner me nog de angst over alle effectbeoordelingen, de wilde schattingen van wat REACH zou gaan kosten en de dreiging dat de Europese chemische industrie uit dit werelddeel zou verdwijnen en in China zou neerstrijken. Binnen dit Parlement zijn er door de jaren heen allerlei parlementaire tactieken toegepast om REACH uit te stellen en om zeep te helpen en nu hebben we over de hele linie dan een opmerkelijke mate van overeenstemming bereikt. Al doende hebben we waarschijnlijk de nodige aanpassingen aangebracht. We zitten op het juiste spoor.</p>
      <p sl="en">Ik verwacht veel van REACH. Ik hoop dat het ons in staat stelt om chemische stoffen die schadelijk zijn voor onze gezondheid en het milieu, te onderscheiden, te beheersen en te vervangen. Ik hoop dat de tenuitvoerlegging ervan zonder al te veel problemen zal verlopen, met name voor KMO’s, en dat de kosten het concurrentievermogen van onze industrie niet in gevaar brengen. Ik hoop dat REACH de validatie en ontwikkeling van alternatieve proefdiervrije testmethoden zal stimuleren. Ik hoop dat het de innovatie binnen de industrie zal bevorderen en Europa een voorsprong zal geven op de wereldmarkt. Ik hoop dat het niet zal leiden tot een verplaatsing van werkgelegenheid maar dat het consumentenvertrouwen in de chemische stoffen die onze industrie produceert, hier in Europa en ook in de rest van de wereld erdoor toeneemt. Ik hoop dat voldoende wetenschappers de donkere Finse winters willen trotseren om van het Europees Agentschap voor chemische stoffen het succes te maken dat we ervan verwachten. Ik hoop dat dit de hele wereld tot voorbeeld zal dienen en dat dit regelgevingsmechanisme als referentiepunt zal dienen voor regeringen elders. Ik hoop dat het pakket dat we, de afgelopen maanden met de nodige steun van het Finse voorzitterschap en natuurlijk onder leiding van de heer Sacconi, zijn overeengekomen, de industrie zal aanzetten tot het vervangen van risicovolle chemische stoffen door veiliger alternatieven en dat het de ontwikkeling van deze alternatieven zal bevorderen.</p>
      <p sl="en">Ik hoop dat al deze dingen zullen worden verwezenlijkt, maar er moet nog veel gebeuren voordat mijn hoop werkelijk is geworden. Een heleboel zaken zijn nog onzeker. Hoe gaat het Europees Agentschap voor chemische stoffen zijn opdracht werkelijk vorm geven en hoe zal REACH in de praktijk worden gedefinieerd? De tijd zal het leren.</p>
      <p sl="en">Ik ben niet overenthousiast over het resultaat. Ik ben akkoord gegaan met compromissen die ik liever had vermeden. Ik had liever gezien dat de nadruk meer op vervanging was gelegd. Het was een vreselijke vergissing dat wij als Parlement het aanbod dat de Raad ons aan het slot van de onderhandelingen deed om hormonale disruptoren – endocriene disruptoren – in de sociaaleconomische categorieën – de vervangingscategorieën – op te nemen, hebben afgewezen en akkoord zijn gegaan met een herziening over zes jaar. Dat is onvoorstelbaar!</p>
      <p sl="en">Toch ben ik het niet eens met een woordvoerder van het WNF, die het eindresultaat van REACH onlangs afdeed als een blamage. In tegendeel, het is een flinke stap in de goede richting en als onze hoop werkelijkheid wordt, zou wel eens kunnen blijken dat het een van de belangrijkste maatregelen is die de Europese Unie ooit heeft genomen, met echt voordeel op de lange termijn voor onze economie en ons milieu.</p>
    </intervention>
    <intervention id="1-082" speaker_id="28139" name="Carl Schlyter" is_mep="True" mode="spoken">
      <p sl="sv">namens de Verts/ALE-Fractie. – Mijnheer de Voorzitter, het oorspronkelijke doel van REACH was het beschermen van mens en milieu. Het positieve effect van meer kennis en van de ontwikkeling van een beter gebruik van chemicaliën zou zelfs economische voordelen opleveren. The Lancet publiceerde in november een verslag waaruit blijkt dat 200 gewone chemicaliën leiden tot hersenschade, concentratieproblemen, gedragsstoornissen en een lagere intelligentie. Hoe kunnen wij samenleving baseren op kennis, innovatie en ontwikkeling als wij onnodig chemicaliën toestaan die onze intelligentie aantasten en die ons concentratieproblemen opleveren?</p>
      <p sl="sv">Beste collega’s, we hebben vele langdurige vergaderingen gehouden. Keer op keer is bevestigd dat een gekwalificeerde meerderheid in dit Parlement het vanzelfsprekend vindt dat consumentenproducten die gevaarlijke stoffen bevatten altijd moeten worden vervangen door minder gevaarlijke alternatieven als die beschikbaar zijn. Keer op keer waren we het erover eens dat er veiligheidsrapporten moeten komen over stoffen in geringe hoeveelheden. Keer op keer hebben we met nadruk gewezen op het belang van openbaarheid en openheid, en we hebben gelachen om het absurde feit dat de raad van bestuur die belangrijke besluiten moet nemen over de toekomst van chemicaliën geheim moet zijn en geheime financiële belangen heeft.</p>
      <p sl="sv">We vonden het vanzelfsprekend dat ondernemingen verantwoordelijk moeten zijn voor hun producten en we hebben ook besluiten genomen die kleine ondernemingen eerlijke voorwaarden zouden bieden. Nu echter het uur van de waarheid is aangebroken, heeft een meerderheid ervoor gekozen om zich niets meer van deze doelstellingen aan te trekken en zich in plaats daarvan in de griezelige omarming van de Duitse chemische industrie te koesteren. Hoewel de Milieucommissie krachtige verbeteringen van REACH heeft geëist, ging het laatste tripartiete overleg alleen maar over verslechteringen. De PPE-DE-Fractie trad op als loopjongen van de chemische industrie, maar waarom accepteerden de anderen dat spel?</p>
      <p sl="sv">REACH kan zijn naam nu beter veranderen in RISK; de chemicaliën worden immers wel geregistreerd, maar niet vervangen. De vorige keer dat we over REACH stemden, sloten de sociaaldemocraten en de liberalen een verbond met rechts over het registratieaspect. Deze keer werd u het eens over heel REACH. De vorige keer zei de heer Sacconi dat een overeenkomst net een appel is – hij moet worden geplukt als hij rijp is. Na het debat gaf u mij die appel. Een jaar later is het een volstrekt onappetijtelijke slijmerige kluit. Daarom heb ik een nieuwe appel voor u meegenomen. Bewaar die een paar jaar tot de herziening van REACH. Dan zal hij stinken en verrot zijn en u er bij de herziening aan herinneren dat u zich bij een andere meerderheid moet aansluiten. Of nog liever, sluit u een overeenkomst met ons over het alternatieve compromis. Dat wordt gesymboliseerd door het klokhuis van deze appel. Laten we dit klokhuis beschouwen als een symbool voor een REACH dat groeit en wortelt, een REACH waarvan we nog tientallen jaren de vruchten kunnen plukken voor de volksgezondheid en het milieu, in plaats van dat we valappels verkopen aan de volkeren van Europa.</p>
      <p sl="sv">De keus is aan u. Wilt u een rottende REACH-appel of een groeiende pit? In de politiek win je niets zonder risico’s te nemen. U moet de laatste kans durven aangrijpen om een duidelijke meerderheid in het Parlement te krijgen en om in alle openbaarheid met de Raad te onderhandelen. We kunnen onmogelijk iets slechters krijgen dan het gemeenschappelijk standpunt van de Raad, maar we kunnen wel iets veel beters krijgen. Een voordeel van een bemiddeling is dat die in elk geval meer democratie oplevert dan deze rottige overeenkomst die achter gesloten deuren is bereikt.</p>
    </intervention>
    <intervention id="1-083" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, ik zal het compromis over REACH dat ons wordt voorgelegd, niet uitvoerig analyseren: dat zal mijn collega, de heer Holm, zo dadelijk doen. Zelf wilde ik uitsluitend stilstaan bij deze gedachte: REACH is enerzijds een goed voorbeeld van wat Europa zou kunnen zijn en bevestigt anderzijds helaas welke tegenstrijdigheden er momenteel binnen Europa bestaan.</p>
      <p sl="fr">Een paar weken geleden nog leek REACH de voorbode te zijn van een waarachtige ambitie voor Europa: de Europese Unie zou voor een wetgeving zorgen waarin de volksgezondheid en het milieu eindelijk zwaarder zouden wegen dan economische berekeningen voor de korte termijn; zij zou ondernemingen dwingen om in hun haastige streven om zich een goede concurrentiepositie te verwerven, eindelijk rekening te houden met de sociale kosten; zij zou eindelijk lering trekken uit het asbestschandaal, en gezien het feit dat de nieuwe wetgeving ook zou gelden voor op grote schaal geïmporteerde producten, zou Europa de industrie wereldwijd dwingen zich aan zijn nieuwe normen aan te passen.</p>
      <p sl="fr">Hiermee kreeg Europa een belangrijke kans om zich – op een terrein dat onze burgers bijzonder aanspreekt – een vooruitstrevende identiteit aan te meten, door zowel binnen als buiten Europa nieuwe voorwaarden te scheppen. Vanuit die gedachte hebben veel NGO’s, vakbonden en volksvertegenwoordigers zich actief ingezet voor het welslagen van dit mooie project. Bij velen van hen is de teleurstelling momenteel groot, gezien de buitensporige concessies die aan de grote Europese fracties zijn gedaan.</p>
      <p sl="fr">Wat overeind blijft – en dat is belangrijk – is natuurlijk de omgekeerde bewijslast: het is niet langer aan de overheid om te bewijzen dat de gebruikte chemische stoffen toxisch zijn, maar aan de industrie om aan te tonen dat ze geen gevaar vormen.</p>
      <p sl="fr">Hoe valt het dan te rechtvaardigen dat het ondernemingen wordt toegestaan om – al is het dan onder controle – stoffen te blijven gebruiken die als zeer gevaarlijk worden aangemerkt, zelfs als er minder schadelijke alternatieven op de markt zijn? Na het verschrikkelijke precedent met het asbest is dit ethisch gezien onaanvaardbaar. Zoals het ethisch gezien eveneens onaanvaardbaar is dat aan directies van ondernemingen het recht wordt toegekend om de hun ter beschikking staande informatie over de mogelijke toxiciteit van chemische stoffen die in een hoeveelheid van minder dan tien ton per jaar worden geproduceerd – hetgeen voor de overgrote meerderheid van de stoffen opgaat – geheim te houden. En beroept u zich u nu niet meer op het excuus dat kleine en middelgrote ondernemingen in financieel opzicht kwetsbaar zijn! Mijn fractie heeft een amendement ingediend waarin van de grote ondernemingen werd geëist dat zij de in hun bezit zijnde informatie over de betreffende stoffen beschikbaar stellen aan het MKB, teneinde onnodige uitgaven voor het MKB te voorkomen. Dit amendement is door de opstellers van het door de meerderheid gesteunde compromis verworpen.</p>
      <p sl="fr">Een laatste opmerking die het overdenken waard is. Dit tweederangs compromis is geen uitvloeisel van een zwakke conjunctuur tegenover een ongelijke machtsverhouding: het slechte voorbeeld komt van boven. De REACH-wetgeving is te ambitieus: het is het soort project dat de Commissie in de toekomst niet meer zou voorleggen, zoals de vice-voorzitter van de Commissie die belast is met industrie, de heer Verheugen, half september al had verklaard. Het meest verontrustende is wel dat hij deze aankondiging deed tijdens een toespraak over het initiatief “Beter wetgeven”, hetgeen veelzeggend is voor de beleidsrichting die deze verderfelijke slogan aangeeft. We hebben de gevolgen ervan op sociaal gebied gezien, bijvoorbeeld met de Dienstenrichtlijn of het Groenboek over het arbeidsrecht. Nu zijn het de volksgezondheid en het milieu die erdoor worden getroffen. Het is duidelijk dat het debat over wat er aan de Europese integratie moet veranderen, meer dan ooit actueel is.</p>
    </intervention>
    <intervention id="1-084" speaker_id="28114" name="Liam Aylward" is_mep="True" mode="spoken">
      <p sl="en">namens de UEN-Fractie . – Mijnheer de Voorzitter, ik ben vlak na de afgelopen verkiezingen van bijna tweeënhalf jaar geleden tot de Commissie milieu, volksgezondheid en voedselveiligheid toegetreden en heb toen uit de eerste hand kennisgenomen van de verdeeldheid en de meningsverschillen over REACH. Ik moet zeggen dat ik zeer onder de indruk ben van de inspanningen van een heleboel mensen en ik dank met name de heer Sacconi, de schaduwrapporteurs, de voorzitter van onze fractie, de heer Florenz, de Commissie en de Raad en iedereen die compromissen gesloten heeft om dit pakket tot stand te brengen. Mijns inziens blijkt hieruit dat de Europese Unie en haar instellingen in staat zijn om op één lijn te komen als het gaat om kwesties van gemeenschappelijk belang. We blijken compromissen te kunnen sluiten en te kunnen debatteren. Als onze kiezers ons in dit licht zouden bezien, zouden ze onder de indruk zijn.</p>
      <p sl="en">Het lijdt geen twijfel dat we in ons dagelijks leven steeds meer met allerlei chemische stoffen in aanraking komen. Door de huidige mengelmoes van wetgeving en het ontbreken van voldoende informatie over het merendeel van de bestaande chemische stoffen is het moeilijk te stellen in welke hoeveelheden deze stoffen worden toegepast en wat het effect ervan is op onze gezondheid en het milieu. Op het gebied van regelgeving is dit een baanbrekende overeenkomst waarvan consumenten en ons milieu dankzij de strengere veiligheidscontroles duidelijk zullen profiteren. We zullen beter op de hoogte zijn. Door middel van onderzoek en ontwikkeling en vervangingsplannen zullen bedrijven meer worden gestimuleerd om te investeren en te evolueren. Er is een zorgvuldig evenwicht bereikt, maar het stemt mij ook tevreden dat er meer steun is voor KMO’s en dat alternatieven voor dierproeven worden gestimuleerd en ik ben blij met de etikettering op Gemeenschapsniveau en de oprichting van een EU-agentschap voor het coördineren van de technische, wetenschappelijke en administratieve aspecten van het REACH-stelsel op Gemeenschapsniveau.</p>
      <p sl="en">We moeten echter niet vergeten dat deze wetgeving ook tot doel heeft om het concurrentievermogen van de chemische industrie te verbeteren. In mijn eigen land is deze industrie van groot belang en zorgt ze direct en indirect voor veel werkgelegenheid. De instellingen hebben er hard aan gewerkt om de lastendruk voor de industrie, met name KMO’s, te beperken en ervoor te zorgen dat vertrouwelijke bedrijfsinformatie wordt beschermd, de bureaucratie wordt teruggedrongen en de werkgelegenheid niet in gevaar komt, terwijl tegelijkertijd een win-winsituatie ontstaat voor burgers, werknemers en ons ecosysteem. De grote uitdaging is nu om de REACH-verordening in de respectievelijke lidstaten ten uitvoer te leggen zodat onze kiezers goed worden vertegenwoordigd.</p>
    </intervention>
    <intervention id="1-085" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Voorzitter, graag spreek ik mijn waardering uit voor rapporteur Sacconi. Onder zijn leiding heeft het Europees Parlement het maximaal haalbare resultaat bij de onderhandelingen binnengehaald. Het was lastig onderhandelen met een verdeeld Parlement en een Raad die krampachtig vasthield aan zijn gemeenschappelijk standpunt. Dat er uiteindelijk na moeizaam onderhandelen op meerdere fronten een resultaat ligt waar we mee lijken te kunnen leven, is een felicitatie waard.</p>
      <p sl="nl">Dat én de milieubeweging én de chemische industrie ontevreden zijn met het compromis valt goed te begrijpen, maar in dit geval gaat zeker op dat het betere de vijand is van het goede. Geen compromis in tweede lezing had ofwel tot aanvaarding van een vrijwel ongewijzigd gemeenschappelijk standpunt geleid of tot een langdurige conciliatie met als mogelijk gevolg het intrekken of verwerpen van het hele voorstel. In dit geval is een half ei beter dan een lege dop.</p>
      <p sl="nl">Op één punt wil ik nog wijzen en dat is, dat ik vind dat lidstaten een strenger milieubeleid moeten kunnen voeren dan nu is vastgelegd; dat geldt zeker, als landen als Zweden en Denemarken al zulke strengere wetgeving hanteren. Daarom zal ik het mede door mij daarover ingediende amendement steunen.</p>
      <p sl="nl">Voorzitter, vanwege een stemming in LIBE zal ik niet de rest van het debat kunnen bijwonen, waarvoor mijn excuses zeker in de richting van de commissaris en de heer Sacconi.</p>
    </intervention>
    <intervention id="1-086" speaker_id="1920" name="Hartmut Nassauer" is_mep="True" mode="spoken">
      <p sl="de">Mijnheer de Voorzitter, dames en heren, in dit compromis herkent men de hand van het Parlement. Dit is de tweede keer dat het Parlement de doorslag heeft gegeven bij de behandeling van een belangrijk stuk wetgeving, de eerste keer is dat bij de Dienstenrichtlijn gebeurd. Ik ben blij dat deze oplossing uit de pen van het Parlement is gekomen.</p>
      <p sl="de">Het is echter een compromis, een andere oplossing is op dit moment niet haalbaar, en ook de bemiddeling zou zeker tot problemen hebben geleid. Daarom is het juist om met dit compromis in te stemmen, hoewel het me heel wat moeite kost. Deze REACH-regeling is een revolutionaire stap, we bundelen de kennis over meer dan 30 000 stoffen die door het bedrijfsleven worden gebruikt. Dat is een ongelofelijke vooruitgang voor het milieu en de gezondheid in Europa. Dat hebt u namens het voorzitterschap van de Raad volkomen terecht gezegd, mijnheer Pekkarinen.</p>
      <p sl="de">Ik vraag me echter af waarom u met geen woord heeft gerept van het feit dat de ondernemingen niet alleen de verantwoordelijkheid voor de stoffen op zich moeten nemen, maar dat ze ook hoge kosten zullen moeten dragen. Waarom zegt u niet dat we nieuwe bureaucratische procedures invoeren, en op die manier het tegendeel doen van wat we in onze fraaie toespraken telkens weer vertellen over het verminderen van de bureaucratie en over het bereiken van de Lissabon-doelstellingen? Als we eerlijk zijn moeten we ook zeggen dat we op deze manier inderdaad vooruitgang boeken voor het milieu, maar dat het aanzienlijke kosten met zich mee zal brengen voor het bedrijfsleven en de industrie. Mijnheer Verheugen en ik hopen dat hun concurrentievermogen daar tegen kan, we zullen zien of dat inderdaad zo is.</p>
      <p sl="de">In ieder geval hadden de kosten lager kunnen zijn. Het Finse voorzitterschap van de Raad heeft nee gezegd tegen minder strenge testvereisten voor producten waarvan maar een kleine hoeveelheid wordt gemaakt. Deze tests zijn ten eerste duur, ten tweede zijn de resultaten niet bijzonder veelzeggend, en ten derde zijn er enorm veel dierproeven voor nodig. Het zou beter zijn geweest om de oplossing van het Parlement te volgen, die we samen met de heer Sacconi – die ik bedank voor zijn werk – in eerste lezing hadden goedgekeurd.</p>
      <p sl="de">Wat gebeurt er nu? Deze kolossale verordening hoeft niet eerst te worden omgezet in het nationale recht, maar is meteen rechtsgeldig, en moet dus meteen worden toegepast. Daarbij is essentieel hoe de Commissie en het Agentschap met de betrokken bedrijven omgaan. Ik zou vooral de twee commissarissen, de heren Dimas en Verheugen, die beter dan wie dan ook weten dat de methode van REACH in principe nadelig is voor het midden- en kleinbedrijf, willen vragen om bij de toepassing ervan als partner met het midden- en kleinbedrijf samen te werken, en ervoor te zorgen dat het Europese bedrijfsleven deze last daadwerkelijk kan dragen.</p>
    </intervention>
    <intervention id="1-087" speaker_id="2062" name="Riitta Myller" is_mep="True" mode="spoken">
      <p sl="fi">Mijnheer de Voorzitter, na langdurige en complexe debatten, onderhandelingen, commissiestemmingen en compromissen zien wij nu de vorm die REACH krijgt. Op de achtergrond speelt de situatie mee dat wij, zoals hier is gezegd, eenvoudigweg te weinig weten over bijna alle chemische stoffen op de interne markt. In de loop van de geschiedenis zijn er tienduizenden chemische stoffen op de markt gekomen waarvan de effecten op het milieu en de volksgezondheid onbekend zijn.</p>
      <p sl="fi">Onze huidige wetgeving inzake chemische stoffen belemmert de toegang van nieuwe, betere chemische stoffen tot de markt, omdat deze een situatie in stand houdt waarin het mogelijk en goedkoper is oude chemische stoffen te gebruiken. Dit is dus een belemmering voor innovatie overeenkomstig de strategie van Lissabon. Het belangrijkste instrument van REACH is de registratieplicht van industrieën die chemische stoffen gebruiken en importeurs.</p>
      <p sl="fi">De afgelopen weken hebben wij vooral gesproken over de autorisatieprocedure en de daarmee samenhangende vervangingsprocedure. Het Europees Parlement en zijn rapporteur, de heer Sacconi, hebben er alles aan gedaan om het oorspronkelijke voorstel van de Commissie en het gemeenschappelijk standpunt van de Raad zodanig te verbeteren dat gevaarlijke en zorgwekkende chemische stoffen kunnen worden vervangen door chemische stoffen die beter zijn voor het milieu en de volksgezondheid. Dit werk is consequent geweest en wij moeten erkennen dat het een uitstekend resultaat heeft opgeleverd. Na de stemming in eerste lezing geloofden slechts weinigen dat wij daadwerkelijk een resultaat konden bereiken. Nu hebben wij een goed resultaat.</p>
      <p sl="fi">Volgens het onderhavige compromis zullen alle gevaarlijke stoffen onder de vervangingsprocedure vallen en de gevaarlijkste chemische stoffen zullen altijd moeten worden vervangen als er een alternatieve chemische stof beschikbaar is en het gebruik ervan financieel en technisch mogelijk is. Bovendien moeten er van andere zorgwekkende stoffen vervangingsplannen of onderzoeksplannen worden gemaakt als voorwaarde voor de toegang tot de markt.</p>
      <p sl="fi">Ik wil nog een opmerking maken over de vergelijking met appels. Ik wil zelf in ieder geval liever een appel plukken en eten wanneer deze rijp is en niet wachten tot de appel aan het rotten is. Op dezelfde manier is het naar mijn mening belangrijk in te zien wanneer er besluiten moeten worden genomen, wanneer het beste moment is om deze rijpe appel te plukken.</p>
    </intervention>
    <intervention id="1-088" speaker_id="28127" name="Lena Ek" is_mep="True" mode="spoken">
      <p sl="sv">Mijnheer de Voorzitter, de stemming van woensdag is het slot van een lang proces met belangrijke bijdragen van vele zijden. Ik vind dat wij de aandacht moeten vestigen op commissaris Wallström, die het voorstel heeft opgesteld, en op haar democratische creatie in de vorm van de grote internetraadpleging, die heel veel heeft betekend voor de verbetering van het REACH-voorstel zelf. We moeten wijzen op de leden die zich nachtenlang enorm hebben ingespannen en met wie we stevige discussies hebben gevoerd: de heer Langen van de Industriecommissie, rapporteur Nassauer en anderen, speciaal de hoofdrapporteur de heer Sacconi, en de commissarissen, zowel de heer Verheugen als de heer Tiras, die een grote inzet hebben vertoond om dit voorstel voorafgaand aan de stemming te verbeteren.</p>
      <p sl="sv">Toch sta ik hier met zeer gemengde gevoelens. Als ik het moet samenvatten, zou ik “trots maar niet blij” zeggen, om een Zweedse uitdrukking te gebruiken die de laatste jaren veel gebruikt wordt. Ik van mijn kant ben trots dat ik aan dit werk heb bijgedragen in mijn hoedanigheid van rapporteur voor de Commissie industrie. Daarbij ging ik van drie thema’s uit. Ten eerste moest het voorstel worden versterkt op het punt van de milieuaspecten, speciaal waar het om vervanging ging. Ten tweede moest het voorstel worden verduidelijkt. Er stonden ongelooflijk veel onduidelijkheden en overlappingen met andere wetgeving in, en we hebben nu “paper and pulp” en ”minerals and ores” verwijderd. Dat zijn weliswaar belangrijke zaken, maar ze horen niet in dit verslag thuis. We hebben REACH ook vereenvoudigd, wat een groot voordeel heeft opgeleverd voor het midden- en kleinbedrijf. Het voorstel inzake één registratie per stof, “one substance one registration”, zal in de toekomst denk ik van enorme betekenis zijn.</p>
      <p sl="sv">Mijn uitgangspunt was dus dat deze drie v’s – versterking, verduidelijking en vereenvoudiging – goed waren voor de Europese industrie, voor Europese consumenten en voor Europese burgers. Mijn uitgangspunt is dat een sterk beleid waarin marktoverwegingen samengaan met milieuoverwegingen, een zeer belangrijke factor voor succes is.</p>
      <p sl="sv">Op drie punten ben ik teleurgesteld. Allereerst vind ik dat we de mogelijkheid hadden kunnen gebruiken om de consumenten duidelijker informatie te geven en op die manier tegemoet te komen aan de groeiende milieu- en consumenteneisen. Dat had gekund, want we hadden het werk gedaan en de kosten op ons genomen. In het thans voorliggende compromis worden die voordelen niet volledig benut, en dat vind ik zeer betreurenswaardig. Ik zou willen vragen wat de reactie van de Commissie en de Raad is op de eis van een limiet van 0,1-procent. Is het de auto zelf die als deels gevaarlijk moet worden beschouwd, of het gevaarlijke auto-onderdeel? Het is belangrijk dat dat wordt verduidelijkt. Dan is er de kwestie van de vervangingseis. Waarom konden we niet een stap verder gaan wat betreft de substanties die wij CMR noemen, die zowel carcinogeen als mutageen zijn en die het reproductievermogen aantasten? Mijn derde vraag betreft het aansprakelijkheidsbeginsel, de “duty of care”. Dat beginsel maakt al sinds de Romeinse tijd deel uit van het Europese aansprakelijkheidsrecht en is echt geen nieuwe creatie. Volgens mij was het goed geweest dat de duty of care niet alleen als een beginselverklaring in de overwegingen staat, maar dat hij ook in de wetstekst had gestaan. Helaas zijn we niet zover gekomen op deze punten. Ik wijs nog op een vierde punt, namelijk dat het belangrijk is dat de ontwikkelingslanden nu de kans krijgen om deze informatie te gebruiken, zodat er geen handelsbelemmering wordt opgeworpen.</p>
      <p sl="sv">Kortom, ik ben trots maar niet blij. Het grote werk ligt er nog steeds, en om een Amerikaanse van een paar weken geleden te citeren: “We zijn de Rubicon niet overgestoken om daar te gaan zitten vissen.” Dames en heren, het echte werk komt pas na de stemming.</p>
    </intervention>
    <intervention id="1-089" speaker_id="4524" name="Caroline Lucas" is_mep="True" mode="spoken">
      <p sl="en">Mijnheer de Voorzitter, het is dit jaar al vroeg kerst voor de Duitse chemische industrie, want met zijn steun voor dit ongelooflijk afgezwakte compromis geeft het Parlement de industrie een vroeg en onverwacht groot kerstgeschenk als beloning voor de aanhoudende lobby die ertoe heeft geleid dat dit voorstel volledig is uitgehold.</p>
      <p sl="en">Dankzij de lobby en de inschikkelijke politici, in de Raad en met name ook in de PPE-DE-Fractie, blijven gevaarlijke stoffen nog jaren op de markt, ook al zijn er soms al veiliger alternatieven voorhanden. Ik denk dat dit moeilijk uit te leggen valt aan de Europese burgers. Het is een schandaal dat ze bij elkaar twintig jaar hebben moeten wachten op regels die het nog steeds mogelijk maken om gevaarlijke chemische stoffen in allerlei producten te gebruiken, zelfs wanneer er vervangingsstoffen beschikbaar zijn. Het was ook volstrekt onnodig: bij de tweede lezing in de Commissie milieu kreeg de rapporteur een duidelijk mandaat om de verplichte vervanging van alle risicovolle chemische stoffen waarvoor veiliger alternatieven bestaan, af te dwingen. Maar daar zijn we tijdens de onderhandelingen gewoon van afgestapt.</p>
      <p sl="en">En dat niet alleen: de hele wetgeving is ook gehuld in geheimzinnigheid. Het is volstrekt onaanvaardbaar dat sleutelfiguren bij het Agentschap dat deze wetgeving ten uitvoer gaat leggen, hun naam en hun belangenverklaring geheim kunnen houden. Dat is schandalig en het is bovendien buitengewoon ironisch dat dit uitgerekend komt op een moment dat we de Europese burgers ervan moeten overtuigen dat de EU open, transparant en controleerbaar is. Hoe kunnen we dat nu ooit beweren terwijl we hier geheimhouding afspreken?</p>
      <p sl="en">Mijn fractie is van mening dat het Parlement de compromisovereenkomst had moeten afwijzen en had moeten blijven aandringen op een overeenkomst via een volledige tweede lezing en bemiddeling. Dit pakket bevat niets wat niet via bemiddeling tot stand had kunnen worden gebracht en we hadden er veel bij kunnen winnen. In plaats daarvan was er sprake van een ondoorzichtig, ondemocratisch en zeer eenvoudig te manipuleren proces.</p>
      <p sl="en">Mijn fractie heeft twee alternatieve compromispakketten ingediend. Dat is niet onrealistisch, zoals sommigen beweren. Ons voorstel is in feite zwakker dan wat het Parlement in de eerste lezing heeft aangenomen, maar nog steeds beter dan het bleke en zwakke compromis dat nu op tafel ligt. Het is gebaseerd op de hoofdpunten die gedurende het hele proces door een meerderheid in het Parlement werden gesteund tot op het laatste moment werd besloten om tegemoet te komen aan de rest van de PPE.</p>
      <p sl="en">Mijnheer Sacconi, als u ons vraagt welke berg we nu willen nemen, is het antwoord dus: de berg die vanaf het begin van dit proces op al onze kaarten heeft gestaan, die we volgens u aan het beklimmen waren, waarbij u ons zo goed en vakkundig de weg wees, tot u zich op het allerlaatst verstapte, uitgleed en een verkeerde richting in sloeg. En nu zijn we allemaal in nood.</p>
      <p sl="en">Nog één laatste opmerking over dierwelzijn. Tijdens de eerste lezing in de Commissie heb ik een strategie voor proefdiervrije testmethoden ingediend, die werd aangenomen. Het voorstel kwam vervolgens niet door de plenaire stemming, maar er ging wel een duidelijk signaal vanuit dat we veel meer nadruk willen leggen op proefdiervrije alternatieven. Het bevorderen van proefdiervrije testmethoden is nu een van de doelstellingen van de REACH-verordening en dat is van groot belang. Het moet meer dan een gebaar zijn; het moet een juridische verplichting worden om dierproeven veel sneller te vervangen dan tot nu toe het geval was. Dierproeven zijn niet alleen wreed, maar ook ze zijn ook inefficiënt, verouderd en vaak misleidend. Ze moeten zo snel mogelijk worden vervangen. Dat is niet alleen een kwestie van dierenrechten maar ook een kwestie van menselijke gezondheid en mensenrechten.</p>
    </intervention>
    <intervention id="1-090" speaker_id="37008" name="Jens Holm" is_mep="True" mode="spoken">
      <p sl="sv">Mijnheer de Voorzitter, mijn vader heeft meer dan twintig jaar in de zware chemische industrie in Sundsvall in Noord-Zweden gewerkt. Soms kwam hij ’s avonds thuis met pijn in zijn armen en benen. Soms was hij bijna helemaal verlamd en kon hij ze nauwelijks bewegen. Acute metaalvergiftiging, zoals de dokter zei. Mijn vader is tegenwoordig gepensioneerd en een aantal zware metalen waardoor hij werd getroffen zijn vandaag de dag verboden, maar nog steeds worden miljoenen Europese arbeiders op hun werk door chemicaliën getroffen. Volgens een Finse studie worden 32 miljoen Europese burgers elke dag op hun werk blootgesteld aan kankerverwekkende chemicaliën. Voor al die arbeiders hebben we een sterk REACH nodig.</p>
      <p sl="sv">We hebben ook een sterke REACH nodig voor alle consumenten en voor het milieu, zoals hier al eerder in diverse zeer goede toespraken is aangekaart. Juist daarom ben ik echter zo teleurgesteld dat de PSE-Fractie en ook de ALDE-Fractie bezweken zijn voor de PPE-DE-Fractie en de chemische industrie. Dit voorstel laat arbeiders, consumenten en het milieu in de steek. Mijnheer Sacconi, u weet wat de arbeiders eisen, u weet dat waarschijnlijk beter dan iemand anders van ons. De arbeiders willen een sterke REACH, waarin gevaarlijke chemicaliën worden vervangen als er betere alternatieven zijn, om maar een voorbeeld te noemen. Toch hebt u het fundamentele beginsel losgelaten. Waarom? Omdat de macht en de loyaliteit jegens de PPE-DE-Fractie belangrijker zijn? Ik weet het niet.</p>
      <p sl="sv">Wij van de GUE/NGL-Fractie kunnen hier geen steun aan verlenen. Waarom niet? Een paar concrete voorbeelden. In dit compromis komt geen veiligheidsrapport voor stoffen in geringe hoeveelheden voor. Dat betekent dat duizenden chemicaliën nog steeds zullen worden verspreid zonder dat we de eigenlijke gevaren ervan kennen. Er is geen juridisch bindend aansprakelijkheidsbeginsel, en daarbij moeten we niet vergeten dat dat juist de grondgedachte van Reach was, namelijk dat de aansprakelijkheid voor de chemicaliën bij de ondernemingen moest liggen en niet bij de autoriteiten. Grote ondernemingen kunnen de gegevens over hun chemicaliën nog steeds geheimhouden als de PPE-DE-Fractie haar eisen inzake een sterk intellectueel eigendomsrecht erdoor heeft gekregen. De kleine ondernemingen worden de grote verliezers, die niet kunnen profiteren van grotere openheid.</p>
      <p sl="sv">De vanzelfsprekende eis dat de lidstaten een verder reikende wetgeving moeten kunnen hebben, heeft evenmin steun gekregen. Vooral datgene wat een winst voor de volksgezondheid en het milieu had kunnen zijn, namelijk het vervangingsbeginsel, klinkt nu als een holle kreet. Dit beginsel, dat zegt dat gevaarlijke chemicaliën moeten worden vervangen als er minder gevaarlijke alternatieven zijn, is nu zo beperkt dat slechts een uiterst klein aantal chemicaliën op termijn zal worden afgeschaft. Dat zal betekenen dat duizenden gevaarlijke chemicaliën die kanker verwekken of de hormoonhuishouding en reproductievermogen aantasten, in ons midden zullen blijven.</p>
      <p sl="sv">Wij van de GUE/NGL-Fractie willen REACH redden. Daarom hebben we samen met de Groenen een gemeenschappelijk REACH-pakket ingediend met amendementen waarin op al deze gebieden krachtiger eisen worden geformuleerd. Om de dierproeven te minimaliseren eisen wij ook investeringen in geheel nieuwe diervrije methoden met “toxigenomics”. Het zijn geen onredelijke eisen die wij stellen, want ze zijn een jaar geleden voor een groot deel gesteund door een meerderheid van dit Parlement. Tot slot: woensdag zullen wij stemmen over wat de meest omvangrijke chemicaliënwetgeving ter wereld zal worden. Er is nog een kans om REACH te redden, en ik roep u op – vooral u sociaaldemocraten, u die zegt dat u de arbeiders en het milieu beschermt – om deze overeenkomst van de PPE-DE-Fractie naar de prullenbak te verwijzen en om met uw stem REACH te redden.</p>
    </intervention>
    <intervention id="1-091" speaker_id="28334" name="Urszula Krupa" is_mep="True" mode="spoken">
      <p sl="pl">Mijnheer de Voorzitter, het debat over de REACH-verordening wekt als vanouds veel emoties en conflicten op, die nog eens extra geaccentueerd worden door niet alleen het monsterlijk hoge aantal ingediende amendementen – meer dan vijfduizend- maar met name ook door feit dat de ware aard van de REACH-verordening, namelijk het verdedigen van de belangen van grote chemische concerns met enorme financiële reserves en structuren voor wetenschappelijk onderzoek, nu duidelijk is geworden. Het gaat er enkel en alleen om een instrument te creëren dat deze wereldwijd opererende concerns in staat stelt nog meer winst te maken.</p>
      <p sl="pl">Onder het mom van mooie praatjes over milieubescherming en volksgezondheid proberen de grote spelers het midden- en kleinbedrijf, de motor van de Europese economie, uit te schakelen. Met name de nieuwe lidstaten van de Unie zijn hier de dupe van.</p>
      <p sl="pl">We staan ook sceptisch ten aanzien van compromissen die alleen maar uitstel van executie betekenen voor de kleinere ondernemingen en die dientengevolge veel mensen van werk en de kans op een beter leven beroven.</p>
    </intervention>
    <intervention id="1-092" speaker_id="1038" name="Karl-Heinz Florenz" is_mep="True" mode="spoken">
      <p sl="de">Mijnheer de Voorzitter, beste Guido Sacconi, geachte commissarissen Verheugen en Dimas, mijnheer de voorzitter van de Raad, ik ben dankbaar dat we vandaag vast kunnen stellen dat we een compromis hebben kunnen sluiten. Wat heb ik de afgelopen week niet allemaal moeten horen: “Florenz is de handlanger van de bondskanselarij, hij is van plan om de ideeën van de Duitse chemische industrie er door drukken, en hij heeft de onderhandelingen zelfs onderbroken.” Het is allemaal onzin! Ik heb alleen maar een beetje druk op de ketel willen zetten, om te proberen om alle neuzen in het Parlement één kant op te krijgen. Aan de ene kant hebben we leden die terecht strijden voor het gezondheids- en milieubeleid, en aan de andere kant degenen die zich concentreren op het economisch beleid. Het was niet zo makkelijk om dat probleem op te lossen.</p>
      <p sl="de">Ik geloof dat dit een heel redelijk compromis is. Iedereen moppert, niemand is tevreden, maar zo gaat dat met compromissen. Wie daar moeite mee heeft, moet niet deelnemen aan een parlementair proces. Het is nu eenmaal allemaal niet zo eenvoudig als sommige van de door mij trouwens zeer gewaardeerde groene collega’s geloven. Er zijn bij ieder onderwerp verschillende partijen, en daarom hebben we de afgelopen drie jaar heftige debatten gevoerd over het witboek. Ik heb dat bij andere verslagen nog nooit zo meegemaakt als bij REACH, en ik zit hier nu al achttien jaar. We hebben ons zelfs laten misbruiken om volkomen onzinnige oorlogjes te voeren om andermans belangen te verdedigen, en dat heeft tot heel wat irritatie geleid.</p>
      <p sl="de">Eén ding is echter altijd duidelijk geweest: de industrie heeft nooit aan REACH getwijfeld, dat stond als een paal boven water. Daar ben ik heel blij mee. Ik zou de twee commissarissen eraan willen herinneren dat ze hebben aangekondigd om veertig richtlijnen en verordeningen in te trekken die nu achterhaald zijn. Ik zal natrekken of dat ook is gebeurd. Dat is namelijk een uitdaging voor u, u moet niet alleen zorgen voor de nodige uitvoeringsverordeningen, u moet ook de oude regels intrekken, anders levert dit geen voordeel op, dan blijft het bij het ondoordringbare oerwoud aan regels op dit vlak. We hebben een procedure in drie stappen, van registratie, evaluatie en autorisatie, en dat is absoluut juist. De industrie moet aantonen dat ze het leveren van eigen gegevens aan het Agentschap niet als een doel op zichzelf ziet, maar als een onderdeel van een modern economisch beleid. Als er ecologische alternatieven bestaan, die ook financieel een echt alternatief zijn, zullen ze van nu af aan ook daadwerkelijk worden gebruikt, daarvan ben ik overtuigd. Dat is wat wij willen bevorderen. Ik hoop en verwacht dat dit de industrie geen pijn zal doen, maar juist een impuls zal opleveren.</p>
      <p sl="de">Wij hebben altijd sterk de nadruk gelegd op de verantwoordelijkheid van de producent. Dat is geen doel op zichzelf, dat is van nu af aan een verplichting voor de industrie. De kwestie van de geïmporteerde producten is volgens mij nog niet goed genoeg geregeld. Tot slot wil ik nog een twistpunt noemen, mijnheer de Voorzitter, en wel het leveren van gegevens. Daarover moeten we een politiek debat voeren, hoeveel van hun knowhow moeten de bedrijven prijsgeven? De consumentenbescherming is natuurlijk belangrijk, maar de bescherming van de ondernemingen, waar de consumenten van maandag tot vrijdag werken, is dat ook!</p>
    </intervention>
    <intervention id="1-093" speaker_id="2327" name="Linda McAvan" is_mep="True" mode="spoken">
      <p sl="en">Mijnheer de Voorzitter, in het toonaangevende Britse medisch tijdschrift The Lancet stond vorige maand een artikel waarin werd gesproken over een stille pandemie onder kinderen die neurologische aandoeningen krijgen ten gevolge van de blootstelling aan industriële chemische stoffen. Er is nog veel onderzoek nodig op dat punt, maar we hebben nu de kans om iets te doen op het gebied van chemische stoffen en die kans moeten we grijpen.</p>
      <p sl="en">Het Parlement en de Raad zijn een heel goed compromispakket overeengekomen. Mijn lof voor de kundigheid van de heer Sacconi, onze hoofdonderhandelaar, die gedurende deze onderhandelingen op bijzonder doorzichtige en bereidwillige wijze te werk is gegaan. De beschuldiging dat zijn werkwijze ondoorzichtig was, wijs ik van de hand. Hij bracht altijd verslag uit aan zijn schaduwrapporteurs en aan de commissie en de mensen werden, veel beter dan bij andere wetgeving, op de hoogte gehouden.</p>
      <p sl="en">Er is gezegd dat het compromis niet ver genoeg gaat, dat het tekortkomingen vertoont. Het is geen volmaakt compromis. De groenen en de GUE/NGL-Fractie hebben gezegd dat ze het compromis niet zullen steunen, wat mij niet verbaast. Maar politiek is er niet om voor de tribune te spelen of om compromissen af te wijzen en glorieus ten onder te gaan en politiek puur te blijven, maar om dingen voor elkaar te krijgen, om echte veranderingen tot stand te brengen die echte mensen raken. Dat is wat deze wetgeving doet.</p>
      <p sl="en">Er werd gesproken over het nemen van bergen, maar ze laten ons naar de top klimmen zoals Sisyfus, die een steen tegen een berg op moest duwen. We zouden nooit overeenstemming bereiken en dus zouden we weer met steen en al naar beneden rollen en nooit iets tot stand brengen. Ik heb gezien wat voor meerderheid er was in de Commissie milieu, volksgezondheid en voedselveiligheid. Dat was geen meerderheid waarmee we meer hadden kunnen bereiken dan er nu op tafel ligt.</p>
      <p sl="en">Ik ben het eens met commissaris Verheugen, die sprak over de noodzaak om deze wetgeving uitvoerbaar te maken, en ik hoor graag wat hij van plan is te gaan doen en hoe we met de chemische industrie en de regeringen gaan samenwerken om er een succes van te maken.</p>
      <p sl="en">Door deze week voor REACH te stemmen kunnen we een begin maken met de tenuitvoerlegging van de wetgeving die nodig is om het agentschap op te zetten. Ik wil niet gaan zitten wachten tot er een keer iemand met een wonderoplossing komt aanzetten. Ik doe een dringend beroep op de collega’s om deze week “ja” te stemmen om zo iets voor elkaar te krijgen, zonder dat ze zich al te druk maken om de krantenkoppen.</p>
    </intervention>
    <intervention id="1-094" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, op 20 september 2003, dat wil zeggen voordat wij hier met onze werkzaamheden begonnen, hebben de heren Chirac, Blair en Schröder een brief aan de Europese Commissie geschreven om haar te vragen geen afbreuk te doen aan het concurrentievermogen van de chemische industrie. Inmenging – en druk uiteraard – op dit niveau was nog niet eerder voorgekomen in onze geschiedenis van de medebeslissing, en ik moet zeggen dat op dat moment de teerling geworpen was: REACH zou ver, zeer ver achterblijven bij de ambities die al in 2001, bijvoorbeeld in het Witboek, waren verkondigd.</p>
      <p sl="fr">Er is natuurlijk geen sprake van dat wij belemmeringen willen opwerpen voor deze sector, die tot de meest concurrerende en dynamische sectoren van onze industrie behoort. Wij hebben altijd naar hun zorgen geluisterd; dat geldt voor ieder van ons. REACH zal uitvoerbaar zijn. Zoals blijkt uit de minder strenge registratieprocedure voor stoffen die in hoeveelheden van een tot tien ton worden geproduceerd, de versterking van het toekomstige Agentschap in Helsinki, en de bekrachtiging – zoals al vaak is gezegd – van het OSOR-beginsel (één stof, één registratie), teneinde de informatie-uitwisseling tussen ondernemingen te vergemakkelijken.</p>
      <p sl="fr">Het is ook belangrijk om de kosten voor het invoeren van gegevens te beperken. Dit is inderdaad van essentieel belang voor het MKB. Daarnaast is er deze mogelijkheid tot opt-out , tot vrijstelling, die door de aanvrager naar behoren gerechtvaardigd moet worden. Dat zijn aanzienlijke verbeteringen, en ik zou mij daarover vandaag verheugd hebben, als wij niet gezwicht waren wat het vervangingsbeginsel betreft. Wat ervan overblijft, is niet eens een slap aftreksel; ik zou liever spreken van een illusie, een selectieve en geleidelijke vervanging, per geval, inclusief voor carcinogene, mutagene en reproductietoxische stoffen, indien er sprake is van adequate controle – en ik citeer hier de tekst.</p>
      <p sl="fr">REACH is – ook en vooral – een blanco cheque voor stoffen met hormoonontregelende eigenschappen (weekmakers, insecticiden, brandvertragers, allemaal chemische agentia die tot de meest gevaarlijke voor de menselijke gezondheid behoren), een blanco cheque die ondertekend is door ons Parlement, terwijl het Finse voorzitterschap op dit punt bereid was om vervanging verplicht te stellen. Ik vind dit echt verbijsterend!</p>
      <p sl="fr">Europa heeft zijn eigen burgers de rug toegekeerd. Probeer hun tegenwoordig maar eens uit te leggen dat een stof die een gevaar vormt voor de gezondheid, niet uit de handel wordt gehaald, vooral als er een veiliger alternatief bestaat. Ook ik schaam mij ervoor dat de Europese autoriteiten weigeren te luisteren naar de twee miljoen artsen, naar de autoriteiten en prominente figuren uit de wetenschappelijke wereld die ons voortdurend waarschuwen voor deze stille pandemie die – onder andere – door chemische verontreiniging wordt veroorzaakt. Ik heb hetzelfde artikel in de Lancet gelezen als mevrouw McAvan en de heer Schlyter. Onze afspraak met het Europa van de burgers op deze woensdag 13 december zal dus een gevoel van tekortschieten opleveren, om een eufemisme te gebruiken. En al diegenen die er – net als ik – op inzetten om gezondheid en duurzame werkgelegenheid te combineren in plaats van deze zaken op een dergelijke vruchteloze en achterhaalde wijze tegenover elkaar te blijven stellen, krijgen vandaag slechts een of twee minuten om hun teleurstelling uit te spreken.</p>
    </intervention>
    <intervention id="1-095" speaker_id="1059" name="Hiltrud Breyer" is_mep="True" mode="spoken">
      <p sl="de">Mijnheer de Voorzitter, geachte collega’s, vandaag is vaak de beeldspraak gebruikt van de berg. Ik kan alleen maar zeggen dat de berg een muis heeft gebaard. Dit compromis is ondeugdelijk, dat kan niemand mooipraten. Het Parlement is door de knieën gegaan, dat is duidelijk, zeker wanneer we kijken naar de uitgangssituatie tijdens de eerste lezing.</p>
      <p sl="de">Dit compromis is een kerstcadeau voor de Europese chemische industrie, en men herkent de hand van de Duitse chemielobby er heel duidelijk in. Aan de Europese burgers wordt niet uitgelegd waarom het Europees Parlement is afgestapt van de verplichting om bepaalde stoffen door andere te vervangen. REACH zal geen impuls bevatten om bijzonder risicovolle chemische stoffen te vervangen door veilige alternatieven. Het hoofdelement, de vervanging, is opgeofferd aan de belangen van de chemische industrie.</p>
      <p sl="de">Dit is werkelijk schandalig, want men zal de mens, de natuur en ook de dieren blijven gebruiken voor een groot experiment. Het is een schandaal dat chemische stoffen niet hoeven te worden vervangen, zelfs wanneer er bruikbare alternatieven bestaan. Fraaie termen zoals “vervangingsplan” of “adequate controles” kunnen dat ook niet verdoezelen. Dat is een dwaallicht, het is boerenbedrog, want het gif uit de Europese chemische industrie duikt overal op waar het niets te zoeken heeft, in het bloed van baby’s en volwassenen, in de moedermelk, in het drinkwater, en in het vetweefsel van ijsberen.</p>
      <p sl="de">Wie – zoals de vorige spreekster – denkt dat er met name onderzoek wordt verricht op het gebied van zenuwgiffen, die in dit alarmerende verslag over hersenletsel worden genoemd, die vergist zich. Daarvoor wordt geen enkele test voorgeschreven. Deze stoffen blijven dus op de markt, ook als er bruikbare alternatieven bestaan, en dat is het eigenlijke schandaal.</p>
      <p sl="de">Dit compromis is echter ook een slag in het gezicht van degenen die voor transparantie strijden. Het is niet alleen onzinnig dat de leden van het Agentschap voor chemische stoffen hun naam en hun financiële belangen kunnen verbergen, het betekent ook dat de consumenten worden behandeld alsof ze onmondig zijn. Zij tasten met deze regeling namelijk in het duister. Ze worden niet alleen aan risico’s blootgesteld, ze kunnen zich daartegen ook niet verdedigen. De consument kan namelijk maar bij heel weinig chemische stoffen achterhalen wat de gevolgen ervan zijn, en dan nog is dat een heel moeizaam proces. In het Internettijdperk zijn we er niet in geslaagd om de consument online toegang te geven tot deze gegevens, vooral over stoffen die schadelijk zijn voor de zenuwen en voor de lever, daarover krijgen ze niets te horen. REACH is dus een lege dop. Het Parlement is gesprongen als een tijger, en geland als een slaapkamerkleedje.</p>
    </intervention>
    <intervention id="1-096" speaker_id="28585" name="Diamanto Manolakou" is_mep="True" mode="spoken">
      <p sl="el">Mijnheer de Voorzitter, wat we nu bespreken heeft niets te maken met de oorspronkelijke doelstelling van REACH. Het is algemeen bekend dat honderden chemische stoffen mee verantwoordelijk zijn voor beroepsziekten en sterfgevallen. Wat hier echter vooral is gediend, na een koehandel met amendementen en met onwetenschappelijke criteria, dat zijn de belangen van de zakenlui uit de chemische industrie, belangen die ten koste van de gezondheid van de werknemers en van het milieu gaan.</p>
      <p sl="el">Elementaire bepalingen zijn geschrapt, zodat voor 90 procent van de chemische stoffen geen controle en effectbeoordeling meer is vereist. In feite wordt hiermee de deur opengezet voor het volstrekt willekeurige toepassen van de verordening, naar de wens van het bedrijfsleven. Het akkoord tussen de christendemocraten, de socialisten, de liberalen en het Finse voorzitterschap is een nieuwe stap in het omzeilen van oppositie en concurrentie om zo het grootkapitaal en zijn winstgevende zaken ter wille te zijn. De grenswaarden waaronder geen stoffen hoeven te worden aangegeven, worden opgetrokken. De langetermijngevolgen voor werknemers en milieu blijven ongecontroleerd en de lidstaten wordt verhinderd strengere regelingen te treffen.</p>
      <p sl="el">Tegelijk worden wijzigingen en vervanging gemakkelijker voor de groten, maar niet voor het midden- en kleinbedrijf, dat de kosten niet zal kunnen dragen en dus uit de markt geprijsd zal worden. Zo wordt de concentratievorming in de sector bevorderd ten voordele van de kapitalisten die hun positie als Gemeenschapsmonopolisten op de internationale markten zullen versterken.</p>
    </intervention>
    <intervention id="1-097" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mijnheer de Voorzitter, deze belangrijke stemming over de REACH-verordening vindt plaats in december, terwijl een groot deel van Europa verlangend uitkijkt naar sneeuw en we ons zorgen maken over de hoge temperaturen. Het is de hoogste tijd om onze inspanningen om het milieu en de volksgezondheid te beschermen, in een hogere versnelling te brengen.</p>
      <p sl="pl">Het moeizame compromis dat we over REACH hebben bereikt, is een grote stap in die richting. Om zover te komen hebben we concessies moeten doen en moesten er veel tegenstrijdige belangen met elkaar verzoend worden. Zo bijvoorbeeld de belangen van het midden- en kleinbedrijf en die van de grote concerns. Of de belangen van armere en die van rijkere landen. Of de belangen van fervente milieubeschermers en die van de pleitbezorgers van een agressievere economie.</p>
      <p sl="pl">Wat eveneens opgemerkt dient te worden is het feit dat dit debat over deze zo belangrijke verordening wordt gehouden in een uitgebreide Unie met tien nieuwe lidstaten erbij.</p>
    </intervention>
    <intervention id="1-098" speaker_id="28146" name="Hélène Goudin" is_mep="True" mode="spoken">
      <p sl="sv">Mijnheer de Voorzitter, het Europees Parlement had een milieuvriendelijker lijn kunnen kiezen en verzet kunnen bieden tegen de Raad in de onderhandelingen over de chemicaliënrichtlijn. De grote fracties hebben er echter voor gekozen om te buigen voor de Raad door het armzalige compromis te aanvaarden dat voor ons ligt. In dit compromis wordt het vervangingsbeginsel geschrapt en er wordt slechts één belang mee gediend, namelijk dat deel van de Europese chemische industrie dat ouderwets is en niet aan langetermijnplanning doet. Dat is onaanvaardbaar.</p>
      <p sl="sv">Het meest verassende is dat de PSE-Fractie heeft besloten om dit compromis te steunen. De fractie heeft zich hiermee wel zeer inschikkelijk opgesteld. Ze is op de knieën gegaan voor de PPE-DE-Fractie fractie en voor de speciale kortetermijnbelangen van de chemische industrie. Dit compromis begunstigt het ouderwetse deel van de Europese chemische industrie, terwijl de burgers van Europa en de moderne Europese industrie tot de verliezers behoren. Daarom zal de Zweedse partij Junilistan de voorstellen van de Verts/ALE-Fractie steunen.</p>
    </intervention>
    <intervention id="1-099" speaker_id="4527" name="John Bowis" is_mep="True" mode="spoken">
      <p sl="en">Mijnheer de Voorzitter, onze rapporteur, de heer Sacconi, ging in zijn toespraak berg op, berg af, net als een berggeit. Hij nam ons mee op zijn tochten en vertelde ons dat je versterkt de top bereikt. Ik kan hem vertellen dat de meesten van ons uitgeput zijn. Hij heeft ons echter dapper door 140 artikelen, 17 bijlagen en negen aanhangsels van de REACH-voorstellen geloodst en hij mag zich terecht versterkt voelen als hij ons naar een samenhangend stelsel brengt waarmee we de risico’s van chemische stoffen kunnen vaststellen en beheersen. Het is een zware marathon geweest. Ik weet niet of je een marathon kunt houden door de bergen, maar als dat mogelijk is, duurt die waarschijnlijk negen jaar, zoals het ook negen jaar heeft moeten duren voordat we deze wetgeving in april 2007 ten uitvoer gaan leggen.</p>
      <p sl="en">We zijn van ver gekomen en onze ambities waren hoog, hoewel we ze niet allemaal hebben gehaald. Dat verklaart een aantal van de uitbarstingen achter zijn rug waarvan hij zich wellicht gewaar werd. We hebben ernaar gestreefd om zoveel mogelijk ambities te verwezenlijken, maar we moeten een evenwicht zien te vinden – een evenwicht tussen een krachtige bescherming van het milieu en de gezondheid, het op gefaseerde maar uitgebreide wijze verzamelen van gegevens over alle chemische stoffen, rechtszekerheid, de bescherming van de intellectuele eigendom van bedrijven en het minimaliseren van het gebruik van dierproeven door het delen van gegevens en het bevorderen en valideren van proefdiervrije testmethoden. Dat is een compromis en zo staan de zaken ervoor. De kern van dat compromis is vervanging en de autorisatieprocedures met plannen voor verplichte vervanging zullen ervoor zorgen dat risicovolle chemische stoffen gefaseerd worden vervangen wanneer er veiliger en haalbare alternatieve stoffen en technieken bestaan. Als op bepaalde terreinen nog geen onderzoeksplannen bestaan, zullen die moeten worden ontwikkeld.</p>
      <p sl="en">We hebben vooruitgang geboekt. Ik feliciteer het Finse voorzitterschap met zijn aandeel daarin. Ik betreur het dat de Britse regering op een zeker moment het kleed onder de voeten van het Finse voorzitterschap heeft weggetrokken. Als dat niet was gebeurd, hadden we misschien iets meer kunnen bereiken.</p>
      <p sl="en">Zoals gezegd is het sleutelwoord voor de toekomst tenuitvoerlegging. De toekomst wordt bepaald door wat de markt ermee gaat doen. Ik denk dat de markt zal reageren en de weg zal wijzen als fabrikanten, winkeliers en consumenten op veiliger alternatieven aandringen. Wat betreft de groenere producten waar consumenten om vragen, hebben we veel te verwachten van de concurrentiewerking bij bedrijven. De driejaarlijkse herziening door het agentschap zal ook leiden tot een ontwikkeling in de richting van proefdiervrije testmethoden.</p>
      <p sl="en">Het is binnenkort weer kerst. Het mooiste kerstgeschenk is een REACH-vrij 2007. De Commissie zal geen REACH-vrij jaar hebben, maar de agenda van het Parlement is volgend jaar wel REACH-vrij. Die adempauze hebben alle marathonlopers op zijn minst verdiend!</p>
    </intervention>
    <intervention id="1-100" speaker_id="5735" name="Anne Ferreira" is_mep="True" mode="spoken">
      <p sl="fr">Mijnheer de Voorzitter, we weten dat chemische producten gevaarlijk kunnen zijn en rampzalige gevolgen voor de gezondheid en het milieu kunnen hebben; het leek dus vanzelfsprekend dat deze tekst, los van economische druk en politieke tegenstellingen, een voorbeeld moest stellen. Daarom betreur ik het vandaag, dat de langdurige discussies zijn uitgelopen op een compromis dat achterblijft bij onze verwachtingen en geen recht doet aan de stemming binnen de Commissie milieubeheer, volksgezondheid en voedselveiligheid. Dat betreur ik inderdaad, en ik betreur het in het bijzonder dat het beginsel van vervanging bij aanwezigheid van alternatieven is afgezwakt door het voorstel voor een vervangingsplan en een sociaaleconomische analyse, twee zaken die de vervanging van gevaarlijke stoffen zullen vertragen. Ik hoop dat het agentschap zich in deze kwesties vastberaden zal opstellen.</p>
      <p sl="fr">Evenzo deel ik de mening van het Europees Verbond van Vakverenigingen. Ik betreur het dat een chemisch veiligheidsrapport uitsluitend verplicht is in gevallen waarin de productie hoger ligt dan tien ton, waardoor er over talloze stoffen geen duidelijkheid zal bestaan en er geen risicobeheersmaatregelen kunnen worden genomen.</p>
      <p sl="fr">Tot slot: de aangebrachte nuanceringen met betrekking tot carcinogene, mutagene en reproductietoxische (CMR) stoffen, die suggereren dat deze stoffen minder gevaarlijk zijn dan het lijkt, doen mij perplex staan. Ik vind het eveneens teleurstellend dat een deel van de Europese industrie niet meteen de uitdaging heeft willen aangaan om te innoveren en om haar imago bij de burgers te verbeteren. Ik zeg bewust “een deel van de Europese industrie”, omdat ik weet dat sommige fabrikanten al op REACH hebben geanticipeerd. Daarom blijft mij vandaag niets anders over dan te hopen dat deze ontwerpverordening, als zij woensdag in de geconsolideerde versie wordt aangenomen, op zo stringent en transparant mogelijke wijze ten uitvoer wordt gelegd. Ik wil afsluiten met een woord van dank aan de heer Sacconi, voor wie deze taak niet gemakkelijk is geweest.</p>
    </intervention>
    <intervention id="1-101" speaker_id="28209" name="Anne Laperrouze" is_mep="True" mode="spoken">
      <p sl="fr">Mijnheer de Voorzitter, mijnheer de minister, commissarissen, rapporteurs, ik heb gehoord hoe mijn collega’s blijk gaven van hun teleurstelling. In mijn ogen is het compromis dat deze week ter stemming voorligt evenwel een aanvaardbaar akkoord, omdat het op basis van wederzijdse concessies tot stand is gekomen. In dit opzicht wil ik graag de aandacht vestigen op het werk van de Commissie milieubeheer, volksgezondheid en voedselveiligheid. Wat het begrip “vervanging” betreft: dit was een noodzakelijk onderdeel van het debat over autorisatie waarvan het belang voornamelijk ligt in de afschaffing op termijn van zeer gevaarlijke stoffen. Verplichte vervanging was een mooie doelstelling, maar vanuit technisch oogpunt niet echt een realistische oplossing. Een gevolg van het compromis dat wij hierover hebben bereikt, is volgens mij dat ondernemingen met elkaar zullen gaan wedijveren om stoffen met veiligere eigenschappen te ontwikkelen. De ondernemingen die deze alternatieve stoffen ontdekken, zullen dus een gunstigere positie op de markt krijgen, en zij zullen het onderzoek naar alternatieve stoffen als een uitdaging gaan zien.</p>
      <p sl="fr">Ik denk dat artikel 137 van het compromis, over evaluatie, een belangrijk onderdeel is. Het is absoluut noodzakelijk dat er na de eerste paar jaar een evaluatie wordt uitgevoerd van de tenuitvoerlegging van dit kolossale stuk wetgeving. Dan zijn wij namelijk al in staat om te beoordelen wat we hebben bereikt. Daarnaast denk ik dat een evaluatie de gelegenheid biedt om meer inzicht te krijgen in de behandeling van bepaalde producten waarvan de intrinsieke eigenschappen en toepassingen al lange tijd bekend zijn. Ik denk daarbij aan kalk of batterijen en accu’s, waarover wij onlangs wetgeving hebben aangenomen. Volgens mij worden deze producten in de huidige tekst niet op de juiste wijze behandeld. Met name het feit dat stoffen die in natuurlijke toestand voorkomen op dezelfde wijze worden behandeld als stoffen die volledig kunstmatig worden vervaardigd, baart mij zorgen.</p>
      <p sl="fr">Een ander punt waarover ik mij zorgen maak, is hoe het MKB deze wetgeving in de praktijk zal brengen. Tijdens mijn vorige betoog in deze vergaderzaal heb ik gezegd dat wij succesvol zouden zijn op het moment dat er een evenwichtig, eenvoudig en doeltreffend systeem zou zijn aangenomen dat werkbaar is voor de ondernemingen. Ik betwijfel enigszins of wij hierin geslaagd zijn. Om die reden wil ik dat de lidstaten en de vakcentrales, maar ook de NGO’s, een klimaat scheppen waarin het MKB aan de eisen van deze wetgeving kan voldoen, en dat zij daarnaast meehelpen om de doelstellingen ervan te verwezenlijken. Een ander punt: aangezien deze wetgeving ook van toepassing is op geïmporteerde producten, moet zij navolging vinden in derde landen, die zelf ook chemische producten moeten gaan ontwikkelen en vervaardigen die niet schadelijk zijn voor de volksgezondheid en het milieu. Ik denk dat dit een uiterst belangrijk punt is. Tot slot hoop ik dat de Europese Unie tijdens de volgende ronde van de WTO-onderhandelingen, waar zij verdacht zou kunnen worden van het opwerpen van niet-tarifaire handelsbelemmeringen, REACH zal promoten als een wetgeving die noodzakelijk is voor het voortbestaan van de mens en de natuur.</p>
    </intervention>
    <intervention id="1-102" speaker_id="28321" name="Satu Hassi" is_mep="True" mode="spoken">
      <p sl="fi">Dames en heren, mijn complimenten voor de rapporteur, de heer Sacconi, voor zijn lange en lastige klim naar de top van de berg. De Fractie De Groenen/Vrije Europese Alliantie heeft twee verschillende voorstellen over REACH ingediend. Het ene is het model dat de groenen eigenlijk promoten en het tweede is het amendement dat wij achter de hand hebben gehouden en dat de verbeteringen bevat die door de Raad zijn goedgekeurd, maar niet de verslechteringen die in de laatste onderhandelingsnacht op verzoek van de conservatieven zijn aangebracht en in strijd zijn met de wensen van de Commissie milieubeheer, volksgezondheid en voedselveiligheid. Ons alternatieve compromis is dus de top van de berg zonder de mist die de vreugde van Guido Sacconi bedekt.</p>
      <p sl="fi">Twee weken geleden kreeg Finland het in de Raad voor elkaar dat de eerste kleine stap werd gezet in de richting van het vervangen van gevaarlijke stoffen, zoals het Parlement eist, toen de lijst van chemische stoffen die vervangen moeten worden werd aangevuld met hormoonontregelende stoffen. Ik was geschokt toen deze stap vooruit in de laatste onderhandelingsnacht door de conservatieven werd tegengehouden. Bovendien werd de informatie met betrekking tot de identificatie van chemische stoffen als bedrijfsgeheim beschouwd. Gedurende de hele behandeling van de chemicaliënwetgeving hebben de conservatieven op brutale en schaamteloze wijze opgetreden als loopjongens en -meisjes van de chemische industrie.</p>
      <p sl="fi">Dames en heren, ik begrijp iedereen die nu een definitieve oplossing wil. De inhoud van het voorstel dat in mijn naam is ingediend, is door de Raad al goedgekeurd. Daarin ontbreken slechts de verslechteringen die de afgelopen nacht zijn aangebracht. Degenen van u die voor de strikte substitutieprocedure hebben gestemd en de gevaarlijkste chemische stoffen uit onze leefomgeving willen verwijderen, als u consequent bent, steunt u dit voorstel en verwijdert u de mist rondom de bergtop. Onze burgers zullen u vragen wat u hebt gedaan om hun gezondheid te beschermen tegen gevaarlijke chemische stoffen.</p>
    </intervention>
    <intervention id="1-103" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mijnheer de Voorzitter, de laatste dagen viert de lobby van de chemische industrie feest. Zij heeft minstens 90 procent van haar doelstellingen gerealiseerd. REACH is onherkenbaar veranderd. Van het oorspronkelijke Commissievoorstel blijft weinig over. De tegenstanders van gisteren zijn nu vurige minnaars van het voorstel geworden. Het substitutiebeginsel is ondermijnd ten koste van de volksgezondheid, het milieu en de werknemers in de chemische industrie.</p>
      <p sl="el">Het huidige compromis is een knieval van de socialisten voor Europees rechts en de chemische industrie. Het heeft veel minder om het lijf dan het oorspronkelijke voorstel van de Commissie, maar ook stukken minder dan wat wij hebben goedgekeurd in de Commissie milieu, volksgezondheid en voedselveiligheid.</p>
      <p sl="el">Eerlijk gezegd, ondanks mijn waardering, begrijp ik niet waarom commissaris Dimas en rapporteur Sacconi in de wolken waren. Tot gisteren stonden zij achter een heel anders voorstel.</p>
      <p sl="el">Commissaris Verheugen, gefeliciteerd! U bent erin geslaagd REACH de nek om te draaien.</p>
    </intervention>
    <intervention id="1-104" speaker_id="28358" name="Konrad Szymański" is_mep="True" mode="spoken">
      <p sl="pl">Mijnheer de Voorzitter, het aantal gevallen van chronische ondervoeding in de wereld is sinds 1945 met de helft gedaald en dit ondanks de enorme bevolkingsaanwas. De gemiddelde levensduur is een stuk langer geworden. De opwekking en het gebruik van energie is efficiënter waardoor het milieu beschermd wordt. Dit hebben we allemaal te danken aan de industriële en wetenschappelijke ontwikkelingen in de negentiende en twintigste eeuw. Alleen daarom al zouden we in onze zoektocht naar oplossingen die goed zijn voor mens en milieu, geen regels moeten steunen die te duur en te streng zijn.</p>
      <p sl="pl">Door de voorschriften op het vlak van registratie en vergunningen te verstrengen, zadelen we de industrie met hoge kosten op en zal er zo minder geld overblijven voor innovatie. Minder innovatie betekent dan weer meer gevaarlijke stoffen in ons leven en in dat van onze kinderen.</p>
      <p sl="pl">Dit is de afweging die we moeten maken. Strenge, op milieuoverwegingen gebaseerde verbodsbepalingen en voorschriften geven geen garantie op een gezondere en schonere toekomst. Technische en wetenschappelijke vooruitgang doet dat wel. Makkelijker te verkrijgen vergunningen, een beoordeling van de sociaal-economische factoren in de vergunningsprocedure, soepelere procedures – dit zijn de grote voordelen het compromis van 30 november ons biedt en daarom stemmen we voor het behoud ervan.</p>
    </intervention>
    <intervention id="1-105" speaker_id="28357" name="Vladimír Železný" is_mep="True" mode="spoken">
      <p sl="cs">Dus het REACH-verhaal is nu rond … Mooi, dan zullen onze ondernemers, in plaats van te innoveren, zich nu fijn door de zeshonderd pagina’s van deze verordening moeten zien te worstelen. Alweer een beslissing waardoor de hele Europese concurrentiekracht wordt verzwakt – kunnen we hier in het Europees Parlement mooi nog wat extra tranen plengen over de deconfiture van de Lissabonstrategie. Voor concurrenten uit landen die zich niet deze REACH-onzin op het dak hebben gehaald, wordt het opnieuw weer een stukje makkelijker om het met regeltjes dichtgetimmerde Europa te beconcurreren. REACH is een cadeautje aan onze concurrenten. Maar ook bínnen Europa is REACH een hemels geschenk – wel een beetje duur, dat wel – namelijk voor de grote ondernemingen en de grote en rijke landen. Voor een Duitse industriereus zijn de uit de verordening voortvloeiende verplichtingen financieel te overzien, maar een middelgroot Tsjechisch bedrijf wordt hierdoor al snel de nek omgedraaid, aangezien de kosten hoger zijn dan de gemiddelde winst van zo’n bedrijf. REACH zal leiden tot de liquidatie van kleine en middelgrote ondernemingen, en dat hoofdzakelijk in de nieuwe lidstaten, terwijl deze goed zijn voor wel tachtig procent van de werkgelegenheid. REACH verwordt hiermee tot een geraffineerd wapen in de interne concurrentiestrijd binnen de EU, een zwiepende zweep van de groten en rijken over de armen en kleinen. Daarom deze plotselinge aandoenlijke eensgezindheid over dit stupide stuk regelgeving.</p>
    </intervention>
    <intervention id="1-106" speaker_id="1832" name="Marianne Thyssen" is_mep="True" mode="spoken">
      <p sl="nl">Voorzitter, commissarissen, collega’s, vertegenwoordigers van de Raad, als het deze week lukt om het REACH compromis goed te keuren, dan zal het Parlement voor de tweede keer in deze legislatuurhelft bewezen hebben dat het luistert naar de verzuchtingen van de mensen en dat het in staat is om ook in heel ingrijpende en complexe technische dossiers zijn verantwoordelijkheid te nemen en die dossiers mee tot een goed einde te brengen. De onderhandelaars stonden voor een heel moeilijke opdracht en ik wil ze heel oprecht feliciteren met het bereikte akkoord. Dat er in tweede lezing een akkoord komt, is volgens mij een goede zaak. Alles was immers gezegd en het was tijd om af te ronden en om de uitvoerders en de mensen op het veld aan de slag te laten gaan.</p>
      <p sl="nl">Voorzitter, als EVP-ED-Fractie hebben wij er altijd voor gehuiverd om ons eenzijdig aan de ene of aan de gene lobbykant op te stellen. We hebben voortdurend gestreefd naar een evenwicht. Een evenwicht tussen de wens naar een betere bescherming van gezondheid en milieu, enerzijds, en het bewaren van concurrentievermogen en het voorkomen van overbodige administratieve lasten, anderzijds. En we zijn daar mijns inziens redelijk in geslaagd. Dat niemand voor 100procent tevreden is, is eigen aan een compromis.</p>
      <p sl="nl">Ik ben van mening dat we met het pakket dat woensdag ter stemming voorligt, op diverse fronten vooruitgang boeken ten aanzien van eerdere teksten die we gemaakt en gestemd hebben in de loop van deze wetgevingsprocedure. Op het vlak van het vergunningenbeleid zetten we zeker stappen vooruit, zowel wat de condities betreft waaronder de vergunningen voor gevaarlijke stoffen verleend worden, als wat de looptijd van deze vergunningen betreft.</p>
      <p sl="nl">De bescherming van intellectuele eigendom is versterkt – en dit was nodig – en onnodige dierproeven worden voorkomen. Ik ben ervan overtuigd dat de grote ondernemingen zich wel raad weten met onze compromistekst, maar wat de kleinere betreft, ben ik daar minder zeker van en hier rekenen we als EVP op de uitvoeringsmaatregelen en op de nodige begeleidingsmaatregelen; als de Commissie terzake al iets in petto heeft, dan zou ik dat graag straks vernemen.</p>
      <p sl="nl">Voorzitter, wij hebben alles afgewogen en wij zullen het pakket goedkeuren, omdat we weten dat we daarmee over 11 jaar het chemische stoffenbeleid drastisch vernieuwd en transparant zullen hebben gemaakt. De Europeanen zullen leven met minder gezondheidsrisico's en wij rekenen er ook op dat het bedrijfsleven zijn competiviteit niet verzwakt zal zien, maar eerder versterkt. Natuurlijk betalen de ondernemingen een prijs en geen kleine prijs. Maar de grondstroom in de samenleving vraagt nu eenmaal naar meer gezondheidsinformatie en meer gezondheidsbescherming en die vraag zal niet afnemen.</p>
      <p sl="nl">Een REACH tested label kan op termijn een commercieel voordeel worden in plaats van een economisch nadeel. En onze wetgeving kan, zoals hier al eerder gezegd is, normerend worden wereldwijd. Daar moeten wij in elk geval werk van maken, onder meer door goede informatiecampagnes naar de consumenten toe.</p>
    </intervention>
    <intervention id="1-107" speaker_id="4558" name="Dorette Corbey" is_mep="True" mode="spoken">
      <p sl="nl">Voorzitter, na bijna vier jaar en na duizenden amendementen is REACH eindelijk een feit. Alle waardering natuurlijk voor onze rapporteur, Guido Sacconi, die dit alles tot een heel goed resultaat heeft gebracht. Het resultaat mag er inderdaad zijn.</p>
      <p sl="nl">Vervanging is een van de doelstellingen van REACH geworden. Het gaat bij REACH niet alleen om kennis van duizenden chemische stoffen, maar ook om vervanging van 2 500 gevaarlijke stoffen. Hoog tijd dat gevaarlijke stoffen eindelijk gediskwalificeerd worden. Er bestaat veel ongerustheid over gevaarlijke stoffen. De toename van het aantal kankerpatiënten, allergieën en vruchtbaarheidsstoornissen bij mens en dier worden met gevaarlijke stoffen in verband gebracht. Het overgrote deel van de chemische industrie doet er alles aan om zo zorgvuldig mogelijk om te gaan met gevaarlijke stoffen, maar helaas is zorgvuldige omgang met stoffen niet altijd vanzelfsprekend.</p>
      <p sl="nl">Natuurlijk heb ik begrip voor het standpunt van de industrie dat vervanging niet op stel en sprong te realiseren is. Het is goed dat in het nieuwe akkoord wat meer flexibiliteit ingebouwd is. Van geval tot geval wordt nu bekeken hoe lang een vergunning voor een gevaarlijke stof mag duren. Dat is winst voor producenten. Er moet een onderzoeksplan komen om veilige alternatieven te ontwikkelen. Dat is goed voor het milieu, maar ook voor de innovatie. Het is een enorme uitdaging om de komende jaren de gevaarlijkste stoffen uit het productieproces en uit producten te halen.</p>
      <p sl="nl">REACH geeft de aanzet tot deze innovatie die zowel onze concurrentiekracht als het milieu ten goede komt. Natuurlijk komt alles nu aan op een goede implementatie. Het is zaak ervoor te zorgen dat het midden- en kleinbedrijf de verandering mee kan maken.</p>
      <p sl="nl">Over zeven jaar is er een eerste herziening. Dan kunnen we kijken of het alsnog mogelijk is meer stoffen onder REACH te krijgen. Dan kunnen we kijken of de hormoonontregelende stoffen toch nog onder vervangingsregimes kunnen komen. Dan komt hopelijk ook de zorgplicht aan de orde en kan de informatieplicht naar werknemers en consumenten toe nog worden verbeterd. Tot die tijd zullen we hiermee moeten werken en ik denk dat een heel goed compromis is bereikt.</p>
    </intervention>
    <intervention id="1-108" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Mijnheer de Voorzitter, wij allen, inclusief de heer Sacconi, onze rapporteur, hebben met REACH enorme verwachtingen gewekt: wij zouden ons milieu verlossen van persistente, bioaccumulerende en toxische (PBT) chemische stoffen die onze gezondheid en de natuur vergiftigen. Het plan om regelgeving op te stellen voor chemische producten heeft gezorgd voor een opleving van het sociale en milieubewustzijn in Europa, en zelfs buiten onze grenzen. Dankzij de omvangrijke dialoog met het maatschappelijk middenveld – vakbonden, NGO’s, ondernemingen en fabrikanten – zijn alle partijen overtuigd geraakt van de noodzaak om de volksgezondheid en de kwaliteit van het milieu te verbeteren en om het publiek en de werknemers te informeren over de chemische producten in onze omgeving.</p>
      <p sl="fr">Ondanks een bemoedigende boodschap van onze Commissie milieubeheer, volksgezondheid en voedselveiligheid zullen de huidige compromissen dit REACH-project helaas verzwakken. Hoe moeten wij onze landgenoten uitleggen dat wij de verantwoordelijkheid voor de verspreiding van toxische stoffen niet bij de fabrikanten neerleggen, maar dat de consumenten en de werknemers die met gevaarlijke stoffen werken deze verantwoordelijkheid moeten dragen? Hoe moeten wij uitleggen dat het Parlement vervanging van carcinogene en mutagene moleculen en hormoonontregelende stoffen voorstaat, zonder te eisen dat dit stelselmatig wordt toegepast? En wat te zeggen over het gebrek aan transparantie bij de voorlichting over de meest gevaarlijke stoffen? Voor ons is dat onbegrijpelijk en onaanvaardbaar. Terwijl tal van kleine en middelgrote industrieën en ondernemingen voor de toegevoegde waarde van groene chemicaliën hebben gekozen, weigeren de zwaargewichten van de Europese chemische industrie zich aan te passen. Zij blijven invloed uitoefenen op onze werkzaamheden, ondanks de financiële lasten die het toegenomen aantal ziekten voor onze gezondheidszorg met zich meebrengt, iets waaraan de heer Nassauer overigens volledig voorbijgaat.</p>
      <p sl="fr">Wij hebben momenteel een grote verantwoordelijkheid en wij moeten dat bij onze stemming tot uiting laten komen. De amendementen van de Groenen zijn gericht op een krachtigere REACH-verordening, die zin heeft en waarbij vervanging van de meest gevaarlijke producten niet op de lange baan wordt geschoven, hetgeen ook door de heer Sacconi wordt onderschreven. Tot slot wil ik opmerken dat dit compromis dan een grote stap voor de chemische industrie mag zijn, voor ons Parlement blijft het echter een achteruitgang.</p>
    </intervention>
    <intervention id="1-109" speaker_id="28511" name="Bairbre de Brún" is_mep="True" mode="spoken">
      <a text="(Spreekster spreekt in het Iers)"/>
      <p sl="en">De REACH-richtlijn was oorspronkelijk bedoeld om werknemers, consumenten en het milieu goede bescherming te bieden zonder het concurrentievermogen van de Europese industrie te schaden. Het is zeer betreurenswaardig dat de chemische industrie zoveel Parlementsleden ervan heeft weten te overtuigen dat de hoogste veiligheidsnormen niet nodig zijn. REACH is zodanig afgezwakt dat de voorstellen die nu ter tafel liggen onaanvaardbaar zijn. Waar veiliger alternatieven voor risicovolle stoffen bestaan, moeten die zonder meer als vervanging worden toegepast. Het is niet genoeg om over vervangingsplannen en adequate controles te praten. Ook moeten fabrikanten transparant en open zijn over de stoffen die in hun producten aanwezig zijn.</p>
      <a text="(Spreekster spreekt in het Iers)"/>
    </intervention>
    <intervention id="1-110" speaker_id="23705" name="De Voorzitter" is_mep="True" mode="spoken">
      <p sl="nl">Ik zag dat een aantal collega's aangaf dat er geen vertolking was. Dat was geen vergissing van onze tolken. In haar bijdragen spreekt mevrouw de Brún doorgaans Iers, dat nog geen officiële taal is in dit Parlement. Dat zal volgend jaar veranderen.</p>
    </intervention>
    <intervention id="1-111" speaker_id="28587" name="Georgios Karatzaferis" is_mep="True" mode="spoken">
      <p sl="el">Mijnheer de Voorzitter, ik wil de twee commissarissen en het Parlement gelukwensen, omdat zij een verbazend record hebben gevestigd: met dit verslag – het wetsontwerp dus – hebben zij het grootste aantal lobbyisten ooit bij elkaar gebracht.</p>
      <p sl="el">Een journalist heeft mij hier, buiten de zaal, gezegd dat er nog nooit zoveel lobbyisten in Straatsburg zijn geweest. Ik zal die lobbyisten alvast niet steunen met mijn stem. Woensdagavond na de stemming willen zij een feestje bouwen. Zo is dat. Kunnen wij dit product van lobbyisten, dat enkel hun belangen dient, als realiteit aanvaarden? Wie wint hier eigenlijk bij? Alleen de grote industrieën uit de grote lidstaten. Kan Griekenland of Tsjechië beantwoorden aan de voorwaarden in dit wetsontwerp?</p>
      <p sl="el">Ik ben erg verontrust door de brief die de heer Verheugen 25 dagen geleden heeft gestuurd naar de heer Barroso, waarmee hij het terrein van de heer Dimas betreedt. Sindsdien heb ik het idee dat deze hele toestand de toets van serieuze kritiek niet kan doorstaan. Beslist niet.</p>
    </intervention>
    <intervention id="1-112" speaker_id="1928" name="Werner Langen" is_mep="True" mode="spoken">
      <p sl="de">Weet u nog dat we op 13 februari 2001 van mevrouw Wallström en de heer Liikanen het witboek kregen? Dan kunt u ook wel inschatten hoe ver we sindsdien zijn gekomen. Ik zou de twee commissarissen hartelijk willen bedanken, omdat ze het initiatief en de moeite hebben genomen om sterker de nadruk te leggen op ons eigen bedrijfsleven en op de werkgelegenheid. Bij de voorzitter van de Raad heb ik altijd de indruk gehad dat hij zich gebonden voelt aan het gemeenschappelijk standpunt. Nu heb ik naar de sprekers in dit debat geluisterd, en krijg de indruk dat de communistische fractie en de groenen de meerderheid hebben. Daar is geen sprake van! Ze hebben in het Europees Parlement minder dan honderd stemmen. Daarom is dit compromis, dat door de heer Sacconi heel verdienstelijk is uitgewerkt, en waar meerdere fracties achter staan, een goed compromis, hoewel het niet in ieder opzicht aan mijn wensen voldoet.</p>
      <p sl="de">Mijnheer Verheugen, mijnheer Dimas, we moeten verhinderen dat er door de toepassing van deze verordening een enorm bureaucratisch monster ontstaat. Dit moet een voorbeeld worden van betere wetgeving, en dat kan alleen maar als de toepassing in de praktijk eenvoudig blijft. Daarop heeft mevrouw Roth-Behrendt ook al gewezen.</p>
      <p sl="de">Nu wordt er gevraagd wat we niet hebben bereikt. Volgens mij is het grootste probleem wat we doen met chemische stoffen in geïmporteerde producten. Daarvoor heeft niemand een oplossing. Wat kopen we voor een keiharde Europese wetgeving, wanneer bepaalde stoffen in geïmporteerde producten toch de Europese Unie binnen kunnen komen, en wanneer de productie naar landen buiten de Europese Unie wordt verplaatst? Dit is een redelijk compromis. We hebben al die tests voor kleine en middelgrote ondernemingen eigenlijk niet nodig, en het systeem had ook kunnen worden vereenvoudigd door een systeem van blootstellings- en gebruikscategorieën, en dat is helaas niet gebeurd. Toch zullen we voor dit compromis stemmen, en ik hoop dat deze Europese wetgeving inzake chemische stoffen een ijkpunt kan worden voor de wetgeving overal ter wereld. Dat is onze taak. Als dat lukt, hebben we iets gedaan voor onze werkgelegenheid, en hebben we het concurrentievermogen van ons bedrijfsleven niet verzwakt, maar juist versterkt.</p>
    </intervention>
    <intervention id="1-113" speaker_id="23806" name="Gyula Hegyi" is_mep="True" mode="spoken">
      <p sl="en">Mijnheer de Voorzitter, allereerst complimenteer ik de heer Sacconi, die zijn uiterste best heeft gedaan om met deze goede wetgeving te komen. Ik ben het REACH-debat drie jaar geleden als waarnemer gaan volgen. Het is meer dan bemoedigend om te zien dat dit lange proces tot een aanvaardbare uitkomst heeft geleid. Het stemt mij als inwoner van een nieuwe lidstaat tevreden om te zien dat mijn amendementen in de tekst zijn opgenomen. Het Hongaars-Britse initiatief moet hier ook worden genoemd als een relatief succes voor mijn landgenoten.</p>
      <p sl="en">Hopelijk keuren het Parlement en de Raad de definitieve versie in december goed, maar dat is niet het einde van het proces. Over zeven jaar wordt de wetgeving herzien. Dat biedt een goede gelegenheid om, zoals ik en andere socialistische collega’s al eerder hadden voorgesteld, de stoffen in de klasse 1 tot 10 ton in het chemische veiligheidsrapport op te nemen, zodat het veilige gebruik van dergelijke stoffen is gegarandeerd.</p>
    </intervention>
    <intervention id="1-114" speaker_id="23706" name="Miloslav Ransdorf" is_mep="True" mode="spoken">
      <p sl="cs">De voormalige Russische premier Tsjernomyrdin zei ooit: “We wilden het allemaal zo goed mogelijk doen, maar het resultaat was weer als vanouds”. Dat geldt ook voor deze richtlijn. In de huidige gedaante is die slecht voor de Lissabonstrategie, in het voordeel van de allergrootste concerns – die zich erbij neergelegd hebben in de hoop de markt volledig naar zich toe te kunnen trekken – en schadelijk voor het midden- en kleinbedrijf. Ook wat betreft het overigens correcte principe van gegevensuitwisseling stuiten we op de volledige afwezigheid van sancties ter zake. Werkgelegenheid dreigt verloren te gaan in landen als het mijne, en ook dreigen er problemen in aanverwante sectoren. Ik heb zo het idee dat er hier een paar mensen zijn die gelukkig zullen worden van deze normen.</p>
      <p sl="cs">Aldous Huxley heeft eens gezegd dat geluk een bijproduct is, net als cokes. Dat zal ook in dit geval wel eens op kunnen gaan. En als de heer Langen zegt dat het erop lijkt dat onze fractie een meerderheid heeft, dan zou ik zeggen: doe nog maar meer van dit soort regelgeving, dan halen we die meerderheid zeker.</p>
    </intervention>
    <intervention id="1-115" speaker_id="28513" name="Godfrey Bloom" is_mep="True" mode="spoken">
      <p sl="en">Mijnheer de Voorzitter, het is weer zover. Volgens mij is de heer Sacconi niet zozeer bezig met de aanleg van een berg als wel met het graven van een put. Ik hoop met het oog op de feestdagen dat hij zijn martini’s net zo enthousiast mixt als zijn beeldspraak. Wat hij ook zegt, we hebben het wel over een verordening voor meer dan dertigduizend stoffen, waarop wordt toegezien door een zoveelste leger zelfingenomen inspecteurs die de door overbelasting en overregulering geplaagde belastingbetaler toch al leegzuigen.</p>
      <p sl="en">De omvang van de verordening zal onvermijdelijk de aandacht afleiden van de betrekkelijk weinige gevallen die serieuze actie vereisen. Hoe je het ook draait of keert, wij Britten zien in deze richtlijn wederom een ontwikkeling die bedoeld is om een eind te maken aan de veronderstelling van onschuld, waarbij Britse bedrijven de mogelijkheid wordt ontzegd om opgelopen schade te verhalen, om nog maar te zwijgen over de gruwelijke experimenten op miljoenen dieren.</p>
      <p sl="en">Ik smeek mijn Britse federalistische collega’s, die deze ondoordachte wetgeving allemaal steunen, om voor de verandering eens uit hun luie stoel te komen en in het geweer te komen voor ons eigen nationale burgerlijk recht en tegen het sovjetbewind van dit Parlement. We weten allemaal welke gevolgen het Russische sovjetbewind heeft gehad voor het milieu van Rusland en dat van de hele wereld.</p>
    </intervention>
    <intervention id="1-116" speaker_id="28299" name="Bogusław Sonik" is_mep="True" mode="spoken">
      <p sl="pl">Mijnheer de Voorzitter, chemische stoffen zijn niet weg te denken uit onze omgeving en je vindt ze dan ook overal. In de twintigste eeuw hebben de enorme industriële ontwikkelingen ervoor gezorgd dat dagelijks contact met deze stoffen onmogelijk te vermijden is, maar daar staat dan ook weer veel comfort tegenover. Veel van deze stoffen zorgen echter slechts voor een schijnbare verhoging van onze levenskwaliteit, omdat ze gevaarlijk en schadelijk voor onze gezondheid zijn.</p>
      <p sl="pl">We kunnen ons een leven zonder chemische stoffen niet meer voorstellen. Juist daarom moeten we hogere eisen stellen aan transparantie en kennis van de chemische stoffen die in producten voor menselijk gebruik zitten. REACH moet gebaseerd worden op preventie en het voorzorgsbeginsel. Het idee achter de nieuwe wetgeving is in de eerste plaats dat de consument er zeker van moet kunnen zijn dat de door hem gebruikte producten onschadelijk zijn, waarbij de bewijslast rust bij de industrie.</p>
      <p sl="pl">Elke producent die een nieuw product op de markt wil brengen of die zijn vergunning wil behouden zal moeten bewijzen dat de door hem geproduceerde stoffen onschadelijk zijn voor mens en milieu.</p>
      <p sl="pl">Het bereikte compromis, komt in grote mate aan deze verwachtingen tegemoet en daarom verdient het onze steun, hoewel er, zoals dat altijd gaat met compromissen, ook wel wat voorbehouden kunnen worden gemaakt. Met name de voorschriften over het delen van informatie zorgen bij mij voor de nodige bezorgdheid, omdat hiermee de positie van de ongeveer vijfentwintigduizend kleine en middelgrote ondernemingen in de Europese Unie aanmerkelijk verzwakt wordt.</p>
      <p sl="pl">De pogingen om de duur van het octrooi te verlengen, in eerste instantie tot vijftien jaar en dan tot twaalf, zijn funest voor innovatie, aangezien hierdoor het economische overwicht van rijke ondernemingen wordt vergroot. Hoe langer een octrooi geldt, hoe minder het bedrijfsleven zich gedwongen zal voelen om op zoek te gaan naar nieuwe mogelijkheden of om nieuw onderzoek te doen.</p>
      <p sl="pl">Kortom, ondanks de vele voordelen, met name op het vlak van de volksgezondheid, worden niet alle marktdeelnemers in de REACH-verordening gelijkelijk behandeld. Toch verdient het compromis onze steun.</p>
    </intervention>
    <intervention id="1-117" speaker_id="28130" name="Åsa Westlund" is_mep="True" mode="spoken">
      <p sl="sv">Mijnheer de Voorzitter, om te beginnen wil ik onze rapporteur en mijn collega de heer Sacconi bedanken. Ik geloof dat ik hem in de loop van de tijd wat problemen heb gegeven door steeds om meer te vragen: meer vervanging, meer informatie, de registratie van meer chemicaliën, en meer veiligheidsbladen voor chemische producten in kleine hoeveelheden Guido, bedankt voor je werk en voor het feit dat je steeds je goede humeur hebt bewaard als ik met mijn eisen kwam. Ik wil ook alle anderen bedanken met wie ik tijdens mijn werk aan REACH heb samengewerkt. Samen hebben we hard gewerkt om een sterke REACH te bereiken.</p>
      <p sl="sv">De tegenstand, vooral van de rechtse partijen hier in het Parlement en van de chemische industrie, was echter enorm sterk. Het thans bereikte compromis moet in het licht van deze harde tegenstand als een succes worden beschouwd, ook al voldoet het eigenlijk niet aan de eisen die volgens mij aan vervanging en informatie moeten worden gesteld. Want, geachte collega’s, politiek is de kunst van het mogelijke. Je kunt niet alles krijgen wat je wilt, maar het gaat erom dat je zo ver mogelijk komt op de weg die je wilt gaan, en dat doen wij met het compromis dat nu ter tafel ligt. Dat is het beste wat we kunnen krijgen en bevat veel betere regels dan de huidige chemicaliënregelgeving in Zweden en de EU.</p>
      <p sl="sv">Met REACH wordt de verantwoordelijkheid voor het testen van chemicaliën bij importeurs en producenten gelegd. We zullen meer kennis en informatie over chemicaliën krijgen, en de eis dat gevaarlijke stoffen moeten worden vervangen, is een verbetering ten opzichte van de huidige situatie. Niets duidt erop dat we een sterkere REACH zouden krijgen door het proces te vertragen. Ook het feit dat Duitsland na Nieuwjaar het voorzitterschap van de EU overneemt en dat de Duitse regering, fiks aangemoedigd door de Duitse chemische industrie, de grote tegenstander van een sterke REACH was, is een reden om verder uitstel te vermijden. Daarom zullen wij Zweedse sociaaldemocraten morgen onze verantwoordelijkheid op ons nemen en voor het compromis stemmen. We zijn zo ver gekomen als we op dit moment kunnen komen en dan moeten we het niet op het spel zetten door het proces te vertragen. Over zeven jaar, wanneer REACH op gang is gekomen en functioneert, kunnen we echter terugkomen met onze eisen inzake een verdere aanscherping.</p>
    </intervention>
    <intervention id="1-118" speaker_id="1275" name="Jens-Peter Bonde" is_mep="True" mode="spoken">
      <p sl="da">Mijnheer de Voorzitter, de hervorming van de wetgeving inzake chemicaliën is nu omgevormd tot een totale harmonisatie die lidstaten verhindert betere bescherming van de burgers en het milieu in te voeren. 38 lidstaten hebben amendementen ingediend om in plaats daarvan een voorstel voor een minimumrichtlijn in te dienen, zodat de landen de burgers de betere bescherming kunnen geven die de kiezers zich zouden mogen wensen. Wij hebben een hoofdelijke stemming aangevraagd om te zien wie er verantwoordelijkheid neemt voor bijvoorbeeld meer gevallen van kanker en allergieën.</p>
      <p sl="da">Wij hebben momenteel een lijst van 150 ongewenste stoffen in Denemarken. Dit zijn stoffen die een negatief effect op de gezondheid en het milieu hebben, en deze lijst kan nauwelijks gehandhaafd worden in een systeem met totale harmonisering. De bescherming van het milieu en de volksgezondheid wordt binnen de interne markt gezien als concurrentieverstorend. REACH verbiedt ons niet alleen stoffen te verbieden, maar ook om te waarschuwen tegen gevaarlijke stoffen. Bovendien wil REACH nieuwe dierproeven uitvoeren voor stoffen waarvan we al weten dat ze gevaarlijk of overbodig zijn. De hervorming waar we woensdag over stemmen leidt dus ook tot de dood van dieren. Het compromis kan alleen worden verdedigd, als de voorgestelde regels minimumregels worden. In de zin van een totale harmonisatie is het voorstel ons te mager.</p>
    </intervention>
    <intervention id="1-119" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, politiek is de kunst van het mogelijke. We moeten dit zwaarbevochten compromispakket dat voor ons ligt, steunen. Bij de zevenjaarlijkse herziening zal er een open en heel eerlijke evaluatie moeten plaatsvinden. Na drieënhalf jaar, zevenhonderd pagina’s ontwerpvoorstellen en duizenden amendementen wisten we dat het niet eenvoudig zou zijn om met een dergelijk complex stuk wetgeving het juiste evenwicht te vinden tussen gezondheid en milieudoelstellingen enerzijds en het behoud van het concurrentievermogen van de Europese industrie anderzijds.</p>
      <p sl="en">De huidige verordening inzake chemische stoffen, die veertig verschillende richtlijnen bestrijkt die min of meer los staan van elkaar, is zeer verwarrend en inefficiënt. Kijk maar naar de kroniek van de risicobeoordeling voor zink, waaraan al vijftien jaar wordt gewerkt en die nog steeds niet rond is. Met behulp van REACH kunnen we dit systeem rationaliseren en kunnen chemische stoffen die nooit eerder zijn getest op het effect op de menselijke gezondheid, worden geregistreerd, beoordeeld en geautoriseerd.</p>
      <p sl="en">Het wetgevingsdebat loop op zijn eind, maar de serieuze uitdagingen in verband met de tenuitvoerlegging van REACH en het opzetten van het agentschap hebben we nog voor de boeg. Als REACH volgend jaar van kracht wordt, worden bedrijven geconfronteerd met nieuwe en veelal lastige verantwoordelijkheden in verband met de stoffen die ze produceren, importeren, distribueren of gebruiken. Dit zal bijzonder moeilijk zijn voor bedrijven die nog niet weten hoe ze moeten omgaan met de wetgeving inzake chemische stoffen, met name downstreamgebruikers van chemische stoffen en de duizenden KMO’s die onder REACH moeten zien te overleven, maar ik zou ook willen zeggen ‘floreren’, commissaris Verheugen.</p>
      <p sl="en">Het is aan de Commissie, de bevoegde autoriteiten en de lidstaten, het Agentschap en het Europees Parlement om ervoor te zorgen dat REACH soepel en effectief ten uitvoer wordt gelegd. De Commissie werkt nog aan de ontwikkeling van instrumenten voor de technische begeleiding en IT-instrumenten die de industrie en de autoriteiten in staat moeten stellen om de wetgeving vanaf het begin effectief ten uitvoer te leggen. De bevoegde autoriteiten moeten zelf of in samenwerking met de industrie ook nationale helpdesks opzetten. Deze voorbereidingsinstrumenten moeten ruim vóór de uiterste tenuitvoerleggingstermijn van REACH gereed zijn om ervoor te zorgen dat alle noodzakelijke ondersteuningsstructuren volledig operationeel zijn. Ik ben het ermee eens dat deze REACH-richtlijn wereldwijd een zeer positieve invloed zal hebben op de normen. Ik dank alle betrokkenen.</p>
    </intervention>
    <intervention id="1-120" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, ik zou Guido Sacconi van harte willen bedanken voor zijn uitstekende werk. REACH is ongetwijfeld verreweg het moeilijkste dossier tijdens deze zittingsperiode. Ik ben ervan overtuigd dat onze rapporteur tijdens de onderhandelingen met de Raad en de Commissie het optimale resultaat heeft weten te bereiken. De onderhandelingen binnen het Europees Parlement waren trouwens ook niet bepaald makkelijk. Wie goed heeft geluisterd, heeft wel gehoord dat bijna geen enkele fractie volledig op één lijn ligt. Uit de kritiek is wel gebleken hoe moeilijk het is om in het Parlement een compromis te sluiten.</p>
      <p sl="de">Net als de heer Sacconi en veel andere afgevaardigden heb ik altijd gestreden voor een goede bescherming van de werknemers, van het milieu en van de consumenten. Ik had liever een strenger compromis gewild. Dat heb ik tijdens en na de eerste lezing trouwens ook al gezegd. Nu moeten we afwegen of we met het compromis willen instemmen – en dat zullen ik en mijn Fractie doen – of de voorkeur geven aan het gemeenschappelijk standpunt. Ik denk niet dat de amendementen die zijn ingediend om het gemeenschappelijk standpunt aan te scherpen een kans maken om een gekwalificeerde meerderheid te halen. Al tijdens de eerste lezing hebben we geprobeerd om verder te gaan dan het compromis van de heer Sacconi, en we hebben zelfs de eenvoudige meerderheid niet gehaald.</p>
      <p sl="de">Als ik zo kijk naar de standpunten van bepaalde lidstaten, vraag ik me af wat die collega’s verwachten die zeggen dat dit compromis een cadeau is voor de Duitse chemische industrie. Wanneer we kijken naar de meerderheden in de Raad, en in overweging nemen dat Duitsland vanaf 1 januari 2007 het voorzitterschap van de Raad over zal nemen, dan vraag ik me af wat we überhaupt kunnen verwachten van de bemiddelende rol van het Duitse voorzitterschap van de Raad. Ik zou de rapporteur en het Parlement nogmaals willen feliciteren met het resultaat; het compromis is volgens mij een kleine stap in de juiste richting.</p>
    </intervention>
    <intervention id="1-121" speaker_id="2182" name="Antonios Trakatellis" is_mep="True" mode="spoken">
      <p sl="el">Mijnheer de Voorzitter, na jaren van procedures en onderhandelingen staan we eindelijk dicht bij de goedkeuring van een verordening betreffende chemische stoffen.</p>
      <p sl="el">Natuurlijk is de verordening niet volmaakt, ze is wel erg goed. Ze kan in de toekomst nog worden verbeterd, zoals al is gebeurd met talloze richtlijnen en verordeningen van de Gemeenschap. Ik wil de heer Sacconi gelukwensen, omdat de verordening in wezen voorziet in de bescherming van de menselijke gezondheid en van het milieu en wel oplopend in de tijd. Ik ga ervan uit dat alle stoffen die de meeste collega’s op dit moment zorgen baren, op de lange termijn zullen worden vervangen.</p>
      <p sl="el">Het is heel goed dat de verordening voorziet in controle op gevaarlijke stoffen waar dat mogelijk is. Ze voorziet in vervanging, die verplicht is, terwijl in de gevallen waarin geen vervangers beschikbaar zijn, wordt voorzien in onderzoeksplannen, wat ook heel belangrijk is.</p>
      <p sl="el">Ik wil u eraan herinneren dat de chemie als wetenschap erg veel heeft gedaan ter verbetering van de levenskwaliteit van de mens op aarde. En dat is gelukt dankzij innovatie. In feite eist de verordening op termijn hetzelfde; innovatie om nieuwe, betere, minder gevaarlijke of volstrekt ongevaarlijke stoffen te ontdekken, die ten dienste staan van de mens.</p>
      <p sl="el">Opnieuw wil ik de heer Sacconi gelukwensen, want hij heeft een verordening voor chemische stoffen tot stand gebracht die niet met ongeduld mag worden beoordeeld. Verwacht niet meteen een perfecte wereld! Mettertijd zullen we de volksgezondheid en het milieu wel degelijk zien verbeteren.</p>
    </intervention>
    <intervention id="1-122" speaker_id="28379" name="Adam Gierek" is_mep="True" mode="spoken">
      <p sl="pl">Mijnheer de Voorzitter, een van de belangrijkste bepalingen uit de ontwerpverordening aangaande REACH is het vervangingsbeginsel, dat door de industrie in praktijk gebracht moet worden. Dit principe kan het enorme innovatiepotentieel vrijmaken waarover zowel de chemische industrie – die hier een centrale rol speelt – als de eindafnemers van haar producten beschikken.</p>
      <p sl="pl">Veel bepalingen kunnen echter op verschillende manieren geïnterpreteerd worden. Dit is bijvoorbeeld het geval met de suitable safer alternatives. De bepaling aangaande het onderzoeks- en ontwikkelingsprogramma van een onderneming, waarvan ondernemingen zonder een eigen onderzoekscentrum vrijgesteld kunnen worden, zou ook een probleem kunnen vormen.</p>
      <p sl="pl">Het risico is namelijk niet ondenkbeeldig dat een deel van het midden- en kleinbedrijf dat een degelijke onderzoekscapaciteit heeft, die zal afstoten, om zo aan de verplichting van het opstellen van zo’n programma te ontkomen.</p>
      <p sl="pl">Verder rijst de vraag wie er op zoek moet gaan naar een vervangende stof: de chemische industrie, de eindafnemer of allebei? Als dit laatste het geval is, hoe zijn dan volgens het huidige octrooirecht – dat overigens aan vervanging toe is – de intellectuele eigendomsrechten geregeld?</p>
      <p sl="pl">Het voorzichtig geformuleerde substitutiebeginsel is het meest logische antwoord op het gebruik van toxische stoffen. De procedures uit de verordening die innovatie bij het zoeken naar nieuwe, veilige stoffen, verplicht maken, zijn dan ook zeker op zijn plaats.</p>
    </intervention>
    <intervention id="1-123" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, de Franse filosoof Voltaire verafschuwde iedere vorm van fanatisme. Ik denk dat dit debat aantoont dat hij gelijk had. Als ik zo luister naar mijn groene collega’s, naar de collega’s van de Fractie Unie voor een Europa van Nationale Staten, of ook naar extreem links, dan krijg ik de indruk dat alleen slappelingen kunnen instemmen met een dergelijk pakket. Laten we de voordelen van REACH echter eens naast de nadelen plaatsen. Dan is toch wel duidelijk dat we met REACH allemaal samen een stap in de juiste richting zetten: meer milieubescherming, meer consumentenbescherming en een groter concurrentievermogen.</p>
      <p sl="de">Daarom zou het voor iedereen zeker een slechte zaak zijn om REACH af te wijzen, en het is onze taak om dat uit te leggen. Wanneer we de media bekijken ontstaat de indruk dat iedereen verliest. Het is aan ons om die indruk op een vaardige manier te ontkrachten. Uiteindelijk zullen de mensen, de dieren en ook het milieu de grote winnaars van deze wetgeving zijn. Daarom moeten we ons werk voortzetten. Hier ligt volgens mij ook een taak voor de media, juist in deze fase moeten zij het juiste beeld geven van deze nieuwe wetgeving. In een volgende fase moeten we de wetgeving dan op de juiste manier toepassen. Dat zal nog heel moeilijk worden, want we kennen het klassieke spelletje: alles is de schuld van de Unie.</p>
      <p sl="de">Deze wetstekst is een richtlijn, die door de lidstaten moet worden omgezet, en dat moet correct gebeuren, en aan de nationale uitvoeringsverordeningen moet ook de hand worden gehouden. Dat is voor ons allemaal een grote taak. Ik doe ook een beroep op onszelf: we moeten zorgen voor een sterk Agentschap, zodat we overal dezelfde regels krijgen, en niet weer een lappendeken van 25 of 27 verschillende regelingen. Dat is een zware taak voor ons, en onze wens om van 2007 een REACH-vrij jaar te maken zal wel niet in vervulling gaan.</p>
    </intervention>
    <intervention id="1-124" speaker_id="1708" name="Marie-Noëlle Lienemann" is_mep="True" mode="spoken">
      <p sl="fr">Mijnheer de Voorzitter, geachte collega’s, laten wij eens kijken wat wij hebben bereikt met het project dat vandaag voorligt. REACH zal onze verhouding tot chemische verontreiniging aanzienlijk veranderen: allereerst door de omgekeerde bewijslast en vervolgens door een systematische informatie-uitwisseling in alle stadia van de keten. Zojuist werd het asbestschandaal ter sprake gebracht. Wij weten heel goed dat een dergelijk schandaal met de tekst waarover wij nu gaan stemmen, vandaag de dag niet meer zou kunnen voorkomen. Dat is wat wij aan het publiek moeten vertellen!</p>
      <p sl="fr">Dit alles mogen wij dan verworven hebben, maar er zijn natuurlijk ook zaken waarover wij niet, of in onvoldoende mate, tevreden zijn. Wat stoffen in natuurlijke toestand betreft, om te beginnen, had ik liever gehad dat wij wat duidelijker waren geweest, want dit zou wel eens problemen kunnen opleveren. Ik denk niet dat een natuurlijke stof echt een chemische stof is. Wat de invoer vervolgens betreft, had ik ook liever gezien dat wij meer garanties hadden gekregen dat wij importeurs vergelijkbare normen kunnen opleggen.</p>
      <p sl="fr">Verder is er natuurlijk deze belangrijke kwestie van de vervanging. Zoals velen van u had ik ook liever gezien dat vervanging automatisch en stelselmatig werd toegepast en onmiddellijk inging. In de eerste lezing heb ik vóór alle amendementen gestemd die hierop gericht waren, maar ik heb gemerkt dat er geen gekwalificeerde meerderheid voor bestond. En als onze collega, de heer Sacconi, er niet in geslaagd was dit compromis te bereiken, dan was het risico groot geweest dat de tenuitvoerlegging van dit beginsel bij de stemming in de tweede lezing had ontbroken. Want dat moet gezegd: in het compromis is het beginsel wel degelijk opgenomen! Wat ter discussie wordt gesteld, is niet het vervangingsbeginsel zelf, maar de trapsgewijze, geleidelijke – in mijn ogen ontoereikende – tenuitvoerlegging ervan. Het beginsel bestaat dus echter wel degelijk voor alle gevaarlijke stoffen. Laten wij dus niet voorbijgaan aan de inspanningen die onze collega zich heeft getroost en aan de overwinning die wij in dat opzicht hebben behaald.</p>
      <p sl="fr">Nu dit beginsel is vastgesteld, moeten wij ervoor zorgen dat het op adequate wijze wordt geïmplementeerd. Dat zal afhangen van de middelen van het Agentschap – financiële en personele middelen –, van de druk van de publieke opinie, maar ook van de middelen die aan onderzoek zullen worden besteed. Op dit punt hopen wij voorts dat de Commissie zich bijzonder proactief zal opstellen, om ervoor te zorgen dat dit compromis alle gewenste vooruitgang brengt waarop wij hopen.</p>
    </intervention>
    <intervention id="1-125" speaker_id="28636" name="Péter Olajos" is_mep="True" mode="spoken">
      <p sl="hu">Na drie jaar onderhandelen kunnen we eindelijk het definitieve oordeel vellen over het wetsontwerp dat onder de naam REACH bekend is geworden.</p>
      <p sl="hu">Voor de stemming van woensdag zijn er meerdere mogelijkheden. Eén: we steunen het gemeenschappelijk standpunt van de Raad. Twee: we verwerpen het hele voorstel. Drie: we nemen het compromispakket aan en zodoende kunnen we REACH in het leven roepen.</p>
      <p sl="hu">De eerste en tevens belangrijkste vraag is of er überhaupt een nieuwe richtlijn nodig is of dat de huidige richtlijnen toereikend zijn om onze ongerustheid op het gebied van milieubescherming, gezondheid en diergeneeskunde weg te nemen en om de beschikbaarheid van de gewenste hoeveelheid informatie te garanderen. Anders gesteld: hebben we een nieuwe richtlijn nodig om meer te weten te komen over de dertigduizend chemische stoffen die ons in ons dagelijks leven omringen? Het antwoord is duidelijk ja. We hebben nieuwe, allesomvattende wetgeving nodig in het kader waarvan ook de grootschalige herziening van chemische stoffen kan plaatsvinden, die tot nu toe steeds op de lange baan werd geschoven.</p>
      <p sl="hu">De andere belangrijke vraag is of het compromis wel goed genoeg is. Zijn er betere oplossingen gevonden vergeleken bij de tekst in eerste lezing, of is de wetgeving gedurende de zes trialogen slechts uitgekleed en nog verder afgezwakt? Welnu, laten we een voor een onze belangrijkste doelen na de eerste lezing doornemen. We wilden een sterkere en strengere vervanging, dat is gelukt. We wilden dat het aantal dierproeven zou worden verminderd, dat is gelukt. We wilden een strenger maar toch werkbaar registratiesysteem, dat is gelukt. We wilden het OSOR-principe en de ondersteuning van het MKB tot een succes maken en ook dat is ons gelukt.</p>
      <p sl="hu">Al met al kan dus gezegd worden dat het compromispakket veel beter is dan het voorstel in eerste lezing was, we hebben een nog sterkere en nog strengere REACH kunnen bewerkstelligen. Dames en heren, juist daarom kan de enige conclusie zijn dat we het compromis moeten goedkeuren.</p>
    </intervention>
    <intervention id="1-126" speaker_id="28156" name="Dan Jørgensen" is_mep="True" mode="spoken">
      <p sl="da">Mijnheer de Voorzitter, er zijn ongeveer honderdduizend chemicaliën op de markt. Over verreweg de meeste van deze chemicaliën hebben we geen enkele kennis. We weten niet welk effect ze hebben op het milieu en we weten ook niet welk effect ze hebben op de volksgezondheid. Dat is natuurlijk totaal onacceptabel, maar daar gaan we nu wat aan doen met REACH. REACH introduceert namelijk twee basisprincipes. Ten eerste draaien we de bewijslast om, dat wil zeggen in de toekomst is het aan de industrie om te bewijzen dat een stof niet gevaarlijk is, voordat men toestemming kan krijgen om de stof op de markt te brengen, terwijl het nu aan de autoriteiten is om te bewijzen dat een stof gevaarlijk is, voordat men toestemming kan krijgen om de stof te verbieden.</p>
      <p sl="da">Het tweede basisprincipe, het allerbelangrijkste principe, is dat de allergevaarlijkste stoffen – de stoffen waardoor mensen kanker krijgen, de stoffen waardoor mensen allergieën krijgen, de stoffen waardoor mensen geschaad worden in hun voortplantingsvermogen – moeten worden vervangen. Als er een veiliger alternatief kan worden gevonden, moet men dat alternatief gebruiken in plaats van de gevaarlijke stof. Dit is een zeer belangrijk basisprincipe.</p>
      <p sl="da">Het is ook verheugend dat het gebruik van dierproeven in de toekomst beperkt zal worden. Als we REACH doorvoeren, zal dat leiden tot veel minder dierproeven. Op de korte termijn zullen er meer proeven worden uitgevoerd, omdat we nog wat gegevens nodig hebben die we op dit moment nog niet hebben, maar op de lange termijn zal REACH resulteren in veel minder proeven, omdat we verplichte gegevensdeling invoeren. Dat is ook een belangrijk punt om mee te nemen.</p>
      <p sl="da">Wij zijn in deze kwestie allemaal beïnvloed door vele verschillende belangengroepen. Dat is duidelijk. Het gaat om grote belangen en zo moet het ook zijn. Het ging tussen de milieuorganisaties aan de ene kant en de chemicaliënorganisaties en hun industrie aan de andere kant. De vraag is wat voor soort compromis we hebben gekregen: is de stand nu 1-1, zoals ik in een krantenartikel las? Het antwoord is nee, de stand is niet 1-1. We hebben uiteindelijk een compromis bereikt waarbij de milieubelangen duidelijk hebben gewonnen. Het zijn duidelijk de gezondheids- en milieuaspecten die gewonnen hebben. Voorheen hadden we een open poort die toeliet dat men zonder meer allerlei chemicaliën op de markt kon brengen en toepassen naar eigen goeddunken. Die poort is nu bijna gesloten. De poort is niet helemaal gesloten, omdat er nog een klein kiertje openstaat. Natuurlijk zouden we dat kiertje in een ideale wereld ook hebben moeten afsluiten, maar we leven nu eenmaal niet in een ideale wereld. We hebben een compromis bereikt dat goed is voor de volksgezondheid en het milieu.</p>
    </intervention>
    <intervention id="1-127" speaker_id="28221" name="Thomas Ulmer" is_mep="True" mode="spoken">
      <p sl="de">Mijnheer de Voorzitter, geachte commissarissen, geachte leden van de Raad, beste collega’s, we zitten midden in een lang debat over het omvangrijkste wetsontwerp waar het Parlement ooit zijn tanden in heeft gezet. Ik zou de heer Sacconi een compliment willen maken voor zijn werk. De vorige sprekers hebben wel echter wel bewezen dat er nog heel veel ruimte voor interpretatie over is gebleven, al hebben we nu een omvangrijke tekst.</p>
      <p sl="de">Het Parlement heeft heel sterk zijn stempel gedrukt op dit voorstel. Sinds Seveso en Bhopal is de wereld van de chemische stoffen enorm veranderd, en de burger heeft minder vertrouwen in de veiligheid. Alle sprekers tot nu toe waren slechts ten dele tevreden met het compromis, en dat bewijst dat het waarschijnlijk tamelijk evenwichtig is. Nu is het de taak van de Raad en de Commissie om zo snel mogelijk een goed functionerend en krachtdadig Agentschap op te bouwen. Dat zal geld kosten en tot bureaucratie leiden. Het Agentschap is de sleutel voor het goed functioneren van REACH, maar het zal niet eenvoudig zijn om voldoende gekwalificeerde deskundigen in dienst te nemen.</p>
      <p sl="de">Het Agentschap moet snel, nauwkeurig en foutloos werken, om ervoor te zorgen dat REACH een goede reputatie krijgt als model voor andere staten en gemeenschappen van staten. De kwestie van de intellectuele eigendomsrechten is volgens mij afdoende geregeld. Of we op de lange termijn uit de voeten kunnen met de huidige vorm van vervanging zal moeten blijken. We moeten ook heel zorgvuldig vaststellen hoe zwaar de last van deze wetgeving voor de middenstand is.</p>
      <p sl="de">Dat moet ons allemaal lukken, en allemaal met elkaar in evenwicht zijn. Slechts dan kan REACH onze verwachtingen vervullen in verband met het proces van Lissabon. REACH mag geen letterkast worden die ook na twintig of dertig jaar nog niet gevuld is. Het succes van Europa zal worden gemeten aan de manier waarop zulke wetten worden omgezet.</p>
      <p sl="de">Verschillende regels overlappen elkaar, en daarom stel ik voor om de medische apparatuur uit deze tekst te halen. De regels daarvoor vormen namelijk een geheel, en zijn afdoende. Als we dit niet, doen zullen er onvoorziene vertragingen ontstaan bij de toelating van medische apparatuur.</p>
      <p sl="de">We zullen te zijner tijd vaststellen of REACH in zijn huidige vorm voldoende is, of de voorschriften te streng zijn, of juist te laks. We mogen de verdere ontwikkeling niet aan de comitologie overlaten, we moeten de toepassing regelmatig en kritisch toetsen.</p>
    </intervention>
    <intervention id="1-129" speaker_id="28980" name="Andres Tarand" is_mep="True" mode="spoken">
      <p sl="et">Ik wil onze rapporteur de heer Sacconi begroeten en hem complimenteren met zijn goede werk en zijn overtuigingskracht gedurende de vele onderhandelingen.</p>
      <p sl="et">De weg die naar dit resultaat heeft geleid, was verre van gemakkelijk, maar uiteindelijk is alles bereikt wat wij wilden. Daarmee bedoel ik niet alleen de instrumenten voor vergunningsverlening en vervanging, maar ook de tot op zekere hoogte verplichte registratie.</p>
      <p sl="et">REACH is een van de omvangrijkste rechtskaders die ooit door de Europese Unie in het leven zijn geroepen. Wellicht is het zelfs een van de grootste rechtskaders waarover ooit in een parlement, waar ook ter wereld, is gedebatteerd. REACH dient een hoger doel in Europa en zal zich ontpoppen als een goed voorbeeld voor de rest van de wereld. Gezien de aanbeveling van de Commissie en het aanvankelijke standpunt van de Raad is het verslag van het Parlement niet zonder slag of stoot tot stand gekomen.</p>
      <p sl="et">Het belangrijkste is wellicht dat het vervangingsproces voor alle verboden gevaarlijke stoffen zal gelden, dan wel voor stoffen waarop een vergunning voor bepaalde tijd rust, met de verplichting om vervanging voor te bereiden of, indien dat onmogelijk is, alternatieven te ontwikkelen.</p>
      <p sl="et">De wapenfeiten van de wet zijn te danken aan het actieve werk van het Parlement gedurende de afgelopen drieënhalf jaar. Mijn eigen land, Estland, behoorde in de beginfase van het proces niet tot de onderhandelaars, maar ik heb het proces dat tot de compromissen heeft geleid met grote belangstelling gevolgd. Daarom wil ik het Parlement van harte gelukwensen met het behaalde compromis, en ik hoop echt dat de nationale parlementen ons voorbeeld zullen volgen.</p>
      <p sl="et">Ik hoop dat het compromispakket tijdens de stemming van woensdag zal worden goedgekeurd in de vorm waarover overeenstemming is bereikt gedurende de voorbereidende werkzaamheden. Dit zou de kwaliteit van het leven van de burgers van Europa verbeteren en zou als stimulans dienen voor kleine en middelgrote ondernemingen om nieuwe banen te creëren met nieuwe en hoge standaards voor een duurzaam milieu, wat de industriële sector innovatiever en concurrerender zou maken.</p>
    </intervention>
    <intervention id="1-130" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">Mijnheer de fungerend voorzitter van de Raad, mijnheer de commissaris, mijnheer de Voorzitter van het Parlement, ik wil mijn gelukwensen overbrengen aan de rapporteur, aan de schaduwrapporteurs en aan al diegenen die betrokken waren bij het langdurige en lastige karwei om deze tekst op te stellen. De tekst bevat beslist meer positieve dan negatieve punten, maar ik betreur het dat er voor de 17 000 stoffen die in hoeveelheden van een tot tien ton worden geproduceerd, geen chemisch veiligheidsrapport hoeft te worden opgesteld. Het lijdt geen twijfel dat het compromis dat wij op het punt van de autorisatie hebben bereikt, een ultieme poging was om tot een akkoord te komen.</p>
      <p sl="fr">Wat echter de carcinogene, mutagene en reproductietoxische stoffen (CMR-stoffen) betreft, is de afdoende risicobeheersing waarvoor gekozen is, aanvaardbaar, afgezien van het feit dat de tekst wordt verzwakt door het akkoord, waarin wordt bepaald dat het verplicht is een vervangingsplan op het gebied van onderzoek en ontwikkeling op te stellen, zonder dat aan deze verplichting de daadwerkelijke tenuitvoerlegging van een dergelijk plan wordt gekoppeld. . Daarom zal er binnen zes jaar een eerste rectificatie moeten worden opgenomen. Gezien het feit dat er over het algemeen sprake is van een toename van bepaalde soorten kanker en van een verminderde vruchtbaarheid, vraag ik mij af of het in ethisch opzicht niet tot onze gezamenlijke verantwoordelijkheid behoort om het voorzorgsbeginsel toe te passen, met name wat hormoonverstorende stoffen betreft.</p>
      <p sl="fr">Laten wij ons realiseren dat – ondanks de verbeteringen die in de tekst van de Commissie zijn aangebracht – de Europese chemische industrie dankzij REACH haar koppositie op de wereldmarkt kan behouden, dat REACH op een geheel nieuwe manier zal bijdragen aan het herstel van het consumentenvertrouwen, en dat de zwakke punten van het systeem dankzij de aanpassingen in REACH verbeterd kunnen worden. Mijnheer de Voorzitter, het is nu de beurt aan de Commissie en de lidstaten, die erop moeten toezien dat het Agentschap zo snel mogelijk operationeel is.</p>
    </intervention>
    <intervention id="1-131" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, in de loop van dit debat hebben enkele sprekers van de GUE/NGL-Fractie en de Verts/ALE-Fractie zich in heftige bewoordingen uitgelaten over de heer Sacconi, leden van de PSE-Fractie en anderen. Ik voel me genoodzaakt om hen op een paar politieke realiteiten te wijzen.</p>
      <p sl="en">Ten eerste is het pakket Sacconi beter dan het huidige wetgevingsstelsel. Het is beter dan het gemeenschappelijke standpunt van de Raad. Als ze erin slagen om het pakket door middel van amendementen tegen te houden, met als mogelijke gevolg dat we weer terug bij af zijn, dan zijn de GUE/NGL-Fractie en de Verts/ALE-Fractie overgeleverd aan een paar van de meest smerige en achtergebleven chemische industrieën in Europa. We streven in dit Parlement naar vooruitgang, niet naar achteruitgang.</p>
      <p sl="en">De kracht van Europa en van dit Parlement ligt in het streven naar consensus over een kwestie. Ik denk dat de heer Sacconi, zijn personeel en alle andere Parlementsleden die aan dit proces hebben deelgenomen, de weg naar de consensus hebben gevonden en daarop verder hebben geborduurd en dat we vooruitgang hebben geboekt bij het reguleren van de chemische industrie in Europa. We hebben niet allemaal alles bereikt wat we voor ogen hadden, maar zolang er verschil van mening bestaat over de vraag hoe we kunnen zorgen voor een schoon en gezond milieu in Europa, beschikken we over de democratische processen om te zoeken naar een oplossing. Ik beveel het pakket van de heer Sacconi van harte aan en feliciteer hem en iedereen die erbij betrokken was.</p>
    </intervention>
    <intervention id="1-132" speaker_id="28581" name="Evangelia Tzampazi" is_mep="True" mode="spoken">
      <p sl="el">Mijnheer de Voorzitter, mijnheer de commissaris, collega’s, na een jaren durende en uiterst moeilijke procedure staan we nu voor een oplossing betreffende de verordening voor de registratie, evaluatie en toelating van chemische stoffen.</p>
      <p sl="el">De onderhavige verordening is een unieke gelegenheid voor ons allemaal om een hoog niveau van bescherming van de volksgezondheid en het milieu te verwezenlijken, zowel voor ons als voor de toekomstige generaties.</p>
      <p sl="el">Ik wil mijn steun uitdrukken voor het resultaat dat is bereikt door collega Sacconi, waarvoor wij hem hartelijke gelukwensen verschuldigd zijn.</p>
      <p sl="el">Misschien hadden we strengere regelingen gewild of een breder toepassingsgebied voor de verordening. De hoofdzorg is echter dat het controlesysteem voor gevaarlijke stoffen zo snel mogelijk in werking moet treden, ook al moeten sommige punten in de toekomst opnieuw worden ingevuld.</p>
      <p sl="el">Met de goedkeuring van REACH zal het bestaande wetgevende kader voor de controle op gevaarlijke stoffen worden versterkt, om zo de gezondheid van de Europese burgers te beschermen. Ook zal dit het concurrentievermogen van de Europese industrie versterken door innovatie en onderzoek naar de ontwikkeling van veiligere chemische stoffen.</p>
      <p sl="el">REACH is een nieuw, realistisch voorstel, dat wij allemaal moeten steunen door het te blijven verbeteren. Willen we REACH groener en linkser maken, dan mogen we het zeker niet terugsturen naar de wandelgangen, waar het jaren heeft doorgebracht.</p>
    </intervention>
    <intervention id="1-133" speaker_id="28352" name="Zuzana Roithová" is_mep="True" mode="spoken">
      <p sl="cs">Het bereikte compromis is noch een catastrofe voor de Europese industrie, noch een gemiste kans om de gezondheid van een half miljard Europeanen beter te beschermen. Het is een blijk van de sterke wil van de afgevaardigden en de vijfentwintig lidstaten om een evenwichtige oplossing te vinden; een weg vooruit, en geen doodlopende weg. Hiervoor verdienen zij alle lof, en geen kritiek. De verordening zal ook in deze administratief gestroomlijnde versie onvermijdelijk tot de nodige, altijd sterk bekritiseerde, nieuwe bureaucratie leiden. Maar dit is de logische prijs die zal moeten worden betaald voor datgene dat de Europese burger wenst, namelijk gedetailleerdere informatie over de chemische stoffen die in zijn producten zitten. We zullen zien wat het effect zijn zal op het consumentengedrag.</p>
      <p sl="cs">Ik ben er echter van overtuigd dat deze duur betaalde informatie een nieuwe impuls zal geven aan Europees onderzoek ter ontwikkeling van interessante vervangende stoffen, hetgeen er eveneens op een geleidelijke en natuurlijke wijze voor zal zorgen dat ook in die producten waar dat volgens de verordening niet hoeft, allerlei schadelijke stoffen niet meer toegepast zullen worden. Toch zullen artsen erop blijven hameren dat er een strenge controle moet bestaan op gevaarlijke stoffen, en daar hebben ze gelijk in. Maar alleen de zon gaat voor niets op, en dus heeft de industrie gelijk als ze zegt geen hogere kosten te wensen. Want we kunnen natuurlijk niet zomaar onze ogen sluiten voor de invloed op de concurrentiepositie en de werkloosheid in de Unie, want daar zijn wij als politici – en niet de artsen of de industrie – verantwoordelijk voor.</p>
      <p sl="cs">Een ernstig zwak punt van dit nieuwe systeem, waar ik hier opnieuw op zou willen wijzen, is het feit dat het slechts om een Europees en niet om een wereldwijd systeem gaat, en dat REACH ondanks de onbetwistbare voordelen ervan, op de liberale wereldmarkt een comparatief nadeel zal inhouden voor de sterk gereguleerde Europese economie. Bovendien zal REACH juist daardoor de consument niet weten te beschermen tegen gevaren die verscholen kunnen liggen in producten die in derde landen zijn vervaardigd, zeker als massa’s werklozen legaal of illegaal goedkope producten gaan kopen.</p>
      <p sl="cs">Daarom doe ik een oproep aan de Commissie en de zevenentwintig landen om de Europese verordening in overeenstemming te brengen met onze ambities op het wereldtoneel, want wij dragen hiervoor de politieke verantwoordelijkheid. Het is onze plicht ervoor te pleiten dat ook bij de productie in derde landen, en dus niet alleen in de Europese Unie, de milieu-, veiligheids- en sociale standaarden worden verhoogd.</p>
    </intervention>
    <intervention id="1-134" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, om te beginnen zou ik mijn gelukwensen willen overmaken aan collega de heer Sacconi. Hij heeft zich uitstekend van deze moeilijke en belangrijke taak gekweten. Ik zou tevens het Finse voorzitterschap willen feliciteren. Het verheugt me dat we onder dit voorzitterschap acht lange jaren van hectische werkzaamheden om deze verordening uit te werken, tot een goed einde kunnen brengen. Het feit dat niemand helemaal tevreden is met deze tekst geeft alleen maar aan dat de REACH-verordening klaar is om goedgekeurd te worden.</p>
      <p sl="pl">Volgens de chemische industrie houdt REACH te veel rekening met het milieu. Milieuactivisten verwijten ons dat de verordening op maat van de industrie is geschreven. Dit betekent dat we een compromis hebben bereikt. Het best mogelijke compromis dat in de gegeven sociale en politieke omstandigheden mogelijk is.</p>
      <p sl="pl">Ik zou nog twee opmerkingen willen maken. Ten eerste, als we REACH objectief bekijken, dan kunnen we niet anders dan toegeven dat we in plaats van veertig verschillende wetteksten, nu alles in een enkel document hebben staan waarmee we het leven en de gezondheid van de mens goed kunnen beschermen. Ten tweede is deze verordening veel beter dan wat we tot dusver hadden. Als we ons voornemen de tekst in de toekomst nog verder te verbeteren, dan vind ik dat hij nu goedgekeurd moet worden.</p>
    </intervention>
    <intervention id="1-135" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, er wordt vaak over de Europese Unie gesproken in termen van een onmachtig en niet functionerend instituut, dat na de uitbreiding niet in staat zou zijn om belangrijke, effectieve, voor Europa noodzakelijke beslissingen te nemen. Ik ben ervan overtuigd dat het debat van vandaag en de hierna volgende stemming over de REACH-verordening juist het tegendeel zal bewijzen.</p>
      <p sl="cs">Het opstellen en het goedkeuren van de REACH-wetgeving is iets dat niet alleen van pan-Europese, maar ook van wereldwijde betekenis is. Europa creëert hiermee duidelijke en transparante regels – duidelijke en eerlijke normen voor de registratie, beoordeling, en goedkeuring van chemische stoffen, en zo nodig ook voor de beperking van de toepassing ervan. Deze normen zullen uiteindelijk leiden tot een betere bescherming van de volksgezondheid en het milieu, en tegelijkertijd wordt niet alleen het voortbestaan van de Europese chemische industrie gewaarborgd, maar wordt tevens de positie ervan op de wereldmarkt versterkt. De reden daarvan is dat Europa dankzij de REACH-wetgeving degene zal zijn die in de toekomst de normen en de standaarden, alsook de ontwikkelingsrichting van de chemische industrie in de wereld zal bepalen.</p>
      <p sl="cs">Zoals te doen gebruikelijk bij wetgeving is ook REACH een compromis, in dit geval een compromis tussen vertegenwoordigers van de chemische industrie, de consumenten, de milieubescherming en de dierenbescherming. REACH is tevens een compromis tussen grote chemische concerns aan de ene, en het klein- en middenbedrijf aan de andere kant. Als vertegenwoordiger van het middelgrote land Tsjechië, waar de chemische sector voornamelijk uit kleine en middelgrote bedrijven bestaat, ben ik ervan overtuigd dat REACH zal bijdragen aan de consolidering en verdere uitbouw van deze kleine en middelgrote bedrijven – nadat deze bedrijven over de initiële kosten heen zijn – en dat de werkgelegenheid er geleidelijk zal stijgen. Mede om deze reden zal ik tijdens de stemming op woensdag mijn hand opsteken vóór REACH.</p>
    </intervention>
    <intervention id="1-136" speaker_id="28155" name="Edit Herczog" is_mep="True" mode="spoken">
      <p sl="hu">Collega’s, staat u mij toe de rapporteur te feliciteren samen met alle anderen die hem de afgelopen jaren in zijn werk hebben bijgestaan en aangevuld met hun vragen en hun steun. Ik wil graag benadrukken dat dit voor ons, vertegenwoordigers uit Oost-Europese landen, een belangrijk wetsvoorstel is aangezien op twee essentiële plaatsen onze eigen voorstellen uit het debat met de Raad voorkomen, die we ook in het Parlement hebben weten te introduceren.</p>
      <p sl="hu">Het eerste is het Maltees-Sloveense voorstel, het andere het Hongaars-Britse zogenaamde OSOR-initiatief. Dit maakt alleen al voor het Hongaarse midden- en kleinbedrijf een besparing van ongeveer 10 miljard Hongaarse forint mogelijk. Hiermee is bewezen dat het is gelukt om de doelen aangaande gezondheidszorg en milieubescherming in overeenstemming te brengen met de draagkracht van kleine ondernemers.</p>
      <p sl="hu">Ik juich dit compromis dus van harte toe. Als lid van de Commissie interne markt ben ik bijzonder verheugd dat het eindelijk is gelukt de noodzaak van informatievoorziening voor consumenten te integreren in het compromisvoorstel. Ik ben van mening dat dit van groot belang zal zijn voor alle deelnemers, aangezien we pas dan de resultaten van REACH op waarde kunnen schatten. Ik hoop van ganser harte dat al het werk dat we tijdens de wetgevingsprocedure hebben verzet, niet verloren zal gaan bij de implementatie. Mijn felicitaties.</p>
    </intervention>
    <intervention id="1-137" speaker_id="4425" name="Guido Sacconi" is_mep="True" mode="spoken" role="rapporteur">
      <p sl="it">Mijnheer de voorzitter, geachte collega’s, tegen al degenen die hier hun standpunt, met inbegrip van de meest kritische geluiden, naar voren hebben gebracht en tegen hen die zich opmaken om voor het gemeenschappelijk standpunt te stemmen – zonder steun te geven aan het pakket dat het verbetert – wil ik zeggen dat er in dit Parlement vrijheid heerst en dat we even goede vrienden zullen blijven.</p>
      <p sl="it">Er is echter een argument in de strijd geworpen dat ik moet weerleggen. Iemand heeft het gehad over honderden gevaarlijke stoffen die vrije toegang zouden krijgen tot de markt. Er is zelfs beweerd dat 90 procent van de gevaarlijke stoffen een vergunning zou krijgen, met andere woorden het compromis zou een soort vrijbrief zijn om te moorden. Die ingrijpende verandering zou hebben plaatsgegrepen tijdens de laatste nacht van de onderhandelingen. Dat is niet waar. We kunnen slechts bepaalde ramingen geven, want alleen REACH zal ons leren wat de effectieve hoeveelheden zijn. De meest betrouwbare ramingen hebben het over ongeveer 2 500 stoffen die aan de vergunningsprocedure zouden worden onderworpen.</p>
      <p sl="it">Volgens het compromis zouden minder dan tweehonderd stoffen een vergunning kunnen krijgen volgens het principe van de adequate controle. Dat is geen vrijbrief om te doden, maar betekent dat de risico’s gecontroleerd worden. Zoals het compromis nu luidt, bestaat er ook voor die stoffen de plicht een vervangingsplan – als er een alternatief voorhanden is – of een onderzoeks- en ontwikkelingsplan – als er geen alternatief bestaat – in te dienen.</p>
      <p sl="it">Niemand kan dan ook betwisten dat de stoffen die een vergunning krijgen, deel uit zullen maken van een proces dat op kortere of langere termijn zal leiden tot hun vervanging. Als iemand soms heeft gedacht aan een vervangingsplicht bij decreet, dan heeft die persoon voor een voorstel gestemd dat ik nooit heb ingediend, noch bij de eerste lezing noch in de Milieucommissie.</p>
      <p sl="it">De opmerkingen die gemaakt zijn over een weinig transparant en democratisch onderhandelingsproces kan ik echt niet aanvaarden. Ik heb de schaduwrapporteurs voor en na elke onderhandelingsronde ontmoet Ik heb hen bij die ontmoetingen voortdurend geïnformeerd en tot aan de laatste onderhandelingsronde bestond er brede overeenstemming over het mandaat dat ik had aan de onderhandelingstafel.</p>
      <p sl="it">Tot slot wil ik mijn vriend Carl Schlyter ervoor danken dat hij mij de appel van een jaar geleden heeft teruggegeven. Ik zal hem morgen opeten, terwijl hij hem heeft bewaard. Hij heeft mij een glazen potje laten zien dat een echte ecologische bom bevat. Om bij groente en fruit te blijven zou ik hem iets willen zeggen dat mijn oude leermeester voor vakbondsonderhandelingen mij heeft bijgebracht. Die leermeester was een oudere arbeider, had heel wat meegemaakt en vele offers gebracht. Hij zei me het volgende: “je moet niet als een walnoot zijn, hard van buiten maar zacht van binnen, maar als een perzik, zacht van buiten maar hard van binnen”. Op basis van dat uitgangspunt heb ik onderhandeld.</p>
    </intervention>
    <intervention id="1-138" speaker_id="photo_generic" name="Mauri Pekkarinen" is_mep="True" mode="spoken">
      <p sl="fi">fungerend voorzitter van de Raad.–- Mijnheer de Voorzitter, ik wil de leden van het Parlement bedanken voor dit zeer interessante en zeer open debat. Er is hier heel eerlijk en direct gesproken. Het debat heeft aangetoond dat de meningen over REACH in het Parlement nog steeds uiteenlopen, en waarom zou dit niet zo zijn? Naar mijn mening is het heel logisch dat dit zo is.</p>
      <p sl="fi">Anderzijds toonde het debat aan dat heel veel leden van het Parlement bereid zijn via compromissen het best mogelijke eindresultaat te bereiken. Het lijkt erop dat in de stemming van overmorgen, op woensdag, de hoop in vervulling gaat die ik in mijn eerste toespraak heb geuit. Het ziet ernaar uit dat er nu voldoende draagvlak voor een compromis is.</p>
      <p sl="fi">Ik ben er zeker en overtuigd van dat het resultaat van deze compromissen is dat wij in de Europese Unie de vooruitstrevendste chemicaliënwetgeving ter wereld krijgen. Na de stemmingen begint het serieuze werk: de tenuitvoerlegging van de verordening. Het praktische werk zal beginnen om de dertigduizend chemische stoffen die zich momenteel op de Europese markt bevinden te beheren. Ik denk dat wij met dit werk onze kinderen, kleinkinderen, de natuur, het milieu en alles waarmee wij leven een dienst bewijzen.</p>
      <p sl="fi">Dit gezegd hebbende bedank ik nogmaals alle leden van het Parlement en vooral de rapporteur, de voorzitter van de parlementaire commissie en onze andere partners in het Parlement en de Commissie.</p>
    </intervention>
    <intervention id="1-139" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. Mijnheer de Voorzitter, dames en heren, ik zou slechts twee korte opmerkingen willen maken. Een aantal sprekers, die ik nu echter niet meer zie, hadden kritiek op de volgens hen nadelige gevolgen van REACH voor de bescherming van de werknemers in de chemische industrie. Ik kan in alle duidelijkheid wel zeggen dat dit gewoon onzin is. REACH kan niets afdoen aan de bescherming van die werknemers, want de regels daarvoor blijven volledig intact. REACH staat niets toe wat tot nu toe verboden was. Integendeel, allerlei stoffen waarmee de werknemers tot nu toe te maken hadden, blijven hun nu bespaard. REACH verhoogt de veiligheid van de werknemers dus significant. Daarom moet ik dit argument, dat komt van afgevaardigden die pretenderen dat ze opkomen voor de belangen van de werknemers, met kracht van de hand wijzen.</p>
      <p sl="de">Ik zou nog op een tweede punt in willen gaan. Veel sprekers hebben er terecht op gewezen dat we REACH nu onbureaucratisch, transparant, vastberaden en ook volledig moeten omzetten. Dat vergt een enorm aantal initiatieven, projecten en maatregelen. Ik zou ze kunnen noemen, maar daarvoor is de tijd te kort. Ik heb de voorzitter van de Commissie milieubeheer al aangeboden dat ik in februari naar de commissie kan komen om uitvoerig verslag uit te brengen over de maatregelen die de Commissie met het oog op de omzetting van REACH al heeft genomen, of zal nemen. Daarbij zal ik zeker ook ingaan op alle vragen die vandaag zijn gesteld, en die betrekking hebben op de faciliteiten en steunmaatregelen voor het midden- en kleinbedrijf in Europa, en voor de honderdduizenden werknemers die hiermee geconfronteerd zullen worden.</p>
    </intervention>
    <intervention id="1-140" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik heb goed geluisterd naar de toespraken van de geachte afgevaardigden en ik waardeer de positieve en constructieve bijdragen en de goedbedoelde kritiek.</p>
      <p sl="en">De Commissie steunt de compromisamendementen, die aan de ene kant gericht zijn op aanzienlijke verbeteringen op het gebied van de bescherming van de menselijke gezondheid en het milieu en die aan de andere kant de innovatie en de economische groei moeten stimuleren.</p>
      <p sl="en">Ik geloof dat vervanging van de gevaarlijkste stoffen door veiliger alternatieven waar die beschikbaar zijn, een van de belangrijkste elementen is van de overeenkomst die ter tafel ligt, zoals mevrouw Corbey al onderstreepte. Ik kan u zeggen dat bepaalde aspecten van dit compromis een verbetering zijn ten opzichte van het oorspronkelijke voorstel van de Commissie. De autorisatie is in het algemeen bijvoorbeeld strenger geregeld.</p>
      <p sl="en">Ik stem er van harte mee in dat bedrijven verplicht worden gesteld om hun autorisatieaanvragen te voorzien van vervangingsplannen voor – geproduceerde of geïmporteerde – zeer risicovolle stoffen, als de bedrijven hebben vastgesteld dat er geschikte alternatieven beschikbaar zijn. Ik ben het er ook volkomen mee eens dat deze vervangingsplannen een sleutelrol dienen te vervullen bij de besluitneming over de verlening van autorisaties en bij de eventuele verdere herziening van deze autorisaties.</p>
      <p sl="en">Zoals de heer Bowis zei, was de stemming afgelopen oktober in de Commissie milieu, volksgezondheid en voedselveiligheid wellicht een aanleiding om te hopen op een nog ambitieuzer plan. Zoals veel van de sprekers vanavond wil ik graag boven op de berg blijven en had ik liever gezien dat bepaalde kwesties uiteindelijk op een andere manier waren geregeld. De regels voor stoffen die de hormoonhuishouding ontregelen – de zogenaamde endocriene disruptoren – hadden bijvoorbeeld strenger gekund, zoals de heer Davies en mevrouw Hassi hebben benadrukt.</p>
      <p sl="en">Mevrouw Lucas en anderen zijn het er niet mee eens dat de mogelijkheid om de wetenschappelijke namen van nieuwe gevaarlijke stoffen zes jaar geheim te houden, de overeenkomst als geheel ten goede komt. Op deze manier wordt consumenten het recht ontzegd om te weten met welke stoffen ze te maken hebben en wordt het gebruikers moeilijker gemaakt om de stoffen in diverse databanken op te sporen.</p>
      <p sl="en">Tot slot nog dit: zoals mevrouw Ek, mevrouw Ferreira en anderen aangaven, zou de verplichting om een chemisch veiligheidsrapport op te stellen voor de gevaarlijkste stoffen in de kleinste geproduceerde hoeveelheden, hebben kunnen bijdragen tot een verdere bescherming van werknemers. Een compromis is evenwel een compromis, zoals mevrouw Roth-Behrendt onderstreepte, en ten opzichte van de huidige situatie is dit compromispakket een duidelijke verbetering voor de bescherming van de gezondheid en het milieu.</p>
      <p sl="en">De Commissie kan het compromispakket volledig steunen en ik hoop van harte dat het Parlement dit pakket tijdens de stemming van woensdag steunt.</p>
      <p sl="en">Gedurende het hele proces heeft de Commissie haar best gedaan om overeenstemming tussen de Raad en het Parlement te bereiken en tot evenwichtige compromissen te komen. Wij verwelkomen de convergentie tussen het Parlement en de Raad en steunen deze overeenkomst volledig zodat REACH in juni 2007 van kracht kan worden. Ik dank de heer Sacconi en de schaduwrapporteurs nogmaals voor hun inspanningen om tot dit compromis te komen.</p>
    </intervention>
    <intervention id="1-141" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag om 12.00 uur plaats.</p>
    </intervention>
  </section>
  <section id="creitem15" title="15. Communautair douanewetboek - Programma Douane-2013 (debat)">
    <intervention id="1-143" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0429/2006) van Janelly Fourtou, namens de Commissie interne markt en consumentenbescherming, over het voorstel voor een verordening van het Europees Parlement en de Raad tot vaststelling van het communautair douanewetboek (gemoderniseerd douanewetboek) (COM(2005) 0608 C6-0419/2005 2005/0246(COD)), en</p>
      <p sl="nl">het verslag (A6-0428/2006) van Janelly Fourtou, namens de Commissie interne markt en consumentenbescherming, over het voorstel voor een beschikking van het Europees Parlement en de Raad tot vaststelling van een actieprogramma voor de douane in de Gemeenschap (Douane-2013) (COM(2006) 0201 C6-0158/2006 2006/0075(COD)).</p>
    </intervention>
    <intervention id="1-144" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie . – Mijnheer de Voorzitter, om te beginnen dank ik de Commissie interne markt en consumentenbescherming en ook de andere betrokken commissies en met name mevrouw Fourtou als rapporteur voor de verslagen die vanavond worden besproken.</p>
      <p sl="en">De modernisering van de Europese douaneomgeving levert een essentiële bijdrage aan het behalen van de doelstellingen van de Strategie van Lissabon. Als we willen dat de Europese Unie een aantrekkelijke plaats blijft om zaken te doen en als we het externe concurrentievermogen van bedrijven in de EU willen behouden, kunnen we er niet omheen. In dit verband is het van cruciaal belang dat we de interne markt verdiepen door een volledig geïntegreerd douanegebied van de EU te maken.</p>
      <p sl="en">Deze hervorming is ook van groot belang als we de uitdagingen van de mondialisering het hoofd willen bieden en als we de rol van de douane op het gebied van de bescherming van onze burgers en bedrijven tegen veiligheids- en zekerheidsrisico’s zoals vervalsing, gevaarlijke goederen of internationale terrorismemiddelen willen versterken.</p>
      <p sl="en">Het gemoderniseerde communautaire douanewetboek biedt een juridisch kader voor de ontwikkeling van een eenvoudige en papiervrije omgeving voor de douane en de handel op basis van een optimaal gebruik van informatie- en communicatietechnologie.</p>
      <p sl="en">Het huidige communautaire douanewetboek is in 1992 aangepast. Sindsdien heeft het slechts beperkte wijzigingen ondergaan. Dat betekent dat het wetboek geen gelijke tred heeft gehouden met de ingrijpende veranderingen in de omgeving waarin de douane en bedrijven opereren, met name wat betreft de snelle en onherroepelijke invoering van elektronisch gegevensuitwisseling. Het douanewetboek moet worden aangepast aan de elektronische omgeving. Bovendien zijn douaneautoriteiten en bedrijven algemeen van mening dat de huidige douaneprocedure en -processen onnodig ingewikkeld zijn. Ook zijn ze niet afgestemd op de veranderende kijk op douanewerk, waarbij een verschuiving plaatsvindt van een teruglopend scala van douanediensten naar de toepassing van tariefvrije maatregelen. Hieronder vallen met name maatregelen op het gebied van veiligheid en zekerheid, de bestrijding van vervalsing en het witwassen van kapitaal, drugsbestrijding en de toepassing van maatregelen ter bescherming van de gezondheid en consumenten.</p>
      <p sl="en">Met uw steun zal het voorstel voor een gemoderniseerd communautair douanewetboek dat vanavond ter tafel ligt, er samen met de voorstellen die bij de Raad liggen en de e-customs voor zorgen dat de douane beter, sneller en goedkoper gaat werken.</p>
      <p sl="en">Dan zal ik me nu nogmaals, maar dan specifieker, richten tot mevrouw Fourtou en de Commissie interne markt naar aanleiding van hun uitgebreide en bijzonder waardevolle beoordeling van het Commissievoorstel voor een gemoderniseerd douanewetboek. Ik weet dat er in de Commissie interne markt unanieme steun is voor de aanbevelingen van de rapporteur. De in de Raad geboekte voortgang is een aanvulling op uw werk. Tot mijn vreugde kan ik melden dat de Mededingingsraad op 4 december veel belangstelling toonde voor de belangrijkste onderdelen van de hervorming. De ministers steunden de voorstellen van de Commissie inzake het beginsel van een enkel loket, de gecentraliseerde in- en uitklaring en de douanevertegenwoordigers van harte en nodigden de Commissie uit om hun werk voort te zetten zodat de voorstellen op een voor alle lidstaten aanvaardbare manier ten uitvoer kunnen worden gelegd.</p>
      <p sl="en">Ik dank het Parlement voor zijn constructieve bijdrage aan het debat over deze drie kwesties, maar ik moet u er ook op wijzen dat de Commissie in tenminste één geval bij haar standpunt blijft. De Commissie is stellig van mening dat de accreditering van professionele douanevertegenwoordigers los van het douanewetboek dient te staan. De toekomst van dit beroep is gelegen in een open concurrerende markt die tot stand komt door middel van zelfregulering en de erkenning die voortvloeit uit de status van geautoriseerde marktdeelnemer.</p>
      <p sl="en">Hoewel er vanavond geen debat over het voorstel inzake e-customs op de agenda staat, wil ik toch van de gelegenheid gebruik maken om de rapporteur, de heer Heaton-Harris, te bedanken en ik dank de Commissie interne markt voor haar volledige steun voor dit bijzonder ambitieuze Commissievoorstel. Het is inderdaad heel uitdagend om voor te stellen dat alle lidstaten en de Commissie zich sterk maken voor de ontwikkeling van gemeenschappelijke elektronische douanesystemen voor een bepaalde datum. Ik onderstreep dat de steun van het Parlement bijzonder goed van pas komt als we de lidstaten ervan willen overtuigen dat ze hun IT-systeem voor de douane, ondanks budgettaire beperkingen, in een communautair kader moeten ontwikkelen. Ik vertrouw erop dat de Raad het nut van deze stap inziet en dat het voorstel spoedig kan worden aangenomen.</p>
      <p sl="en">Ik waardeer de inspanningen van het Europees Parlement en met name die van mevrouw Fourtou om in eerste lezing tot overeenstemming te komen over het voorstel voor Douane-2013. Op deze manier is de continuïteit van de programma-activiteiten vanaf 1 januari 2008 veiliggesteld. Uit de snelle aanneming van Douane-2013 blijkt dat men het er in alle instellingen algemeen over eens is dat het effectief functioneren van de interne markt op het gebied van douane moet worden gegarandeerd. De douaneomgeving staat momenteel aan grote veranderingen bloot. Het programma Douane-2013 is een essentieel instrument dat kan zorgen voor de efficiënte samenwerking en coördinatie tussen alle douanediensten. Het vereenvoudigt de invoering van een nieuw trans-Europees geautomatiseerd systeem, kan netwerken tussen douaneambtenaren versterken en bijdragen aan de totstandkoming en het bevorderen van gemeenschappelijke opleidingsmodules.</p>
      <p sl="en">Als de twee douanevoorstellen waarover wordt gedebatteerd en het voorstel inzake e-customs ten slotte door zowel het Parlement als de Raad zijn aangenomen, zullen ze de douanediensten van de EU in staat stellen om de grote uitdagingen het hoofd te bieden. Ze zullen de internationale handel vergemakkelijken, eenvoudiger controles in de hand werken en dankzij efficiënter controles de interne markt en de gezondheid, veiligheid en zekerheid van onze burgers effectiever beschermen.</p>
    </intervention>
    <intervention id="1-145" speaker_id="4336" name="Janelly Fourtou" is_mep="True" mode="spoken" role="rapporteur">
      <p sl="fr">Mijnheer de Voorzitter, mijnheer de commissaris, geachte collega’s, de drie verslagen “Gemoderniseerd douanewetboek”, “Een papierloze omgeving voor douane en bedrijfsleven” en “Programma Douane-2013” die gedurende deze vergadersessie behandeld worden, tonen aan dat de douane en haar rol steeds belangrijker worden in het streven van de Europese Unie naar doeltreffendheid en een goede concurrentiepositie.</p>
      <p sl="fr">Deze drie verslagen hangen nauw met elkaar samen, maar omwille van de duidelijkheid zal ik eerst het gemoderniseerde douanewetboek presenteren en vervolgens het programma Douane-2013 behandelen.</p>
      <p sl="fr">Zoals u hebt gezegd, mijnheer Kovács, dateert het douanewetboek van 1992. Er waren gegronde redenen om het wetboek te moderniseren, teneinde het beter af te stemmen op de geëvolueerde taken van de douane en op de ingrijpende veranderingen die zich in het internationale handelsverkeer hebben voorgedaan. In feite gaat het erom de douaneprocedures te stroomlijnen door de basis te leggen voor systemen voor in- en uitklaring die in de gehele Europese Unie toegankelijk en interoperabel zijn. Daarom gaat dit voorstel vergezeld van een voorstel voor een besluit over elektronische douane, waarvoor mijn collega, de heer Heaton-Harris, rapporteur is.</p>
      <p sl="fr">Het nieuwe wetboek omvat 200 artikelen, waarin wij ons vooral hebben toegelegd op de belangrijkste punten, of in ieder geval de meest omstreden punten, te weten de vertegenwoordiging bij de douane, het vergunninghoudend bedrijf, de gecentraliseerde in- en uitklaring en comitologie.</p>
      <p sl="fr">Artikel 11 heeft betrekking op de vertegenwoordiging bij de douane. Tot nu toe bood de nationale wetgeving de mogelijkheid om het recht op vertegenwoordiging voor te behouden aan een beroepscategorie. Tegen de achtergrond van de eenheidsmarkt en een elektronische omgeving is er echter geen reden meer om dit monopolie te handhaven. Bovendien kunnen sommige ondernemingen een geïntegreerde afdeling hebben die zich bezighoudt met douaneformaliteiten. Het recht op vertegenwoordiging bij de douane moet derhalve voor iedereen openstaan. Niettemin is het gebruik van douaneagenten in veel lidstaten een traditie en is het zeer nuttig in kleine ondernemingen. Daarom heeft de Commissie interne markt en consumentenbescherming – zonder een monopolie te willen handhaven – een amendement aangenomen waarin wordt bepaald dat de status van douanevertegenwoordiger aan verschillende criteria moet voldoen. Volgens een van deze criteria is deze status onderworpen aan praktische normen voor professionele vaardigheden of kwalificaties. Hiermee wordt tegemoet gekomen aan de lidstaten voor wie de opheffing van dit monopolie moeilijk te accepteren is.</p>
      <p sl="fr">Wij hebben de ideale oplossing nog niet gevonden en deze kwestie zal in de tweede lezing beslist opnieuw aan de orde worden gesteld, aangezien sommige delegaties binnen de Raad nog steeds een voorbehoud maken en zelfs zover gaan dat zij om een gereglementeerde toegang tot het beroep vragen.</p>
      <p sl="fr">Het vergunninghoudend bedrijf is een vernieuwing die in het douanewetboek is opgenomen door middel van Verordening (EG) nr. 648/2005 van 13 april 2005, de zogenaamde “veiligheidsverordening”. Deze status bestaat nog niet in de praktijk, omdat de toepassingsbepalingen hieromtrent nog maar kortgeleden door de Commissie zijn aangenomen. De Commissie interne markt en consumentenbescherming heeft een precisering toegevoegd, waarin een duidelijk onderscheid wordt gemaakt tussen vergunninghoudend bedrijf “vereenvoudigde douaneaangifte” en vergunninghoudend bedrijf “veiligheid en zekerheid”.</p>
      <p sl="fr">De gecentraliseerde in- en uitklaring is een vereenvoudiging die in principe goed ontvangen is, maar de lidstaten vragen zich af hoe het zal gaan met de inning van de douanerechten. De Commissie interne markt en consumentenbescherming heeft een tamelijk radicaal standpunt ingenomen met haar verzoek om operaties van elektronische in- en uitklaring kosteloos te maken en de mogelijkheid in te stellen dat douanekantoren 24 uur per etmaal geopend zijn. Met het oog op een eerlijke concurrentie tussen de nationale douaneautoriteiten moet de regel namelijk voor iedereen gelden. We moeten er echter wel op toezien dat er sprake is van harmonisering van de controleactiviteiten.</p>
      <p sl="fr">Tot slot: in de bepalingen van het voorstel wordt voortdurend verwezen naar de comitologieprocedure. Deze procedure is nodig, omdat wij deskundigen moeten inschakelen voor het opstellen van de uitvoeringsbepalingen van het wetboek. Op grond van het nieuwe interinstitutionele akkoord van juli 2006 worden sommige bepalingen van het wetboek onderworpen aan de nieuwe comitologieprocedure met controle. Nadat wij de juridische dienst van het Europees Parlement om advies hadden gevraagd, hebben wij daarom binnen de Commissie interne markt en consumentenbescherming amendementen aangenomen met als doel de overeenkomstige comitologieprocedure af te stemmen op de verschillende artikelen. De Commissie internationale handel heeft voor sommige bepalingen, die op grond van de procedure inzake nauwere samenwerking normaal gesproken onder haar bevoegdheid vielen, amendementen aangenomen ten gunste van de medebeslissingsprocedure. Wij waren echter van oordeel dat haar standpunt indruiste tegen dat van de Commissie interne markt en consumentenbescherming en zagen ons genoodzaakt deze amendementen te verwerpen.</p>
      <p sl="fr">Dit zijn dus in het kort de belangrijkste punten van dit dossier, dat zoals ik zojuist al zei ook nauw samenhangt met het dossier over het programma Douane-2013. De tussentijdse evaluatie van het actieprogramma Douane-2007 heeft laten zien dat dit programma goed is aangepast aan de behoeften van de betrokken diensten en een sleutelrol vervult door de deelnemende landen te helpen hun ervaringen te delen. In deze evaluatie werd aanbevolen de activiteiten op het gebied van opleiding en van de verspreiding van informatie verder te intensiveren. Aan het programma wordt een budget toegekend van 322,8 miljoen euro over een periode van zes jaar. Het programma heeft ten doel de douanediensten van de deelnemende landen te helpen de legitimiteit van het handelsverkeer te bevorderen, de douaneprocedures te vereenvoudigen en te versnellen, en de veiligheid en de bescherming van de burgers en van de financiële belangen van de Gemeenschap te waarborgen.</p>
      <p sl="fr">De in de Commissie interne markt en consumentenbescherming aangenomen amendementen liggen volledig in de lijn van de bevindingen van de Raad en ik wil in het bijzonder het Finse voorzitterschap bedanken, omdat dit – om tegemoet te komen aan de legitieme begrotingseisen van het Europees Parlement – herhaaldelijk met de lidstaten heeft onderhandeld en ons standpunt heeft verdedigd. Daarom hoop ik dat wij dit dossier meteen in de eerste lezing kunnen afronden.</p>
      <p sl="fr">De dossiers betreffende de douane zijn buitengewoon technisch en complex. Daarom wil ik mijn verschillende gesprekspartners binnen het directoraat-generaal Belastingen en douane-unie hartelijk bedanken. Zij hebben altijd op al mijn verzoeken gereageerd en hebben mij in staat gesteld deze onderwerpen gemakkelijker te doorgronden. Ik wil ook graag mijn collega’s en de voorzitster van onze commissie bedanken voor hun hulp en hun steun. In een tijd waarin de handel steeds sneller gaat en waarin de georganiseerde misdaad en imitaties een bedreiging vormen voor onze veiligheid en onze markt, hebben de douane en de economische actoren onze volledige steun nodig.</p>
    </intervention>
    <intervention id="1-146" speaker_id="33775" name="Jean-Pierre Audy" is_mep="True" mode="spoken">
      <p sl="fr">rapporteur voor advies van de Commissie internationale handel . – Mijnheer de Voorzitter, mijnheer de commissaris, beste collega’s, in de eerste plaats wil ik u, mijnheer de commissaris, feliciteren met het aanzienlijke werk dat uw dienst en uzelf verrichten ten voordele van de modernisering van de douaneregels, wat een conditio sine qua non is voor een goede werking van onze interne markt. Ik zou ook mijn collega Janelly Fourtou van harte willen bedanken voor haar heel interessante voorstellen tot verbetering.</p>
      <p sl="fr">Betreffende de internationale handel heb ik drie opmerkingen inzake de verdeling van bevoegdheden tussen commissies, de comitologie en ten slotte, de parlementaire dimensie van de internationale handel. Mijnheer de Voorzitter, volgens mij moet de rivaliteit over bevoegdheden tussen de Commissie interne markt en consumentenbescherming en de Commissie internationale handel ophouden of mag ze minstens de goedkeuring van Europese wetgeving, waar onze interne markt dringend behoefte aan heeft, niet vertragen. Het is niet ernstig om het verband tussen de internationale handel en de communautaire douaneproblematiek te ontkennen. Op een moment waarop Europa op de voet gevolgd wordt, vind ik het jammer dat artikel 47 van ons reglement van orde inzake versterkte samenwerking tussen commissies geschonden is, aangezien de amendementen, die unaniem goedgekeurd zijn door de Commissie internationale handel op een onwettige manier weggewerkt zijn en in de plenaire zitting spijtig genoeg niet ter stemming gebracht zullen worden.</p>
      <p sl="fr">Ik ben echter tevreden omdat onze amendementen een oneigenlijk beroep op de comitologieprocedure door de Europese Commissie onder de aandacht gebracht hebben. Ik hoop dat ze uiteindelijk gedwongen zal zijn om gebruik te maken van de nieuwe comitologieprocedure met controle, zoals opgenomen in het interinstitutionele akkoord van juli 2006. In verband daarmee is het belangrijk om opheldering te brengen over de aanwending van artikel 194 letter c. De Europese Commissie moet ons verzekeren dat ze niet van plan is om het communautaire douanewetboek te wijzigen in functie van een internationaal handelsakkoord dat ze heeft afgesloten onder toepassing van artikel 133 van het Verdrag.</p>
      <p sl="fr">Dames en heren, op het moment waarop de mislukking van de agenda van Doha de regels van de internationale handel schade berokkent, moeten we onze producenten en onze consumenten dankzij grenscontroles beschermen tegen problemen inzake veiligheid en zekerheid. In die context is de parlementaire dimensie van de internationale handel nog nooit van zo’n groot belang geweest, met name ten aanzien van de werking van communautaire douane.</p>
    </intervention>
    <intervention id="1-147" speaker_id="28223" name="Andreas Schwab" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, mijnheer de commissaris, dames en heren, allereerst zou ik alle collega’s willen bedanken die hebben meegewerkt aan dit lastige dossier, en vooral mevrouw Fourtou, die zich met veel succes een weg heeft gebaand door dit struikgewas van regels.</p>
      <p sl="de">De rapporteur van onze fractie, de heer Heaton-Harris, kan vandaag helaas niet aanwezig zijn, dus voer ik als coördinator voor dit dossier vandaag het woord namens mijn fractie, en ook namens hem.</p>
      <p sl="de">Het communautair douanewetboek is een heel belangrijk instrument, waardoor we de nog bestaande hindernissen op de Europese interne markt uit de weg kunnen ruimen, en dat met name belangrijk is voor de strijd overal ter wereld tegen de vervalsing van producten en voor intellectuele eigendomsrechten. Hierdoor wordt onder andere een gecentraliseerde in- en uitklaring in de zetel van een onderneming mogelijk, wat met name voor de Commissie interne markt een belangrijke wens was. Ik denk dat dit verslag over het gemoderniseerde douanewetboek ertoe kan bijdragen om de bestaande douaneprocedures te vereenvoudigen, en op die manier het concurrentievermogen van de Europese ondernemingen te verhogen.</p>
      <p sl="de">Ik wil me beperken tot een klein aantal punten. Van het begin af aan was artikel 14 over de erkende douanevertegenwoordigers een omstreden punt. Daarover heeft mevrouw Fourtou het gehad. Ik denk dat wij als Commissie interne markt daarvoor een goed compromis hebben gevonden, waardoor deze personen meer ruimte krijgen om hun beroep uit te oefenen. Daarom zal de PPE-Fractie haar amendement 57 intrekken, ten gunste van het compromis van de Commissie interne markt.</p>
      <p sl="de">Dit compromis maakt duidelijk dat we meer vrijheid willen voor ons bedrijfsleven, en we moeten ook naar buiten toe duidelijk maken dat het gemoderniseerde douanewetboek regelingen bevat die we in het belang van ons bedrijfsleven hebben uitgewerkt. Het communautair douanewetboek zal geen hindernissen voor een hoger concurrentievermogen bevatten.</p>
      <p sl="de">Ik zou tot slot nog in willen gaan op het amendement op artikel 125, dat de heer Heaton-Harris namens onze fractie heeft ingediend. Dat stelt de lidstaten in staat om in bilaterale of multinationale overeenkomsten nog verdergaande vereenvoudigingen in te voeren, die het douanewetboek niet bevat. In het oude douanewetboek bestaat die mogelijkheid van een versterkte samenwerking al, en daarvan wordt in de praktijk ook gebruik gemaakt.</p>
      <p sl="de">Het zou voor onze ondernemingen schadelijk zijn waneer we die regeling nu zouden afschaffen, en ik geloof dat dit ook wel strookt met de ideeën van de heer Audy.</p>
    </intervention>
    <intervention id="1-148" speaker_id="1337" name="Manuel Medina Ortega" is_mep="True" mode="spoken">
      <p sl="es">namens de PSE-Fractie. – Mijnheer de Voorzitter, ik heb de indruk dat het debat tussen de afgevaardigden op dit punt tot een minimum is teruggebracht, vooral nu de PPE-DE-Fractie haar amendement 57 heeft ingetrokken. Ik vind dat mevrouw Fourtou en de diensten van de Commissie van het Directoraat-generaal belastingen en douane-unie voortreffelijk werk hebben verricht en een ogenschijnlijk ingewikkeld onderwerp bijzonder helder hebben uitgelegd. Er resten ons evenwel enkele amendementen waaraan de Commissie interne markt en consumentenbescherming vasthoudt.</p>
      <p sl="es">De eerste groep amendementen biedt mijns inziens geen problemen, want het gaat hierbij slechts om een aanpassing van de comitologievoorstellen aan het nieuwe comitologieakkoord tussen het Parlement en de overige instellingen. Wat de overige amendementen betreft, vragen enkele kwesties nog om onze aandacht, zoals die van de douanevertegenwoordigers. Een belangrijk deel van de leden van dit Huis is tenminste van mening dat de douaneactiviteit een zekere beroepstoewijding vereist en niet kan worden vervangen door een abstracte vrijheid voor de uitoefening van douaneactiviteiten. Er zijn te veel overwegingen van persoonlijke aard, waaronder veiligheidsoverwegingen, die maken dat deze activiteit een echt beroep is, een beroep dat moet worden gehandhaafd en niet mag worden opgeheven op grond van een dereguleringstheorie die niet overeenstemt met de realiteit.</p>
      <p sl="es">Ook positief vind ik de amendementen die de Commissie interne markt en consumentenbescherming heeft ingediend inzake de geautoriseerde bedrijven en – iets wat met name de consument ten goede komt – het kosteloze karakter van de operaties van elektronische in- en uitklaring en het feit dat dag en nacht over deze diensten kan worden beschikt. Ik denk dat het goed zou zijn de douaneprocedures te vereenvoudigen, want die zijn veelal tamelijk ingewikkeld en bemoeilijken de interne markt.</p>
      <p sl="es">Al met al sta ik – evenals de Sociaal-democratische Fractie in het Europees Parlement in het algemeen – positief tegenover de door de Commissie interne markt en consumentenbescherming ingediende amendementen. De heer Audy heeft de kwestie van comitologie mijns inziens volkomen terecht te berde gebracht, maar ik denk dat, overeenkomstig de verslagen die we van de juridische diensten hebben ontvangen, de enige oplossing die van de Commissie interne markt en consumentenbescherming is, en dat het niet gaat om een confrontatie tussen commissies maar om de noodzaak dat wij ons allemaal, gelet op de huidige realiteit, aanpassen aan deze situatie. Ik denk dan ook niet dat er tussen beide commissies nog enig probleem is.</p>
      <p sl="es">Kortom, mijnheer de Voorzitter, we zijn het eens met het verslag van mevrouw Fourtou. Ik denk dat de drie instellingen op zeer korte termijn tot overeenstemming kunnen komen over goedkeuring van beide verslagen. Wij hopen dat dit Parlement de amendementen van de Commissie economische en monetaire zaken zonder al te veel moeite aanneemt.</p>
    </intervention>
    <intervention id="1-149" speaker_id="28262" name="Henrik Lax" is_mep="True" mode="spoken">
      <p sl="sv">namens de ALDE-Fractie. – Mijnheer de Voorzitter, allereerst mijn hartelijke dank aan rapporteur Fourtou voor haar verdienstelijke werk. Er bestaat over het algemeen geen regel zonder uitzondering en dat is goed ook. Onze Europese Unie bestaat niet alleen uit lidstaten die volledig onder de communautaire douanewetgeving zouden vallen. De Unie bestaat ook uit grondgebieden die om historische en andere redenen op diverse manieren gedwongen waren om zich buiten de communautaire harmonisering van de indirecte belasting te plaatsen. Dergelijke grondgebieden zijn bijvoorbeeld Åland, dat tot Finland behoort, de Britse Kanaaleilanden, de Canarische Eilanden, Agios Oros in Griekenland en de overzeese Franse departementen.</p>
      <p sl="sv">Het is belangrijk voor zowel de Europese Unie als deze territoria dat hun onderlinge handel zo soepel mogelijk kan verlopen. Aangezien deze territoria ook ten opzichte van elkaar sterk verschillen wat hun handel met de Europese Unie betreft, is het belangrijk dat de mogelijkheid wordt geschapen om speciale uitzonderingen voor deze gebieden te maken. Dat is voordelig voor de Europese Unie en voor het streven om de doelstellingen van Lissabon te bereiken.</p>
      <p sl="sv">Speciale regelingen voor deze gebieden zouden de handel binnen de Gemeenschap niet storen, en natuurlijk profiteren we er allemaal van dat de handel soepel verloopt en dat er geen onnodige bureaucratische hindernissen worden opgeworpen. Ik ben dan ook blij dat de parlementaire commissie deze behoefte in haar verslag heeft genoteerd en een pragmatische houding heeft ingenomen. Ik hoop nu dat ook de Raad en de Commissie het Parlement op deze punten tegemoetkomen. Ook bilaterale regelingen moeten in bepaalde gevallen mogelijk zijn. Het is belangrijk dat de EU tegemoetkomt aan de speciale behoeften van de bevolking en niet blijft hangen in standaardoplossingen die geschikt zijn voor velen maar niet voor iedereen. Ik ben blij dat ook de hervorming van het douanewetboek ertoe kan bijdragen om het vertrouwen van de burgers in de Unie te versterken, want dat vertrouwen is de laatste tijd op zorgwekkende wijze aan het wankelen gebracht.</p>
    </intervention>
    <intervention id="1-150" speaker_id="23788" name="Adam Jerzy Bielan" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, de verordening van het Europees Parlement en de Raad ter vaststelling van een communautair douanewetboek is een tekst die het van kracht zijnde douanewetboek uit 1992 een grondige facelift geeft. Deze modernisering moest worden doorgevoerd vanwege de ingrijpende veranderingen die het internationale handelsverkeer heeft ondergaan. De verordening heeft tot doel de regelgeving en de douaneprocedures te vereenvoudigen, zowel voor de marktdeelnemers als voor de douaneadministraties. Het vervullen van de douaneformaliteiten zou daardoor goedkoper moeten worden en we zouden beter kunnen reageren op de uitdagingen in de handel op het gebied van veiligheid en bescherming, het bestrijden van namaak en piraterij, het witwassen van geld en de bescherming van de volksgezondheid en het milieu..</p>
      <p sl="pl">In het nieuwe communautaire douanewetboek heeft men zich niet beperkt tot het vereenvoudigen van een aantal procedures. Op bepaalde gebieden van het douanerecht zijn er fundamentele veranderingen doorgevoerd. Dit document is onlosmakelijk verbonden met het verslag over de informatisering van de douaneprocedures. De beschikking van Parlement en Raad betreffende de papierloze omgeving voor douane en bedrijfsleven bepaalt dat er veilige, interoperabele en toegankelijke elektronische douanesystemen moeten worden ingevoerd en toegepast die de logistieke toeleveringsketen en douaneafhandeling vereenvoudigen en verbeteren.</p>
      <p sl="pl">Het derde voorstel ter invoering van een actieprogramma voor de douane in de gemeenschap „Douane –2013” beoogt een nauwere samenwerking tot stand te brengen tussen de douaneadministraties en douanebeambten. Het voorziet in de totstandkoming van trans-Europese IT-netwerken om de douaneafhandeling op de interne markt te verbeteren en de belastingheffing op goederen en diensten krachtens de nationale en communautaire belastingregelgeving te stroomlijnen. Dit programma levert een belangrijke bijdrage tot de harmonieuze werking van de interne markt en het beheer van de buitengrenzen van de Europese Unie, en is tevens van groot belang voor de verwezenlijking van de doelstellingen van de Commissie voor de periode 2005-2009 en de Lissabon-strategie.</p>
    </intervention>
    <intervention id="1-151" speaker_id="966" name="Jean-Claude Martinez" is_mep="True" mode="spoken">
      <p sl="fr">Mijnheer de Voorzitter, een codificatie is een moment van intelligentie: men verlaat het ondergane recht om de weg van het doordachte recht in te slaan. Ik ben dan ook verheugd over de verslagen inzake de douanewetgeving van onze collega’s en vrienden mevrouw Fourtou en de heer Audy. Temeer aangezien we sinds 1919 voor Duitsland, sinds 1934-1935 voor Frankrijk, sinds 1938 voor Mexico, enzovoort, onze ambitie voor codificatie verloren hebben. Maar laten we niet naïef zijn: we codificeren de douanereglementering hier eenvoudigweg onder druk van de Verenigde Staten na 11 september. Zij willen geen douane meer die zich bezighoudt met budgettaire zaken, maar met openbare veiligheid: vandaar de bijkomende controle door een vergunninghoudend bedrijf, door vertegenwoordigers bij de douane enzovoort.</p>
      <p sl="fr">Naast deze kleine codificatie, zullen we echter een douanecodificatie moeten overwegen die juridisch in staat is de uitdagingen van de globalisering het hoofd te bieden. In de jaren zeventig is het zeerecht in Montego Bay gecodificeerd, in de jaren negentig gebeurde dat met het internationale handelsrecht in Marrakech, in de eenentwintigste eeuw moeten we komen tot een douanecodificatie op het enige niveau dat geschikt is voor de internationale handel, namelijk op wereldniveau.</p>
      <p sl="fr">De plaats om aan dat model voor een wereldwetboek te werken, bestaat: de Werelddouaneorganisatie in Brussel in samenwerking met de Wereldhandelsorganisatie in Genève. Ook de inspiratiebronnen voor dat model bestaan reeds: de Conventie van Tokio en de Conventie van Brussel over de douanewaarde en de oorsprongsregels. Blijft nog over: de doelstelling van dat model voor een douanewetboek, namelijk een revolutie in de douanetechnologie om het huidige archaïsme achter ons te laten dankzij douanerechten die aangepast, afgelost, gesubsidieerd en verhandeld kunnen worden.</p>
      <p sl="fr">Aangepast op grond van het verschil in productiekosten tussen landen onderling; afgelost in de vorm van een douanekrediet dat het importerende land aanbiedt aan het exporterende land; gesubsidieerd ten voordele van de zuidelijke exporterende landen, die een aanvullend douanekrediet zouden krijgen; en ten slotte verhandeld op de beurs zoals de protectionistische quota’s voor vervuiling. Op die manier zullen we er eindelijk in slagen om de internationale vrijhandel, die noodzakelijk is, te verzoenen met de nationale sociale voorzieningen, die eveneens noodzakelijk zijn. Het is het huwelijk tussen Ricardo, vrijhandelaar, en Friedrich List, protectionist.</p>
    </intervention>
    <intervention id="1-152" speaker_id="28173" name="Zita Pleštinská" is_mep="True" mode="spoken">
      <p sl="sk">Allereerst wil ik graag de rapporteurs, mevrouw Fourtou en mijnheer Heaton-Harris, bedanken voor het werk dat zij hebben verricht in verband met het opstellen van deze technisch veeleisende verslagen.</p>
      <p sl="sk">Vanaf het allereerste begin is de douane-unie beschouwd als een hoeksteen van de Europese Gemeenschap. Het douanewetboek is een praktisch instrument dat zorgt voor een soepele grensoverschrijdende handel, en hierin moet dan ook rekening worden gehouden met de nieuwe uitdagingen die verband houden met een economie die steeds mondialer wordt. De opstelling en de daaropvolgende tenuitvoerlegging van een gemoderniseerd douanewetboek is een logische en essentiële voorwaarde voor de doeltreffende ontwikkeling van de Europese markt.</p>
      <p sl="sk">Het voorstel is het resultaat van inspanningen om een douane- en handelsklimaat te scheppen dat is gebaseerd op een doeltreffender douaneafhandeling door middel van het uitwisselen van informatie, het wegnemen van de administratieve lasten, en het vereenvoudigen van de handel op Europees en internationaal niveau. In dit technologische tijdperk biedt een elektronisch systeem nieuwe mogelijkheden ten aanzien van de snellere en doelmatiger tenuitvoerlegging van algemeen aanvaarde normen. Het voorstel is een unieke kans om een einde te maken aan de bestaande verschillen tussen de douanesystemen van de lidstaten, aangezien het ervoor zal zorgen dat de interoperabiliteit van nationale systemen verbetert, iets wat we tot nu toe onvoldoende hebben weten te bevorderen.</p>
      <p sl="sk">Op dit moment wordt prioriteit gegeven aan kwesties in verband met de veiligheid, en het voorstel richt zich derhalve ook op dat terrein. Het bevat specifieke maatregelen voor de beveiliging van de buitengrenzen, alsmede voor gegevensbescherming. Dames en heren, ik geloof dat deze voorstellen bij de stemming aanvaard zullen worden. Mocht dat niet gebeuren, dan zouden we paradoxaal genoeg de vrijhandel die we trachten te bevorderen, blokkeren.</p>
    </intervention>
    <intervention id="1-153" speaker_id="28307" name="Francisco Assis" is_mep="True" mode="spoken">
      <p sl="pt">Mijnheer de Voorzitter, u groet ik in het bijzonder. Mijnheer de commissaris, beste collega’s, ik juich dit initiatief natuurlijk toe en ik feliciteer ook de rapporteurs met de kwaliteit van hun werk. Dit is een lovenswaardig en erg belangrijk initiatief, want het huidige douanewetboek dateert uit 1992. De modernisering van dat wetboek was noodzakelijk om rekening te houden met de veranderingen die in de tussentijd hebben plaatsgegrepen. Bovendien was het nodig op veel veranderingen te reageren.</p>
      <p sl="pt">Er zijn twee zaken die mij essentieel lijken. Ten eerste biedt het nieuwe wetboek de mogelijkheid de internationale handel te stimuleren. Door de vereenvoudiging van procedures kan het concurrentievermogen van de Europese ondernemingen worden vergroot, wat een bijdrage kan leveren aan meer economische groei. De opening die het wetboek maakt richting nieuwe technologieën door ze te stimuleren en zelfs verplicht voor te schrijven, is een zeer belangrijke stap vooruit die zeker kan bijdragen tot de versterking van het concurrentievermogen van de Europese economie.</p>
      <p sl="pt">Er is voorts een tweede aspect dat ik niet onvermeld mag laten en dat verband houdt met het nieuwe karakter van de huidige functies van de douane. Die nieuwe rol betekent dat op de meest uiteenlopende niveaus de veiligheid vergroot moet worden om de volksgezondheid te beschermen, in te staan voor de voedselveiligheid en op doeltreffender wijze de strijd aan te binden met het witwassen van geld, de namaak van producten en fraude. Kortom, het gaat erom de consument beter te beschermen.</p>
      <p sl="pt">Tot slot zou ik er nog op willen wijzen dat dit voorstel terecht streeft naar een betere bescherming van de belangen van de Europeanen, zowel van de ondernemers als van de consumenten. Daarom geven wij onze volledige steun aan dit verslag.</p>
    </intervention>
    <intervention id="1-154" speaker_id="22861" name="Seán Ó Neachtain" is_mep="True" mode="spoken">
      <p sl="en">Mijnheer de Voorzitter, ik wil de rapporteur bedanken voor het werk dat zij met betrekking tot dit vraagstuk heeft verricht. Ik wil nu echter graag één aspect van het douanebeleid bespreken. Het grootste probleem waarmee de EU in relatie tot haar douanebeleid te kampen heeft, is de weigering van de Turkse regering om het protocol van Ankara uit te voeren. Anderhalf jaar geleden heeft Turkije de Europese Unie beloofd dat protocol toe te passen en de Turkse havens en luchthavens open te stellen voor schepen en luchtverkeer uit Cyprus. Turkije is deze politieke toezegging niet nagekomen, terwijl die een wezenlijk onderdeel vormt van de onderhandelingen met dat land over de toetreding tot de Europese Unie.</p>
      <p sl="en">Vorige week bood Turkije aan om één haven voor Cypriotische schepen open te stellen. Dit aanbod werd niet eens schriftelijk aan het Finse voorzitterschap meegedeeld. Bovendien handelt de Turkse regering daarmee nog steeds in strijd met haar toezegging om het protocol uit te voeren. De kans is nu erg groot dat deze week acht hoofdstukken van de toetredingsonderhandelingen van Turkije met de Europese Unie zullen worden opgeschort, conform de aanbeveling van de Europese Commissie.</p>
      <p sl="en">In breder verband bestaat de reële mogelijkheid dat de EU de toetredingsbesprekingen met Turkije te zijner tijd geheel opschort, als het land het protocol van Ankara niet uitvoert en de Turkse havens en luchthavens niet voor verkeer uit Cyprus openstelt.</p>
    </intervention>
    <intervention id="1-155" speaker_id="2186" name="Konstantinos Hatzidakis" is_mep="True" mode="spoken">
      <p sl="el">Mijnheer de Voorzitter, de vorige spreker heeft een bijzonder nuttige bijdrage geleverd, die bovendien op het juiste moment kwam. Ik wil alles wat hij heeft gezegd onderschrijven. Maar daar wil ik mij niet toe beperken, ik wil ingaan op het hoofdpunt dat we vandaag te behandelen hebben. De technologie, de strategie van Lissabon en de logica van de interne markt verplichten ons tot het moderniseren van het douanewetboek.</p>
      <p sl="el">Vanwege de delicate positie van de douaneagenten en hun specifieke beroepshoedanigheid is het nodig dat een aantal criteria wordt opgesteld voor een correcte uitoefening van hun activiteiten, zonder dat die criteria een negatieve uitwerking hebben op de interne markt en het vrije verkeer van diensten. Dat is het vraagstuk dat we moeten oplossen. Dus hebben we artikel 11 van het nieuwe douanewetboek zodanig gewijzigd dat de betreffende beroepsgroep geen cijfermatige beperking opgelegd krijgt, dat douaneagenten in alle lidstaten van de Europese Unie worden erkend, en dat uiteraard overal vrije concurrentie kan bestaan.</p>
      <p sl="el">Anderzijds echter hebben verschillende collega’s, onder wie ikzelf, verlangd dat het criterium betreffende praktische normen of beroepsvaardigheden duidelijk wordt omschreven voor personen die de activiteit van douaneagent willen uitoefenen. Op die wijze worden namelijk het nut van hun beroep en de gewaardeerde diensten erkend, die zij aan het bedrijfsleven en de douaneautoriteiten leveren. Bovenal vormt dit een garantie voor de veiligheid en de bescherming van de belangen van de marktdeelnemers.</p>
      <p sl="el">Bijgevolg vind ik dat we een goed evenwicht bereiken met het voorstel dat het Europees Parlement vandaag indient. In dat verband zou ik mevrouw Fourtou willen bedanken voor haar bereidheid om dit nuttige compromis te sluiten in de Commissie interne markt en consumentenbescherming.</p>
    </intervention>
    <intervention id="1-156" speaker_id="28575" name="Maria Matsouka" is_mep="True" mode="spoken">
      <p sl="el">Mijnheer de Voorzitter, collega's, als we de interne markt willen voltooien in overeenstemming met de eisen van de strategie van Lissabon en een grote concurrentiemacht willen in de wereld van vandaag, hebben wij geen andere keus dan efficiënt om te gaan met de handelsuitdagingen en ons aan te passen aan de razendsnelle technologische ontwikkelingen. Dat staat buiten kijf. Daarom moeten wij niet alleen bureaucratische douaneprocedures afschaffen, maar ook het onderliggende recht ingrijpend hervormen.</p>
      <p sl="el">Ook al is ons doel het vereenvoudigen van de handelstransacties tussen de lidstaten, zonder af te doen aan de veiligheid en de bescherming van de Europese burgers, dat is niet haalbaar zonder douanevertegenwoordigers, gespecialiseerde beroepsbeoefenaren met gecertificeerde kennis van zaken. Ik vind het dan ook absoluut noodzakelijk dat de geschikte mensen in die hoedanigheid officieel worden erkend volgens algemeen aanvaarde criteria.</p>
      <p sl="el">Ik neem aan dat douaneagenten de nodige waarborgen op het vlak van kennis en ervaring bieden voor het uitvoeren van douanewerkzaamheden en daarom moeten zij worden beschouwd als erkende douanevertegenwoordigers. We mogen niet vergeten dat zij in de meeste lidstaten actief zijn als beroepstak en belangrijk werk leveren in het voordeel van alle marktdeelnemers, vooral van het midden- en kleinbedrijf, dat met zijn activiteit van levensbelang is voor de economische groei in Europa.</p>
      <p sl="el">Tot slot wil ik benadrukken dat de modernisering van het douanewetboek in geen geval mag worden gezien als een deregulering van de arbeidsmarkt voor serieuze beroepsbeoefenaren die steeds hun efficiëntie hebben bewezen.</p>
    </intervention>
    <intervention id="1-157" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, het douanesysteem van de Europese Unie zou twee belangrijke doelen moeten dienen. Ten eerste, de bescherming van de economische en financiële belangen van de Gemeenschap; en ten tweede de vereenvoudiging van de legale handel en een snellere afhandeling en vereenvoudiging van douaneprocedures.</p>
      <p sl="pl">Helaas zijn deze doelstellingen, ondanks het bestaan van het programma Douane 2007 en de bijna 150 miljoen euro die hiervoor uitgetrokken zijn, niet ten volle verwezenlijkt. Ik hoef u alleen maar te herinneren aan de negatieve invloed van de grootschalige smokkel van alcohol, tabak, en de laatste tijd ook vloeibare brandstoffen, op de interne markt. De schaal waarop deze smokkel plaatsvindt verstoort niet alleen de werking van de interne markt, maar ook loopt de Unie voor honderden miljoenen aan douanerechten mis.</p>
      <p sl="pl">Dit heeft ook gevolgen voor de levensmiddelensector. Op deze markt worden er heel vaak producten aangeboden voor een prijs die een stuk onder de kostprijs ligt, wat een indicatie is dat er geen douanerechten zijn betaald. Dit hebben we onlangs nog meegemaakt in Polen op de pluimveemarkt en de afgelopen twee jaar was er eenzelfde probleem met bevroren aardbeien uit China.</p>
      <p sl="pl">Met andere woorden, de tweede doelstelling van het douanesysteem namelijk de vereenvoudiging van de handel, wordt niet gehaald. Dit kan met name worden vastgesteld aan de oostgrenzen van de Europese Unie, met Rusland, Wit-Rusland en Oekraïne. Ellenlange procedures, kilometerslange rijen auto’s en corruptie hebben allemaal een demotiverend effect op een ondernemer die zijn producten wil exporteren uit de Unie.</p>
      <p sl="pl">Ik hoop heel erg dat het bedrag van 323 miljoen euro dat is uitgetrokken voor de verwezenlijking van het programma Douane 2013 een reële verbetering teweeg brengt.</p>
    </intervention>
    <intervention id="1-158" speaker_id="photo_generic" name="László Kovács" is_mep="True" mode="spoken">
      <p sl="en">lid van de Commissie. – Mijnheer de Voorzitter, allereerst wil ik de afgevaardigden bedanken voor hun waardevolle bijdragen aan het debat en voor hun positieve reactie op de voorstellen van de Commissie.</p>
      <p sl="en">De Commissie heeft de 58 amendementen van het Parlement op het gemoderniseerde douanewetboek zorgvuldig bestudeerd en vindt de meeste, 32 in getal, aanvaardbaar. Negen amendementen worden in beginsel of gedeeltelijk aanvaardbaar geacht en slechts 17 onaanvaardbaar.</p>
      <p sl="en">Ik wil erop wijzen dat de amendementen die de Commissie als onaanvaardbaar beschouwt, betrekking hebben op de belangrijke kwesties die ik al eerder heb aangeroerd en waarover vaak in Parlement en Raad wordt gedebatteerd.</p>
      <p sl="en">Ik herhaal nog eens dat wat betreft de vertegenwoordiging bij de douane (de amendementen 14, 19 en 57) de Commissie bij haar standpunt blijft dat de vergunningverlening aan professionele douaneagenten buiten de werkingssfeer van het douanewetboek valt. De Commissie erkent beslist de rol die douaneagenten in de handel spelen. Net als elke andere marktdeelnemer moeten deze agenten het recht hebben om hun beroep in een andere lidstaat uit te oefenen en bewezen vakbekwaamheid dient in de andere lidstaten te worden erkend. Dit is een basiskenmerk van de interne markt en van fundamenteel belang in een elektronische omgeving.</p>
      <p sl="en">De Commissie werkt actief samen met beroepsorganisaties als CLECAT en CONFIAD, luistert naar hun vragen en probeert daarvoor een bevredigende oplossing te vinden. De voorgestelde wijziging verschaft de gehele bedrijfstak aanzienlijke voordelen, zoals meer concurrentie tussen verleners van douanediensten, en biedt douanevertegenwoordigers nieuwe en ruimere mogelijkheden om buiten de nationale grenzen zaken te doen.</p>
      <p sl="en">Op het punt van de comitologie zijn onze juridische diensten volgens mij tot conclusies gekomen die niet al te ver uit elkaar liggen. Er zijn inderdaad enkele artikelen waarop de Commissie de regelgevingsprocedure met toetsing niet van toepassing vindt, maar in de meeste gevallen komen de analyses van onze instellingen met elkaar overeen.</p>
      <p sl="en">Ik wil graag uitleggen waarom de Commissie aan bepaalde amendementen geen steun kan geven. In de eerste plaats noem ik amendement 21, waarin wordt voorgesteld om in artikel 22, lid 1 de woorden “bestuurlijke en strafrechtelijke” te schrappen. Alle lidstaten leggen in douanezaken strafrechtelijke sancties op en treffen maatregelen van bestuurlijke aard, die bedoeld zijn om niet-naleving van de douanevoorschriften te bestraffen. Overigens worden deze maatregelen niet altijd als bestuurlijke sancties omschreven. Bij ernstig misbruik, bijvoorbeeld, worden er vergunningen ingetrokken of opgeschort. Zulke bestuurlijke maatregelen spelen een essentiële rol in de uniforme en evenredige toepassing van de douanewetgeving. Daarom moet in artikel 22, lid 1 uitdrukkelijk melding worden gemaakt van zowel bestuurlijke als strafrechtelijke behandeling van inbreuken.</p>
      <p sl="en">De Commissie is het niet eens met de amendementen 23 en 25 over vergoedingen. De Commissie wil de hantering van vergoedingen zo veel mogelijk beperken; vooral elektronisch aangifte doen mag geen geld kosten. We vinden het daarentegen onjuist geen vergoeding te vragen wanneer douanepersoneel verzocht wordt buiten de normale kantooruren aanwezig te zijn. Wij zijn van mening dat vergoedingen slechts legitiem zijn wanneer de douane een dienst verleent die buiten haar normale takenpakket valt.</p>
      <p sl="en">Verder noem ik de amendementen 30, 40 en 41 over de verlening van voordelen aan spoorwegmaatschappijen. De Commissie kan deze amendementen niet aanvaarden, omdat zij haaks staan op onze pogingen voor alle vervoersondernemers (wegverkeer, binnenvaart of luchtvervoer) gelijke concurrentievoorwaarden te scheppen. Waarschijnlijk zijn de oorspronkelijke voorstellen niet goed begrepen en ik vertrouw erop dat na een verdere toelichting niemand er meer aan twijfelt dat deze voorstellen goed gefundeerd en rechtvaardig zijn.</p>
      <p sl="en">Kortom, ik kan u verzekeren dat deze kwesties met spoed en grondig zullen worden aangepakt. Gezien de openheid en samenwerking die het overleg in Parlement en Raad tot op heden kenmerken, rekent de Commissie erop dat er praktische en passende oplossingen zullen worden gevonden zodat het gemoderniseerde douanewetboek volgens planning in 2009 in werking kan treden.</p>
      <p sl="en">Wat betreft het voorstel voor het programma Douane-2013 staat de Commissie volledig achter alle amendementen die het Parlement heeft ingediend. Hopelijk zal het verslag van mevrouw Fourtou morgen met grote meerderheid worden aangenomen.</p>
      <p sl="en">Tot slot wil ik nogmaals zeggen dat de Raad beslist onder de indruk zal zijn van de krachtige steun van het Europees Parlement voor het voorstel e-douane , met als gevolg dat het versneld zal worden goedgekeurd.</p>
    </intervention>
    <intervention id="1-159" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem16" title="16. Letselpreventie en bevordering van veiligheid (debat)">
    <intervention id="1-161" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0398/2006) van Kathy Sinnott, namens de Commissie milieubeheer, volksgezondheid en voedselveiligheid, over het voorstel voor een aanbeveling van de Raad over letselpreventie en bevordering van veiligheid (COM(2006) 0329 C6-0238/2006 2006/0106(CNS)).</p>
    </intervention>
    <intervention id="1-162" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie. – Mijnheer de Voorzitter, allereerst wil ik de leden van de betreffende commissies bedanken voor het feit dat zij zo hard hebben gewerkt aan een reactie op het voorstel van de Commissie voor een aanbeveling van de Raad over letselpreventie en bevordering van veiligheid. Daarbij wil ik in het bijzonder de prestatie noemen die mevrouw Sinnott in verband met dit belangrijke initiatief heeft geleverd. Tevens wil ik mijn dank betuigen aan het Oostenrijkse voorzitterschap, dat tijdens zijn ambtstermijn een conferentie over dit vraagstuk heeft belegd.</p>
      <p sl="en">De Commissie begon op grond van het EU-programma inzake letselpreventie acties op dat gebied te ondersteunen en heeft haar bijstand op basis van het huidige programma voor volksgezondheid gecontinueerd. Zoals u weet, vormen letsels na hart- en vaatziekten, kanker en ziekten van de ademhalingsorganen de vierde belangrijkste doodsoorzaak in de lidstaten. Elk jaar overlijden ongeveer 235 000 burgers door een ongeval of geweldsmisdrijf. Meer dan 50 miljoen burgers worden medisch behandeld wegens letsels en van hen komen er 6,8 miljoen in het ziekenhuis terecht. Letsel, al dan niet opzettelijk toegebracht, is vermoedelijk de hoofdoorzaak van langdurige beperkingen bij jongeren en leidt tot een enorm verlies van levensjaren in goede gezondheid. Bij personen boven 65 jaar zijn ongevallen en letsels er eveneens een belangrijke oorzaak van dat mensen overlijden of gehandicapt raken en vaak treedt er een fatale verslechtering in de gezondheid op.</p>
      <p sl="en">In het verleden is minder aandacht besteed aan ongevallen thuis, bij vrijetijdsbesteding en sport en aan ongevallen onder kwetsbare bevolkingsgroepen als kinderen, adolescenten en ouderen. Uit onderzoek blijkt dat meer dan 50 procent van de ernstige ongevallen te voorkomen zijn en dat beperking met een kwart in de komende tien jaar een realistisch streefdoel is. Maar uiteraard is het van het allergrootste belang dat we betrouwbare informatie over letsels in Europa hebben, zodat we maatregelen kunnen nemen. Letselinformatie is eveneens essentieel voor de beoordeling van de resultaten van al onze inspanningen en acties.</p>
      <p sl="en">De Commissie heeft in haar mededeling “Actie voor een veiliger Europa” een gemeenschappelijk actieplan over letselpreventie en bevordering van veiligheid uiteengezet. De lidstaten worden aangemoedigd soortgelijke nationale plannen voor letselpreventie op te stellen. Dergelijke plannen moeten dienen als een kader waarbinnen maatregelen worden getroffen die de betrokkenheid van relevante partners en belanghebbenden vereisen. De verantwoordelijkheden van de instellingen moet in die plannen worden vastgelegd en zij dienen gebaseerd te zijn op goede praktijken en de bevordering van veiligheid.</p>
      <p sl="en">De aanbeveling van de Raad over letselpreventie en bevordering van veiligheid is een eerste stap om de inspanningen van de Commissie en de lidstaten in verband met de acties voor een veiliger Europa te bundelen, zodat letsel voor individuen en de samenleving een minder grote last wordt. Door deze gezamenlijke aanpak leren we van elkaars ervaringen en kunnen we sneller en effectiever resultaat boeken. Wij hopen en verwachten dat de situatie in de lidstaten met betrekking tot ongevallen en letsels de komende jaren aanzienlijk zal verbeteren.</p>
      <p sl="en">Ik wil de rapporteur en de commissie nogmaals bedanken en ik zie uit naar een zeer interessant debat.</p>
    </intervention>
    <intervention id="1-163" speaker_id="28119" name="Kathy Sinnott" is_mep="True" mode="spoken" role="rapporteur">
      <p sl="en">Mijnheer de Voorzitter, in een mum van tijd kan iemands leven door letsel voorbij zijn of ingrijpend worden veranderd. Letsel kan het gevolg zijn van een ongeval en kan door anderen of eigenhandig worden toegebracht. Letsels veroorzaken elk jaar de dood van een kwart miljoen mensen en leiden tot 65 miljoen medische behandelingen. Bij een zo wijdverbreid, ernstig en te voorkomen fenomeen als letsel is het een uitdaging om levens te redden en de gezondheid van mensen te beschermen. Om die reden voelde ik me zowel uitgedaagd als bevoorrecht om aan dit verslag te werken.</p>
      <p sl="en">In dit verslag, dat zich vooral richt op de verzameling van letselgegevens, heb ik geadviseerd gegevens van betere kwaliteit te genereren om de veiligheid te bevorderen en letsel te voorkomen. Uit het oogpunt van preventie heeft het geen nut om te weten hoeveel mensen er in het wegverkeer zijn omgekomen. We moeten weten waarom de dodelijke ongevallen plaatsvonden. Lag het aan de conditie van het voertuig of aan het type voertuig? Was de chauffeur, een passagier of iemand die langs de weg liep, het slachtoffer? Speelden drank, snelheid of slechte weersomstandigheden een rol? Wat was de conditie van het wegdek? Bij elke vorm van letsel moeten we ons dit soort vragen stellen, willen we levens redden. Het is onmogelijk elk letsel nauwkeurig te onderzoeken, maar we moeten wel een systeem van gegevensverzameling tot stand brengen waarmee zorgvuldiger kan worden nagegaan welke factoren bepalend zijn voor alle letsels die de dood of ernstige handicaps tot gevolg hebben. Dan kan er in de toekomst effectiever aan preventie worden gedaan.</p>
      <p sl="en">Dit is de aanpak die ik in het verslag verdedig, en de Commissie milieubeheer, volksgezondheid en voedselveiligheid staat daar volledig achter. Het lijkt moeilijk zulke informatie te vergaren, maar in werkelijkheid zijn veel gegevens al beschikbaar: verzekeringsmaatschappijen bezitten uitgebreide gegevens over ongevallen en de politie heeft gegevens over door anderen of eigenhandig toegebracht letsel. We moeten inventariseren wie deskundig op het gebied van letselrapportage zijn en met hen samenwerken om de informatie te verkrijgen waarmee daadwerkelijk letsels kunnen worden voorkomen en de veiligheid kan worden bevorderd.</p>
      <p sl="en">In het document van de Commissie krijgt het monitoringsysteem voor letsels en veiligheid een plek binnen alle toekomstige gezondheidsprogramma’s. Dat maakt financiering van het systeem mogelijk, ongeacht of de werking ervan doeltreffend of heilzaam is. Volgens ons is een deugdelijk initiatief ter voorkoming van letsel en ter bevordering van veiligheid zo belangrijk dat het binnen de gezondheidsprogramma’s een zelfstandige status moet krijgen. Daarover moeten we uitvoeriger nadenken wanneer we naar de gezondheidsprogramma’s zelf kijken. Dat betekent dat deze specifieke aanbeveling nog niet aan de gezondheidsprogramma’s gekoppeld behoort te worden, maar los van die programma’s dient te worden bestudeerd. Daarom heeft de Commissie milieubeheer, volksgezondheid en voedselveiligheid alle verwijzingen naar gezondheidsprogramma’s in het document geschrapt.</p>
      <p sl="en">De Commissie heeft zeven prioriteiten vastgesteld waaraan wij letsel en veiligheid op het werk hebben toegevoegd. Tevens hebben we de aandacht gericht op het huiselijk geweld tegen vrouwen en kinderen. Ik zou graag één wijziging willen doorvoeren, namelijk de schrapping van amendement 4, waarover we morgen apart zullen stemmen. Daarin staat: “Huiselijk geweld tegen vrouwen is de belangrijkste oorzaak van overlijden en invaliditeit onder vrouwen tussen de 16 en 44 jaar.” Huiselijk geweld tegen vrouwen en kinderen is beslist een misdrijf en ik sta vierkant achter amendementen waarin die gedachte duidelijk naar voren komt. Een aanbeveling over het verkrijgen van gegevens van hogere kwaliteit mag zelf echter geen onnauwkeurigheden bevatten. Wat in dit amendement over de hoofdoorzaak van overlijden staat, klopt niet. In oktober nog werd in een publicatie van Eurostat gemeld dat vervoersongevallen en zelfmoord de voornaamste doodsoorzaken waren onder vrouwen in die leeftijdscategorie.</p>
      <p sl="en">Omdat we de monitoring van letsel completer willen maken, noemen we het opzoeken van risicosituaties, drugs en alcohol, genderaspecten, de sociale omstandigheden en de omgeving als factoren die een rol spelen. Ook wordt de nadruk gelegd op zelfbeschadiging, een fenomeen dat steeds vaker voorkomt. Tevens hebben we de lijst van groepen met een hoog risico uitgebreid met jongeren, ouderen, gehandicapten en vrouwen. Deze lijst is niet volledig.</p>
      <p sl="en">Ik steun de amendementen over verwondingen door naalden en over letsel dat werkers in de gezondheidszorg oplopen. We kennen de oplossing daarvoor. Deze letsels zijn gemakkelijk te voorkomen en daarom totaal onacceptabel.</p>
      <p sl="en">Het is duidelijk dat letsels zwaar op de economie drukken. Wat mij betreft gaat het echter in de eerste plaats om de mensen die letsel hebben opgelopen, en hun familie. Volgens mij hebben letselpreventie en bevordering van veiligheid in de kern te maken met hoeveel waarde wij aan de mens als persoon hechten. Een meesterwerk uit de renaissance behandel je met veel meer zorg dan een poster uit een tijdschrift. De mens en zijn intrinsieke waarde dienen weer in het middelpunt komen te staan.</p>
      <p sl="en">Letsels kunnen nooit volledig worden uitgebannen, maar als we beter begrijpen hoe ze optreden, kunnen we veiliger producten en handelwijzen aanreiken en de hoeveelheid letselgevallen beperken. Het aantal letsels zal echter pas drastisch worden teruggebracht wanneer mensen gaan beseffen dat elk persoon waardevol is en dat zelfs het overlijden of de invaliditeit van één enkel individu een groot verlies voor ons allemaal betekent. Wanneer we dat begrijpen, zullen we anderen en onszelf behandelen als het meesterwerk dat we zijn, en zullen we erkennen dat we verantwoordelijk zijn voor elkaars veiligheid. Dat is de gedachte achter amendement 21 en daarom zeg ik met nadruk tegen de Commissie dat letsel zo veel meer tragische consequenties heeft dan alleen op het economische vlak.</p>
    </intervention>
    <intervention id="1-164" speaker_id="2182" name="Antonios Trakatellis" is_mep="True" mode="spoken">
      <p sl="el">namens de PPE-DE-Fractie . – Mijnheer de Voorzitter, ongeveer acht jaar geleden had ik de eer rapporteur te zijn voor het programma ter voorkoming van letsels tijdens de vrijetijdsbesteding en ik was toen echt onder de indruk van het enorme aantal van dergelijke verwondingen, wat bewees dat we met een enorm probleem zitten.</p>
      <p sl="el">Ik wil zeggen dat het verslag van collega Sinnott erg goed is; ik heb daaraan bijgedragen met mijn eigen amendementen, zodat een toekomstig Gemeenschapsmechanisme, een letselregistratiesysteem, kan meewerken aan het ontwikkelen van nationaal preventiebeleid. De stelselmatige vergaring van gegevens zal namelijk ook de oorzaken van ongevallen aan het licht brengen, die we de letseldeterminanten noemen. Ik vind dat de primaire oorzaken – die de rapporteur vermeldt – uitsluitend moeten worden gekoppeld aan de efficiëntie van de letselpreventie. We zouden ons zelfs specifiek moeten concentreren op het probleem van ouderen, die het grootste deel van de slachtoffers vormen, en op letsels die het gevolg zijn van geweld tegen vrouwen, dat zijn er nogal wat volgens mij, en natuurlijk verkeersongevallen, sportongevallen en ongevallen die worden veroorzaakt door producten en diensten.</p>
      <p sl="el">Om de efficiëntie te verbeteren en de kosten te verminderen vind ik het noodzakelijk dat de bestaande programma’s en infrastructuur (gegevensbanken enz.) worden geïntegreerd, want de Commissie heeft al programma’s voor dit onderwerp. Er zijn dus al gegevens waarmee zij rekening moet houden bij het voorbereiden van haar voorstel voor het Parlement. Dit mechanisme zal gegevens verzamelen die worden verstrekt door de lidstaten op basis van hun nationale letselmonitoringsystemen, met gemakkelijke toegang tot informatie en goede praktijken als resultaat.</p>
      <p sl="el">Collega’s, ik besluit met de opmerking dat de duizenden doden en de financiële aderlating die het gevolg zijn van letsels een open wonde vormen in de Europese samenlevingen. Die geneest niet gemakkelijk, maar we kunnen in de toekomst een Gemeenschapsmechanisme creëren voor het vergaren van gegevens dat ons zal helpen deze letsels op efficiënte wijze te voorkomen.</p>
    </intervention>
    <intervention id="1-165" speaker_id="28310" name="Edite Estrela" is_mep="True" mode="spoken">
      <p sl="pt">namens de PSE-Fractie . – Mijnheer de voorzitter, beste collega’s, de cijfers wijzen uit dat het noodzakelijk is de burgers te waarschuwen voor de gevolgen van risicogedrag. Hoeveel verkeersongelukken hebben niet als oorzaak het gebruik van alcohol of drugs? Hoeveel ernstig letsel lopen kinderen niet op door onoplettendheid van volwassenen? Daarbij denk ik bijvoorbeeld aan het inslikken van toxische producten als schoonmaakmiddelen en medicijnen. Jaarlijks overlijden 235 000 Europese burgers door letsel dat ze hebben opgelopen bij ongevallen of geweld. Dat betekent dat er dagelijks alleen al in de Europese Unie meer dan zeshonderd dodelijk slachtoffers vallen. Dat zijn schrikwekkende cijfers, niet alleen vanwege al het lijden en de persoonlijke drama’s die erachter schuilgaan, maar ook vanwege de kosten op sociaal gebied en voor de begroting.</p>
      <p sl="pt">Het is een feit dat ongevallen en letsel enorme kosten veroorzaken op menselijk vlak. Vroegtijdige dood, jarenlange invaliditeit, hoge kosten voor de gezondheidszorg en schade voor de samenleving als gevolg van productiviteitsverlies zijn er het gevolg van. Letsel kan trouwens voorkomen worden. Daarvoor dienen we er een gezondere leefstijl op na te houden en te zorgen voor veiliger levensomstandigheden. Het is beter te voorkomen dan te genezen.</p>
      <p sl="pt">De kans op letsel is niet gelijk verdeeld over alle lidstaten en sociale klassen. De risicofactoren worden mede bepaald door de inrichting van de huiselijke omgeving en de werkomgeving. Ook leeftijd en geslacht kunnen niet buiten beschouwing blijven. Daarom heb ik een amendement ingediend om op alle gebieden rekening te houden met het genderperspectief, met inbegrip van het gezondheidszorgbeleid. Om dat doel te bereiken dienen er kwantitatieve genderstudies te worden uitgevoerd en middelen beschikbaar te worden gesteld. De budgettering van die middelen dient geslachtsspecifiek te zijn, want zoals gezegd is huiselijk geweld – het geweld tegen vrouwen – ook een belangrijke oorzaak van letsel. Dat letsel heeft natuurlijk ernstige gevolgen voor de vrouwen, maar daarnaast ook voor de samenleving in haar geheel.</p>
    </intervention>
    <intervention id="1-166" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, commissaris, in de eerste plaats wil ik mevrouw Sinnott feliciteren met haar uitstekende verslag, dat onze volledige steun verdient. Het onderwerp van deze ontwerpwetgevingsresolutie is beslist uitermate belangrijk, aangezien het hier gaat om de vroegtijdige dood van meer dan 200 000 EU-burgers en de verwonding van verscheidene miljoenen individuen in de 25 lidstaten. Sommige van deze letsels zijn afschuwelijk en duizenden mensen raken voor het leven verminkt of zwaar gehandicapt.</p>
      <p sl="en">De twee belangrijkste aandachtspunten in verband met de preventie van ongevallenletsel zijn: de vaststelling en beoordeling van risicofactoren en het op de juiste wijze bekendmaken en uitvoeren van veiligheidsmaatregelen. Mevrouw Sinnott merkt terecht op dat er in het verslag van de Raad niet alleen aandacht moet worden besteed aan het vergaren van informatie over letsels via een monitoringsysteem, maar dat er ook meer nadruk moet worden gelegd op de bevordering van veiligheid en de bewustmaking van het grote publiek wat de risico’s betreft. Van de talrijke ernstige risicofactoren die het leven van mensen bedreigen, wil ik me nu op één concentreren, namelijk alcohol en veiligheid op de weg.</p>
      <p sl="en">Op dit gebied is er nog veel te doen als het gaat om preventie. Het gebruik van alcohol door bestuurders van voertuigen is uiterst gevaarlijk, vooral omdat alcohol onze hogere hersenfunctie aantast, wat resulteert in verminderde zintuiglijke waarneming, trage reflexen, verstoring van de spiercoördinatie en een slechte inschatting van gevaar. Hierdoor is alcohol door de jaren heen verantwoordelijk voor de dood van miljoenen weggebruikers wereldwijd. Uit onwetendheid, of vermoedelijk eerder door de zeer sterke lobby van de alcoholindustrie, beseffen we echter onvoldoende dat er veel drastischer maatregelen getroffen moeten worden tegen het rijden onder invloed van drank. In plaats daarvan doet men ons geloven dat de inname van alcohol beneden bepaalde grenzen veilig is. In de meeste EU-landen is die grens vastgesteld op 50 mg alcohol per 100 ml bloed.</p>
      <p sl="en">Volgens mij is dat totaal onjuist. Er bestaat geen veilige grens voor rijden met alcohol op. Elke alcoholinname, hoe klein ook, tast de hersenactiviteit in zekere mate aan. Een bestuurder met een alcoholgehalte van 20, 30 of 40 mg/100 ml in het bloed mag volgens de wet autorijden. Hij of zij loopt echter een veel groter risico om bij een ongeval betrokken te raken dan personen die helemaal geen alcohol in hun bloed hebben.</p>
      <p sl="en">Ons openbaar onderwijs en onze rechtsstelsels verschaffen onze bestuurders ten onrechte een gevoel van veiligheid. Zij denken dat hen op de weg niets kan overkomen zolang ze niet buitensporig drinken. Dit is gruwelijk onjuist en we moeten verandering in deze situatie brengen door te helpen een totaal alcoholverbod voor bestuurders van voertuigen in te stellen. Alleen dan bestaat de kans dat we het aantal doden in het verkeer als gevolg van alcoholgebruik sterk kunnen terugdringen. Maar – en helaas is er altijd een “maar” in de politiek – hoe velen van ons zijn bereid en in staat te strijden voor een wettelijk alcoholverbod voor bestuurders en hoe velen van ons zullen politiek gezien overleven als zij rechtstreeks met de alcoholgerelateerde bedrijfstakken in conflict raken door een totale drooglegging van bestuurders te ondersteunen?</p>
      <p sl="en">Kortom, er is deze kerst één belangrijke boodschap voor onze bevolking als het gaat om letselpreventie: alcohol is een moordenaar op de weg, in grote en kleine hoeveelheden, en de enige manier om veilig te rijden is zonder een druppel alcohol op.</p>
    </intervention>
    <intervention id="1-167" speaker_id="28196" name="Irena Belohorská" is_mep="True" mode="spoken">
      <p sl="sk">Ik sluit mij aan bij degenen die de aanbevelingen van de Raad steunen. Ik wil verder de rapporteur bedanken voor het opstellen van het verslag van het Europees Parlement over dit onderwerp.</p>
      <p sl="sk">De reden die ten grondslag ligt aan de opstelling van dit verslag is hier vanavond al diverse malen genoemd. Elke dag overlijden er zeshonderd mensen ten gevolge van ongevallen en letsel, wat neerkomt op een kwart miljoen mensen per jaar. Enerzijds komen in deze getallen het verdriet en verlies van de nabestaanden tot uitdrukking, maar aan de andere kant mogen we niet vergeten dat ongevallen en geweld op sociaal en economisch vlak tevens een grote kostenpost vormen voor de overheid.</p>
      <p sl="sk">In veel lidstaten zijn ziekenhuizen verplicht overdreven nauwgezet de doeltreffendheid van behandelingen van bijvoorbeeld kankerpatiënten te beoordelen. Hoewel de behandeling van slachtoffers van ongevallen en geweld eveneens aanzienlijke uitgaven vergt, is hun situatie te voorkomen. Elk jaar worden er 7 miljoen mensen in de Europese Unie opgenomen in ziekenhuizen en hebben wel 65 miljoen mensen medische zorg nodig. Uit deze statistieken spreekt het enorme leed van alle betrokkenen.</p>
      <p sl="sk">Ik ben dan ook van mening dat het voorstel voor gemeenschappelijke procedures van EU-lidstaten ter vermindering van het aantal ongevallen en geweld buitengewoon doeltreffend is. Accurate statistieken waarin de verschillen tussen lidstaten tot uitdrukking komen, zullen ons helpen bij het vaststellen van nauwkeuriger preventiemethoden. Als bekend is dat mensen van 65 jaar en ouder 16 procent van de EU-bevolking vormen terwijl zij 40procent van de dodelijke ongevallen voor hun rekening nemen, moeten we een reeks voorlichtingscampagnes starten of beschermingsprogramma's invoeren die gericht zijn op mensen die tot die specifieke leeftijdscategorie behoren. Ook jongeren zijn een belangrijke groep waarop we ons moeten richten wat betreft de preventie van ongevallen en geweld. Sportblessures ontstaan heel vaak onder het toeziend oog van coaches en in de vrije tijd. We moeten eerbied hebben voor onze gezondheid en die van anderen. Samen moeten we ons verzetten tegen het geweld waaraan we dagelijks worden blootgesteld via tv-programma's, films en games, waarin deze onwenselijke gedragsvormen vaak worden aangemoedigd.</p>
    </intervention>
    <intervention id="1-168" speaker_id="1930" name="Horst Schnellhardt" is_mep="True" mode="spoken">
      <p sl="de">Mijnheer de Voorzitter, dames en heren, mijnheer de commissaris, de Commissie probeert om het hoge aantal ongevallen en gewonden te reduceren, en de situatie in de lidstaten significant te verbeteren. Dat is natuurlijk een goede zaak, en de rapporteur heeft daarover ook heel wat gezegd. Maar geloven we nu echt dat we met deze maatregelen het aantal ongevallen in de lidstaten kunnen verlagen? Ik denk dat het tegendeel zal gebeuren. Ik denk dat deze maatregelen in de lidstaten zullen worden betaald met geld dat beter had kunnen worden gebruikt.</p>
      <p sl="de">Ik zou een opmerking willen maken over de kosten die telkens weer worden genoemd. Natuurlijk maak ik me zorgen over het aantal gewonden. Vandaag heb ik gelezen hoe sterk de kosten voor de gezondheidszorg dankzij REACH zullen dalen. Die cijfers kloppen natuurlijk wel, maar we zullen ze niet bereiken. Wat we met dit document bereiken is bureaucratie, hoewel we allemaal verzekeren dat we daar tegen zijn, en dat we die willen verminderen. De lidstaten van de Europese Unie hebben de nodige instrumenten toch al? Ze produceren statistieken, ze nemen de nodige maatregelen, ze kennen de situatie ter plaatse veel beter dan wij in Brussel of Straatsburg. Wie denkt dat wij met onze statistieken de lidstaten iets nieuws kunnen vertellen, die heeft het bij het verkeerde eind, die zit ernaast. Laten we eens kijken naar het verkeer. We kunnen het rijgedrag van automobilisten op Sicilië of in Finland toch niet van Brussel uit beïnvloeden? Dat lukt alleen maar met plaatselijke maatregelen, en daarom moet dat subsidiair worden geregeld. Het is misschien een extreem voorbeeld, maar hoe zit dat met die mensen die de vitrage ophangen, en dan van de ladder vallen en gewond raken? In sommige landen komt dat nooit voor, omdat de mensen daar geen vitrage hebben. Hoe wil je de cijfers dan met elkaar vergelijken? Ik zou veel van zulke voorbeelden kunnen noemen. Daarom is dit volgens mij de verkeerde weg, we moeten nog eens nadenken over deze maatregelen, en ons concentreren op bilaterale maatregelen, die het aantal ongevallen werkelijk kunnen reduceren. Met dit voorstel zal ons dat niet lukken.</p>
    </intervention>
    <intervention id="1-169" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil de afgevaardigden bedanken voor een zeer interessant debat. Met de meesten van u deel ik de frustratie dat we in de Europese Unie te maken hebben met zo veel vermijdbare oorzaken van letsel, overlijden en slechte gezondheid en dat we er zo veel meer tegen zouden kunnen doen. Ik denk dat uw bijdragen een stap in de goede richting vormen en helpen tot een effectiever beleid te komen. Het Europees Parlement heeft zich consequent proactief opgesteld als het gaat om letselpreventie en uit het debat van vandaag blijkt hoeveel belang er in dit vraagstuk wordt gesteld.</p>
      <p sl="en">Voor ons en voor mij persoonlijk staat de mens absoluut centraal in het te voeren beleid. Tegenwoordig moeten we echter erkennen dat dit helaas niet voor alle besluitvormers de enige overweging is. Wanneer we dit menselijke aspect combineren met financiële en economische argumenten, kunnen we ons doel nog beter verwezenlijken. Ik zeg niet dat deze argumenten de boventoon moeten gaan voeren, maar het helpt wel ze erbij te betrekken. Letsel veroorzaakt menselijk lijden en pijn en heeft maatschappelijke gevolgen, maar vormt ook een ernstig probleem voor de economieën van de lidstaten. Daarom moeten we eveneens werken aan een oplossing van dat probleem.</p>
      <p sl="en">Wat de diverse amendementen betreft geldt dat de Commissie een groot aantal amendementen volledig kan aanvaarden, bijvoorbeeld 5, 18 en 21, en dat zij de amendementen 7, 11, 15, 16 en 17 gedeeltelijk aanvaardt. Het volledige overzicht van de standpunten van de Commissie over elk amendement wordt aan het Parlement overhandigd en ik vertrouw erop dat het in het verslag van deze vergadering wordt opgenomen .</p>
      <p sl="en">Het amendement over het schrappen van de financiële mechanismen van het programma voor volksgezondheid kunnen we niet aanvaarden, omdat er geen alternatief is, en op juridische gronden kunnen we geen amendement aanvaarden waarin ondersteuning vanuit het Cohesiefonds en de Structuurfondsen wordt bepleit. Onder de huidige omstandigheden moeten we dus vasthouden aan de financiering via het programma voor volksgezondheid.</p>
      <p sl="en">Het draait in dit voorstel natuurlijk vooral om de informatievoorziening; zonder de juiste informatie kunnen we geen beleid of streefdoelen formuleren en weten we niet of we onze doelen halen. De meeste lidstaten hebben hulp nodig, wat blijkt uit de resultaten, uit de informatie die we hebben. Deze hulp dient gebaseerd te zijn op het Verdrag en op beleidsvormen waarbij de inspanningen van de lidstaten worden aangevuld en ondersteund. Tevens moet het beleid van de lidstaten, ongeacht de inhoud ervan, worden gecoördineerd en dat is de reden dat we met dit voorstel zijn gekomen. Hier en daar is informatie aanwezig, maar we moeten deze kennis bundelen zodat we van elkaars ervaringen kunnen leren. Op die manier laten we zien dat onze Europese Unie gekenmerkt wordt door solidariteit en samenwerking en dat we van elkaar leren en elkaar helpen, zodat niet elke afzonderlijke lidstaat zich opnieuw door het leerproces heen hoeft te worstelen. Dan blijven mensenlevens gespaard en loopt de gezondheid van Europese burgers minder gevaar. Dat is de uitdaging die voor ons ligt en ik geloof dat er talrijke mogelijkheden zijn om beste praktijken uit te wisselen, informatie te verstrekken en nauw samen te werken. Dat is het doel van ons voorstel en ik wil nogmaals mevrouw Sinnott en het Parlement bedanken voor hun steun.</p>
    </intervention>
    <intervention id="1-170" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
    </intervention>
  </section>
  <section id="creitem17" title="17. Uitgaven op veterinair gebied (debat)">
    <intervention id="1-173" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0409/2006) van Ilda Figueiredo, namens de Commissie landbouw en plattelandsontwikkeling, over het voorstel voor een beschikking van de Raad tot wijziging van Beschikking 90/424/EEG betreffende bepaalde uitgaven op veterinair gebied (COM(2006) 0273 C6-0199/2006 2006/0098(CNS)).</p>
    </intervention>
    <intervention id="1-174" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie. – Mijnheer de Voorzitter, allereerst wil ik de leden van de commissies die zich hebben beziggehouden met het Commissievoorstel tot wijziging van Beschikking 90/424/EEG betreffende bepaalde uitgaven op veterinair gebied, bedanken voor het werk dat zij hebben verricht. Dit jaar heeft de Commissie ongeveer 210 miljoen euro uitgetrokken om de lidstaten te helpen programma’s voor de uitroeiing en bewaking van dierziekten uit te voeren. Dit programma speelt een centrale rol in onze strategie voor voedselveiligheid.</p>
      <p sl="en">Zoals we allemaal weten, zijn dierziekten onvoorspelbaar – er kunnen onverwachte dingen gebeuren en dat is in de praktijk ook het geval. In 2005-2006 braken in enkele lidstaten vogelgriep, blauwtong en klassieke varkenspest uit, maar het waren geen grote epidemieën en we konden deze ziekten onder controle krijgen zonder dat ze op grote schaal schade veroorzaakten.</p>
      <p sl="en">De Commissie is begonnen met een uitvoerige beoordeling van het Gemeenschapsbeleid op het gebied van diergezondheid. Onlangs is een uitgebreide evaluatie afgerond en de resultaten ervan zijn vorige maand op een conferentie in Brussel gepresenteerd. Het deed mij deugd dat verscheidene Parlementsleden aan de bijeenkomsten hebben deelgenomen of zelfs als voorzitter hebben gefungeerd.</p>
      <p sl="en">Een van de belangrijkste discussiepunten van vandaag, die grote belangstelling wekte, was de mogelijke introductie van een verzekering of een instrument ter verdeling van de kosten om te helpen de uitroeiing van dierziekten te financieren. Het betreft hier echter maatregelen voor de langere termijn waarover we nog uitvoerig met de diverse belanghebbenden moeten spreken voordat we kunnen bepalen wat de beste handelwijze is. Wel kunnen we nu al enkele belangrijke wijzigingen doorvoeren zodat de Commissie en de lidstaten de financiering op dit vlak doeltreffender kunnen beheren. Met het voorstel dat voor ons ligt, wordt beoogd dergelijke veranderingen aan te brengen en het geeft ons de tijd om ons te richten op andere langeretermijnkwesties die in de lopende beleidsbeoordeling aan de orde moeten komen.</p>
      <p sl="en">Het voorstel bevat drie hoofdonderdelen. Ten eerste stellen we meerjarige programmering van de programma's voor de uitroeiing van dierziekten voor, met een vereenvoudigde procedure die het voor de lidstaten en de Commissie gemakkelijker zal maken deze vorm van planning uit te voeren. Ten tweede stellen we voor de rechtsgrond voor het TRACES-programma, maar ook voor communicatie te versterken. Het is een interessant gegeven dat we momenteel een rechtsgrond voor communicatieactiviteiten hebben die wel betrekking heeft op dierenwelzijn maar niet op diergezondheid. Dit wordt in het voorstel gecorrigeerd. Ten derde stellen we voor de lijst van subsidiabele programma’s voor de uitroeiing van dierziekten te beperken tot programma’s die aan heldere prioriteiten voldoen. Daarbij moet wel een procedure worden vastgesteld op grond waarvan deze lijst kan worden gewijzigd als de ontwikkelingen daartoe aanleiding geven.</p>
      <p sl="en">Met de voorgestelde veranderingen kan belangrijke vooruitgang worden geboekt in de versterking en prioriteitstelling van onze strategie voor voedselveiligheid. Er worden enkele verbeteringen geïntroduceerd waarmee ook de efficiëntie zal worden vergroot en de bureaucratie zal worden verminderd, zowel bij de Commissie als de lidstaten. Ik ben dankbaar voor de steun van het Parlement.</p>
    </intervention>
    <intervention id="1-175" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Mijnheer de Voorzitter, mijnheer de commissaris, geachte collega’s, dit verslag, dat ik namens de Commissie landbouw en plattelandsontwikkeling presenteer, geeft een positief oordeel over het Commissievoorstel wat betreft de mogelijkheid om door de lidstaten in te dienen meerjarenprogramma’s goed te keuren en om een aantal instrumenten ter begeleiding van het communautair beleid op het vlak van de diergezondheid te actualiseren. In mijn verslag worden evenwel een aantal maatregelen in het voorstel tot wijziging van Beschikking 90/424/EEG van de Raad ontoereikend genoemd.</p>
      <p sl="pt">Daarom hebben we twaalf amendementen ingediend, waarmee we vijf belangrijke doeleinden nastreven. Ten eerste: daar we moeten vaststellen dat er weinig bekend is over de resultaten van de programma’s voor de uitroeiing, bestrijding en bewaking van bepaalde dierziekten in de diverse lidstaten, stellen we voor dat de Commissie om de vier jaar aan het Europees Parlement en de Raad verslag uitbrengt over de situatie van de diergezondheid en daarbij tevens een kosten-batenanalyse van de programma¹s in de lidstaten maakt. Daarbij dienen ook de gehanteerde criteria expliciet te worden gemaakt.</p>
      <p sl="pt">Dezelfde dierziekten worden in de diverse lidstaten, zelfs als ze aan elkaar grenzen, op verschillende wijzen aangepakt, wat negatieve gevolgen kan hebben voor de doeltreffendheid van de genomen maatregelen. Daarom stellen we ten tweede voor om acties te steunen voor de verspreiding van goede praktijken en ter stimulering van het indienen van gemeenschappelijke programma’s van twee of meer lidstaten in grensgebieden, wanneer dit belangrijk mocht blijken te zijn voor de bestrijding, bewaking en uitroeiing van besmettelijke dierziekten, met inbegrip van zoönosen.</p>
      <p sl="pt">Ten derde, in het licht van noodsituaties waarvoor plotseling zeer omvangrijke, niet geplande middelen moeten worden vrijgemaakt, dringen wij erop aan dat daarvoor altijd de desbetreffende financieringsvoorstellen worden gedaan. Voor dergelijke voorstellen dienen niet de termijnen te gelden die in deze beschikking staan, die overigens enigszins langer dienen te zijn dan de Commissie heeft bepaald. Neem de uitbraak van mond- en klauwzeer in het Verenigd Koninkrijk in 2000. Bij dat soort ziekten zijn de maatregelen des te doeltreffender naarmate ze eerder worden genomen en radicaler worden toegepast. Daarom is het noodzakelijk een minimale financiële reserve op te bouwen om deze rampzalige situaties die zich plotseling en onaangekondigd voordoen, op te vangen.</p>
      <p sl="pt">Ten vierde stellen we voor de lijst in de bijlage bij deze beschikking aan te vullen – in tegenstelling tot het Commissievoorstel, waarin de lijst wordt beperkt – en er de besmettelijke dierziekten in op te nemen waarvoor de Gemeenschap financiële steun kan verlenen. Daarom worden er in dit voorstel van de Landbouwcommissie acht ziekten aan de lijst toegevoegd, zodat de financiering van de bestrijding en de uitroeiing van die ziekten is gegarandeerd.</p>
      <p sl="pt">Het zij opgemerkt dat dit voorstel uiterst belangrijk is, daar er in meerdere landen uitroeiingsprogramma’s lopen die niet onderbroken dienen te worden. De situatie in Portugal ken ik het beste en daar bestaan bijvoorbeeld al zo’n twintig jaar uitroeiingsprogramma’s voor runderleukose, zodat de ziekte nu bijna definitief is uitgeroeid. Het afgelopen jaar zijn er slechts enkele gevallen van leukose vastgesteld en men gaat ervan uit dat over een jaar de ziekte definitief verdwenen zal zijn. Dat deze ziekte niet op de lijst staat van ziekten die voor financiering in aanmerking komen, betekent dat misschien alle moeite voor niks is geweest. Dit kan ertoe leiden dat de ziekte weer de kop opsteekt en men de controle erover verliest.</p>
      <p sl="pt">Een ander geval is de ziekte van Newcastle. Die ziekte is in Portugal endemisch bij wilde vogels en kan ieder moment worden overgebracht op niet-gevaccineerd pluimvee. De economische gevolgen van deze ziekte zouden voor de pluimveehouderij rampzalig zijn. Ook voor de ziekte van Aujeszky bestaat in Portugal een programma. De Commissie wilde deze ziekte van de lijst schrappen, waardoor deze ziekte niet zou kunnen uitgeroeid en varkens niet zouden kunnen worden uitgevoerd naar bepaalde markten. Daarnaast komen er ziekten als varkensbrucellose niet op de lijst van de Commissie voor. Die ziekte kan hetzelfde soort problemen voor de handel opleveren, daar varkensbrucellose rond de Middellandse Zee endemisch is.</p>
      <p sl="pt">Ten vijfde: de Commissie stelt tevens voor om in het kader van de vereenvoudiging van de bestaande wetgeving Beschikking 90/638/EEG in te trekken. Deze beschikking stelt de communautaire criteria vast die van toepassing zijn op maatregelen inzake de uitroeiing en bewaking van bepaalde dierziekten. Deze worden vervangen door de nieuwe technische criteria in de bijlagen bij de gewijzigde beschikking die we hier behandelen. In een later stadium wil de Commissie die criteria omzetten in standaardcriteria en standaardvereisten.</p>
      <p sl="pt">In dit verslag stellen we voor dat het Europees Parlement een nieuw advies maakt, mochten de geldende criteria gewijzigd worden.</p>
      <p sl="pt">Tot slot, mijnheer de Voorzitter, wil ik iedereen dankzeggen die meegewerkt heeft bij het opstellen van dit verslag. We hopen dat de Commissie op gepaste wijze rekening zal houden met de ingediende voorstellen, die beogen de diergezondheid te verbeteren.</p>
    </intervention>
    <intervention id="1-177" speaker_id="28115" name="Mairead McGuinness" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, ik wil de rapporteur bedanken voor het werk dat zij aan dit verslag heeft verricht, en de Commissie voor haar bijdrage van vanavond.</p>
      <p sl="en">Ik richt mij nu op de toekomst, want dat is belangrijk in verband met de beleidsbeoordeling. Wat betreft de vraagstukken die in dit verslag aan de orde komen, hebben we reeds gezegd dat we in grote lijnen achter het voorstel staan. Iedereen erkent dat dierziekten bewaakt en bestreden moeten worden, niet alleen vanwege de gevolgen voor de gezondheid van mensen, maar ook vanwege de economische consequenties in geval van een uitbraak. Laten we Ierland als voorbeeld nemen. In 2001 brak er mond-en-klauwzeer uit en het hele land werd lamgelegd. Gelukkig kregen we de epidemie onder controle, maar het laat wel zien wat er kan gebeuren als zich problemen voordoen.</p>
      <p sl="en">Voorlichting is de sleutel tot een doeltreffende controle en bewaking van ziekten en het doet mij genoegen dat er gekeken zal worden naar betere voorlichtingssystemen binnen en tussen de lidstaten.</p>
      <p sl="en">Het voorstel voor de financiering van voorlichtingsbeleid is heel positief en het meerjarenprogramma erg praktisch: de zaken worden er voor de lidstaten beslist eenvoudiger op en dat valt toe te juichen, evenals de gemeenschappelijke programma’s van twee lidstaten of grensgebieden. De tijd die lidstaten krijgen om voorstellen voor hun programma’s op het gebied van dierziekten in te dienen, wordt verlengd en dat is nodig. De lijst met ziekten wordt uitgebreid; we zijn ons ervan bewust dat in artikel 6 het bestaan van noodsituaties wordt erkend en dat is een goede zaak.</p>
      <p sl="en">Kijkend naar de toekomst wil ik de aandacht vestigen op één punt: Europa moet verder kijken dan zijn eigen grenzen en ervoor zorgen dat ons handelsbeleid geen afbreuk doet aan de volksgezondheid en de voedselveiligheid. We staan de invoer van voedsel in de EU toe en we moeten er in elk geval op toezien dat de geïmporteerde producten voldoen aan de normen die gelden voor voedsel dat binnen onze grenzen wordt vervaardigd. Bij de geringste twijfel moeten we de invoer van een product verbieden. Het is erg gemakkelijk een probleem binnen te halen, maar het wordt vervolgens heel lastig om het probleem adequaat aan te pakken. Ik ben bang dat de WTO ons tot handel zal verplichten, zonder dat voldoende aandacht wordt besteed aan de implicaties voor de gezondheid van mens en dier. Ik ben er niet van overtuigd dat onze huidige regels mijn zorgen wegnemen en ik geloof niet dat onze computersystemen ons afdoende zullen beschermen.</p>
      <p sl="en">Tot slot wil ik het volgende zeggen: in Europa hebben we op dit punt het voortouw genomen, maar het zou jammer zijn als we voor een handelsakkoord onze normen en de gezondheid van onze dieren en onze burgers zouden opofferen.</p>
    </intervention>
    <intervention id="1-178" speaker_id="1905" name="Heinz Kindermann" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, dit voorstel van de Commissie zal niets veranderen aan de voorschriften die nu gelden voor de uitroeiing, bestrijding en bewaking van bepaalde dierziekten en zoönosen. We moeten wel een aantal begeleidende instrumenten van het communautaire beleid inzake de diergezondheid actualiseren. Dat is volgens ons een goede zaak, vooral zijn we blij dat de Commissie heeft aangekondigd dat ze binnenkort een uitvoerig verslag voor wil leggen over het Europese beleid inzake de diergezondheid. Dat is dan meteen een mooi moment en een mooie kans om te spreken over verdergaande veranderingen bij de nu bestaande voorschriften, en om eventueel een nieuw juridisch kader vast te leggen.</p>
      <p sl="de">We zijn het eens met wat de Commissie heeft gezegd over de doelstellingen van het voorstel, en met de woorden van de rapporteur. We staan ook achter de voorgestelde wijzigingen op beschikking 90/424/EEG van de Raad, en achter de kritische op- en aanmerkingen van de rapporteur over de financiering van het controlesysteem voor dierenvervoer, en over het systeem voor de financiering van de schade door onverwachte ziekten, epidemieën en dierziekten die gedurende een lange periode schade veroorzaken. Voor de bestrijding van dierziekten en zoönosen is altijd veel geld nodig. Het probleem is vaak dat niet duidelijk is waar dat op de korte termijn vandaan moet komen. Het is wel een goed idee om een financiële reserve op te bouwen, wat de rapporteur heeft voorgesteld. In het geheim hopen we dat deze voorgestelde wijzigingen zullen leiden tot een betere uitvoering van de programma’s met cofinanciering voor de uitroeiing van dierziekten.</p>
    </intervention>
    <intervention id="1-179" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, mevrouw de commissaris, geachte collega’s, allereerst zou ik de rapporteur willen bedanken voor haar evenwichtige verslag. Andere sprekers voor mij, vooral dr. Kindermann, hebben al gezegd dat dit een technisch verslag is, dat een aantal dringend noodzakelijke aanpassingen regelt.</p>
      <p sl="de">In crisissituaties is flexibiliteit nog belangrijker dan anders, dan is snelle hulp dubbele hulp. De reacties en de maatregelen moeten echter weloverwogen zijn. Aan de andere kant is voorkomen beter dan genezen. De Landbouwcommissie eist al jaren dat de invoer van levende dieren uit derde landen even streng moet worden gecontroleerd als het vervoer van dieren binnen de EU.</p>
      <p sl="de">We weten allemaal dat de diergezondheid directe gevolgen heeft voor de producten die we eten, en uiteindelijk dus voor de gezondheid van onze burgers. Daarom moeten we hier bijzonder veel aandacht aan besteden, om te vermijden wat er in het verleden is gebeurd. Dat is ten koste gegaan van het vertrouwen van de consument in producten van dierlijke oorsprong, en heeft tot financiële schade geleid.</p>
    </intervention>
    <intervention id="1-180" speaker_id="28373" name="Bogdan Golik" is_mep="True" mode="spoken">
      <p sl="pl">Mijnheer de Voorzitter, als lid van het Europees Parlement, maar ook in mijn hoedanigheid van dierenarts, zou ik mijn steun willen geven aan het verslag van mevrouw Figueiredo, vooral omdat zij pleit voor het behoud van dierziekten als runderleukose en de ziekte van Aujeszky op de lijst van dierziekten die in aanmerking komen voor cofinanciering uit de middelen van de Gemeenschap. Ik zou nogmaals uw aandacht willen vestigen op het feit dat het uitroeien van dergelijke ziekten in bepaalde lidstaten van de Unie momenteel van bijzonder belang is, onder meer vanwege de intrahandel in de Gemeenschap. Een van de voorwaarden waar varkens aan moeten voldoen om in de handel gebracht te mogen worden, is dat de streek of het land van herkomst vrij moeten zijn van Aujeszky. Hetzelfde geldt voor runderen, in die zin dat die afkomstig moeten zijn uit een beslag dat ambtshalve vrij is verklaard van enzoötische runderleukose.</p>
      <p sl="pl">Gezien hun begrotingssituatie beschikken veel nieuwe lidstaten zelf niet over de benodigde financiële draagkracht om deze ziekten volledig uit te kunnen roeien. Het door de Europese Commissie gedane voorstel om de lijst van ziekten aan te passen, waardoor runderleukose en de ziekte van Aujeszky eraf gehaald zouden worden, zou kunnen resulteren in het terugschroeven of zelf het stilleggen van de bestrijdingsprogramma’s.</p>
      <p sl="pl">Met het oog op de toekomst is het eveneens van groot belang dat voor eventuele verdere wijzigingsvoorstellen in verband met de lijst, eerst de instemming van het Europees Parlement en de Raad wordt gevraagd.</p>
    </intervention>
    <intervention id="1-181" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik ben blij met de belangstelling die de afgevaardigden getoond hebben in het voorstel tot wijziging van wat wij het veterinair fonds noemen. Het doet mij deugd dat de algemene beginselen van het voorstel door het Parlement zijn aanvaard.</p>
      <p sl="en">Er zijn goede suggesties gedaan, maar veel ervan wordt al in de praktijk gebracht. Dat tijdens een crisis nooduitgaven mogelijk moeten zijn, is inderdaad van wezenlijk belang, maar een dergelijke bepaling is al opgenomen in artikel 3 van de beschikking. De Commissie financiert maatregelen om dierziekten met spoed te lijf te gaan. Gewoonlijk wordt hierbij 50 procent van de subsidiabele maatregelen medegefinancierd en in het geval van mond-en-klauwzeer is dat 60 procent.</p>
      <p sl="en">Coördinatie tussen lidstaten die programma’s indienen, is eveneens een welkome suggestie, maar ook daarin is reeds voorzien. We zullen daarmee doorgaan maar volgens ons is artikel 16 niet de juiste plek om dit te regelen. We zullen dit idee van taakgroepen en het delen van beste praktijken elders onderbrengen.</p>
      <p sl="en">De plannen voor de uitroeiing van dierziekten zijn voor iedereen beschikbaar op de website van de Commissie, maar we verstrekken het Parlement en de Raad heel graag informatie over de voortgang met betrekking tot deze plannen, die we van harte bij de lidstaten aanbevelen.</p>
      <p sl="en">In de beschikking worden de criteria beschreven waaraan de lidstaten moeten voldoen, wanneer zij uitroeiingsprogramma’s ter bestudering aan de Commissie voorleggen. Het gaat hier om technische criteria. Daarom is de procedure van het regelgevend comité geschikt om vast te stellen wat de vereiste informatie inhoudt. De lidstaten moeten zeer accuraat zijn wat betreft de informatie die zij verschaffen, en daarom is het nuttig als de Commissie aangeeft in welke vorm dat dient te gebeuren.</p>
      <p sl="en">Wat betreft de suggestie om de uiterste datum voor indiening van een financieringsaanvraag uit te stellen, sporen wij de lidstaten aan om zulke aanvragen zo vroeg mogelijk in het jaar in te dienen. Niettemin kunnen we een uiterste datum van 30 april accepteren.</p>
      <p sl="en">Wat betreft de lijst van ziekten die voor financiering in aanmerking komen, waar veel sprekers aan hebben gerefereerd, hebben we voorgesteld de lijst te verkorten en ons te richten op onze hoofdprioriteiten: ziekten die indirecte gevolgen voor de menselijke gezondheid hebben, en ziekten die tot ernstige handelsproblemen kunnen leiden. De kans bestaat dat deze prioriteiten verwateren als er ziekten aan de lijst worden toegevoegd of als de lidstaten meer mogelijkheden krijgen om programma's in te dienen. Niettemin worden vele van de genoemde ziekten en vraagstukken op verschillende wijze aangepakt en dat zal ook zo blijven. Een voorbeeld is de bestrijding met behulp van nooduitgaven (artikel 3 van de beschikking). Deze uitgaven zijn bestemd voor ziekten die zeer ernstige verliezen met zich mee kunnen brengen, zoals klassieke varkenspest, vogelgriep of mond- en klauwzeer.</p>
      <p sl="en">Momenteel staan er echter twee ziekten op de lijst waarvoor de lidstaten financiering ontvangen: de ziekte van Aujeszky en runderleukose. Ik ben bereid te bekijken op welke wijze de financiering voor deze beide ziekten de komende jaren kan worden voortgezet.</p>
      <p sl="en">Een volledig overzicht van de standpunten van de Commissie over elk van de amendementen zal aan het Parlement worden verstrekt. Ik vertrouw erop dat dit overzicht in het verslag van deze vergadering wordt opgenomen .</p>
    </intervention>
    <intervention id="1-182" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 12.30 uur plaats.</p>
    </intervention>
  </section>
  <section id="creitem18" title="18. Bananensector (debat)">
    <intervention id="1-185" speaker_id="28387" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0422/2006) van Jean-Claude Fruteau, namens de Commissie landbouw en plattelandsontwikkeling, over het voorstel voor een verordening van de Raad tot wijziging van de Verordeningen (EEG) nr. 404/93, (EG) nr. 1782/2003 en (EG) nr. 247/2006 wat de sector bananen betreft (COM(2006) 0489 C6-0339/2006 2006/0173(CNS)).</p>
    </intervention>
    <intervention id="1-186" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">lid van de Commissie. – Mijnheer de Voorzitter, allereerst wil ik de afgevaardigden bedanken voor hun inspanningen om meer vaart te zetten achter de discussie over dit voorstel over de bananensector, en in het bijzonder wil ik mijn dank betuigen aan de heer Fruteau, die binnen een zeer kort tijdsbestek een uitstekend verslag heeft afgeleverd.</p>
      <p sl="en">Ik ben ervan overtuigd dat het in ons aller belang is dat het voorstel over de bananensector voor het eind van het jaar wordt goedgekeurd, om de telers een helder kader te verschaffen waarbinnen zij in de toekomst kunnen opereren, om een stabiele begroting op te stellen (dat spreekt voor zich), maar ook om de bananenproducerende regio’s te verzekeren dat zij op de tastbare solidariteit van de Europese Unie kunnen rekenen.</p>
      <p sl="en">Bananen zijn erg belangrijk voor de sociale en economische levensvatbaarheid van onze ultraperifere gebieden. Zij bieden inkomsten aan meer dan 15 000 bedrijven en arbeidsplaatsen aan ongeveer 24 000 landbouwers. Deze regio’s hebben te maken met zeer specifieke handicaps en op grond van artikel 299 van het Verdrag wordt hun een aparte status verleend. Zij maken in alle opzichten deel uit van de Europese Unie en hebben het recht te profiteren van alle voordelen die het beleid van de Europese Unie biedt. Door de bananensector te hervormen, geven we praktisch uitdrukking aan onze belofte om binnen de Unie solidariteit te betrachten. Ik ben erg blij dat het Europees Parlement net als de Commissie vindt dat de huidige steunregeling voor bananen moet worden hervormd en dat die regeling in overeenstemming met ons gemeenschappelijk landbouwbeleid (GLB) dient te worden gebracht.</p>
      <p sl="en">Een cruciaal aandachtspunt is de onvoorspelbaarheid van de huidige begrotingsuitgaven in de bananensector. Het doet mij veel genoegen dat het Europees Parlement het eens is over de kern van het voorstel, namelijk de keuze van de POSEI-oplossing, die een behoorlijk aantal verschillende voordelen biedt. Allereerst strookt deze oplossing met de GLB-hervorming; het is een zeer flexibel instrument voor de lidstaten en de regio’s in kwestie; het verschaft de lidstaten de mogelijkheid aanvullende financiering te verstrekken; en, als laatste, maar zeker niet als minst belangrijke, het leidt tot voorspelbaarheid op het financiële vlak.</p>
      <p sl="en">Een ander belangrijk punt waarop u achter het Commissievoorstel staat, is de begroting, die gebaseerd is op de gemiddelde steun die in de periode 2000-2002 is toegekend, en er is een marginale garantie toegevoegd om rekening te houden met de veranderlijkheid van de bananenmarkt. Ook is gekeken naar de recente wijziging in de invoerregelingen en een mogelijke overeenkomst met bananenproducerende landen buiten de EU.</p>
      <p sl="en">U hebt de Commissie verzocht in 2009 een specifiek verslag over POSEI te overleggen, als de middelen van bestaan van de bananentelers zouden verslechteren door een wijziging in de externe regeling. Nu is het zo dat ons voorstel reeds voorziet in de indiening van een verslag over de gehele POSEI-regeling in 2009, dat ook betrekking heeft op de bananensector. Laten we niet vergeten dat de bananensector in sommige producerende regio’s meer dan 50 procent van de landbouwinkomsten vertegenwoordigt.</p>
      <p sl="en">Het spreekt vanzelf dat de Commissie eerder met dit verslag zal komen wanneer de middelen van bestaan in de ultraperifere gebieden verslechteren. Als het gaat om Kreta, Cyprus en de Algarve moeten we bedenken dat de bananenteelt minder dan 400 hectare en ongeveer 300 bedrijven omvat. Dat rechtvaardigt nauwelijks een uitzondering op het algemene beginsel dat landbouwers de vrijheid hebben om overeenkomstig de markt hun teelten te kiezen en om zo veel mogelijk profijt te trekken van hun productie.</p>
      <p sl="en">Ik zie uit naar de discussie met u vanavond. Ik wil u nogmaals bedanken voor uw snelle actie met betrekking tot deze kwestie.</p>
    </intervention>
    <intervention id="1-187" speaker_id="4297" name="Jean-Claude Fruteau" is_mep="True" mode="spoken" role="rapporteur">
      <p sl="fr">Mijnheer de Voorzitter, mevrouw de commissaris, beste collega’s, de Europese Unie maakt zich vandaag dus op voor een hervorming van het interne luik van de gemeenschappelijke marktordening voor de bananensector teneinde de steunregeling voor Europese telers aan te passen aan de nieuwe gemondialiseerde commerciële situatie en aan de beginselen van het nieuwe gemeenschappelijke landbouwbeleid.</p>
      <p sl="fr">Het verslag dat vandaag aan dit Huis wordt voorgelegd en dat met een overweldigende meerderheid werd goedgekeurd door de Commissie landbouw van het Parlement, behandelt deze wijziging, die ontegensprekelijk de goede kant opgaat. Voor de bananentelers in ultraperifere gebieden, die meer dan 98 procent van de Europese productie omvatten, wordt voorgesteld om een jaarlijks bedrag van bijna 280 miljoen euro over te hevelen naar de POSEI-programma’s, wat zal zorgen voor meer flexibiliteit en bijgevolg voor een betere besteding van de communautaire middelen. Op dat vlak wil ik u bedanken, mevrouw de commissaris, voor de herziening van het bedrag voor deze hervorming. Op die manier zouden we de sector beter leefbaar kunnen houden, vooral in de ultraperifere gebieden waar de banaan een essentiële sociaaleconomische rol speelt, die door geen enkel ander landbouwproduct kan vervangen worden.</p>
      <p sl="fr">Het is echter mijn taak u erop te wijzen dat de voorgestelde bedragen berekend zijn op basis van het huidige douanetarief. De onzekerheid over het wereldhandelsoverleg doet een nieuwe daling van dat tarief vermoeden. Met 176 euro per ton bevindt de bananenbranche zich reeds in een uiterst kwetsbare situatie die een bedreiging vormt voor het sociaaleconomische evenwicht in verschillende productieregio’s. Een nieuwe verlaging van het douanetarief zou het einde betekenen van de communautaire bananenteelt als het voorstel van de Commissie niet op een aantal punten wordt aangepast.</p>
      <p sl="fr">Een opening van de markt kan de structuren van de teelt dan wel extra dynamiek geven, maar enkel indien de basisbeginselen van regelgeving en gelijkheid samengaan, met name wanneer de verschillende telers respect tonen voor de communautaire regels die hen commercieel gezien op voet van gelijkheid behandelen. Het is echter glashelder dat deze gelijkheid momenteel volledig ontbreekt in de mondiale handel gezien de bestaande kloof tussen de sociale en ecologische normen van Europese landen en die van landen in Midden- en Zuid-Amerika. De oplossing van dat probleem moet een van de prioriteiten van de Europese Unie blijven. Met het oog daarop is de steun aan de Europese bananentelers een noodzaak om het evenwicht in het ontwrichte mondiale handelssysteem te herstellen. Om doeltreffend te zijn, moeten deze regulerende interne maatregelen hand in hand gaan met externe regulerende mechanismen. In dat licht dringt de Commissie landbouw aan op een versterking van de evaluatiemaatregelen zoals voorzien in het hervormingsproject. Zo kan de Commissie concrete maatregelen treffen indien de externe tariefsituatie zou verslechteren, bijvoorbeeld door het bedrag van financiële enveloppes aan de telers te verhogen.</p>
      <p sl="fr">Het voortbestaan van de Europese bananenbranche hangt eveneens af van zijn vermogen om zijn productiekosten te optimaliseren met respect voor de sociale regelgeving en voor het levenspeil van de landbouwers. Sinds de instelling van de gemeenschappelijke marktordening hebben de telersverenigingen bijgedragen tot een betere concentratie van het aanbod van Europese bananen op de markt en tot een aanzienlijke daling van inherente kosten van de bananenteelt in de Unie. Vandaag de dag zou het economisch gezien tegenstrijdig zijn om deze dynamiek af te remmen. Daarom lijkt het ons onontbeerlijk om op communautair niveau een relevant reglementair kader inzake telersverenigingen te behouden om de gedane inspanningen in de richting van versterkte productiestructuren voort te zetten. Zoals de Commissie landbouw reeds vroeg, moet deze wil bovendien omgezet worden door een verplicht lidmaatschap van een telersvereniging om te kunnen genieten van de steun voorzien in het kader van de POSEI-enveloppe, behalve wanneer de omstandigheden dat niet toelaten.</p>
      <p sl="fr">Ten slotte, en dat wordt mijn laatste opmerking, rijst de vraag over het beheer van de steun. De productiesteunregeling van de huidige gemeenschappelijke marktordening voor bananen omvat een mechanisme voor het uitkeren van tweemaandelijkse voorschotten die onmisbaar zijn voor de activiteit van deze branche zowel in de ultraperifere regio's als in de overige producerende lidstaten in de Unie. De overheveling van financiële middelen naar de POSEI-programma’s gaat echter niet gepaard met een verlenging van deze voorschotregeling. Dat brengt de overleving van de telers in gevaar, omdat ze gedwongen worden een onderhandse lening aan te gaan, terwijl de onzekerheid die het handelsmilieu van de sector kenmerkt, de banken er niet toe aanzet om langetermijnleningen toe te kennen. In die economisch onstabiele omgeving is het aan de Europese overheid om voldoende te waarborgen dat de situatie, die ontstaan is door keuzes inzake het handelsbeleid op wereldniveau, zich niet keert tegen de belangen van de zwakste telers van de Unie.</p>
    </intervention>
    <intervention id="1-188" speaker_id="1665" name="Salvador Garriga Polledo" is_mep="True" mode="spoken" role="rapporteur voor advies van de Begrotingscommissie">
      <p sl="es">Mijnheer de Voorzitter, de Begrotingscommissie heeft het advies voor dit verslag over de wijziging van de verordening van de Raad met eenparigheid van stemmen goedgekeurd en bovendien is ze het inhoudelijk volledig eens met de voorgestelde hervorming.</p>
      <p sl="es">Zoals mevrouw de commissaris zelf al heeft uitgelegd, betreft onze enige klacht dat ons weinig tijd werd gegund om het voorstel te bestuderen, aangezien we hebben moeten kiezen voor de urgentieprocedure.</p>
      <p sl="es">Hoe het ook zij, vanuit het standpunt van de Begrotingscommissie bezien is het enige wat ertoe doet, dat het voorgestelde algemene financieringsmechanisme wordt goedgekeurd en dat tegelijkertijd wordt gecontroleerd of het voorstel volledig overeenkomt met het verslag van de Europese Rekenkamer over het financieel beheer van de gemeenschappelijke marktordening in de sector bananen.</p>
      <p sl="es">Onze commissie stelt eenvoudig een amendement van generieke aard voor, dat kan dienen voor alle niet met medebeslissing tot stand gekomen programma's. Ons verzoek is derhalve dat het algemene financiële kader dat we hebben vastgesteld voor de periode 2007-2013, wordt gerespecteerd.</p>
      <p sl="es">Tegelijkertijd willen wij, om de betrokkenheid van het Parlement nog beter te doen uitkomen en om gebruik te maken van het feit dat is gekozen voor de raadplegingsprocedure, dat de steun aan bananenproducenten onderworpen wordt aan dit Parlement door middel van de jaarlijkse begrotingsprocedure.</p>
      <p sl="es">Als geheel is het echter een goed voorstel en biedt het wezenlijke steun aan alle perifere regio’s in Europa die grote moeite hebben met de concurrentie uit derde landen.</p>
    </intervention>
    <intervention id="1-189" speaker_id="31123" name="Pedro Guerreiro" is_mep="True" mode="spoken">
      <p sl="pt">rapporteur voor advies van de Commissie regionale ontwikkeling . – Mijnheer de Voorzitter, het voorstel van de Commissie voor de hervorming van de gemeenschappelijke marktordening in de sector bananen past binnen de liberalisering van de Europese landbouwsector en de onderhandelingen in de Wereldhandelsorganisatie.</p>
      <p sl="pt">De Commissie stelt voor de productiesteun te ontkoppelen en een bedrijfstoeslagregeling in te voeren. Met het oog daarop wil de Commissie de compenserende steunmaatregelen afschaffen die bijdragen tot het stabiliseren van de prijzen en die het inkomen van de producenten, zij het deels, garanderen. De POSEI-optie komt erop neer dat de huidige steun wordt ondergebracht bij de POSEI-programma’s voor bananentelers in de ultraperifere regio’s Madeira, de Azoren, Martinique, Guadeloupe en de Canarische Eilanden.</p>
      <p sl="pt">Het Commissievoorstel beoogt ook te besparen door de begrotingsuitgaven voor de GMO te stabiliseren. Als het doel is het inkomen en een billijk bestaansniveau van de bananentelers te garanderen, zien we niet in hoe deze Commissievoorstellen de huidige GMO kunnen verbeteren. Integendeel zelfs! Als rapporteur voor advies van de Commissie regionale ontwikkeling zou ik zowel het sociaaleconomisch belang van de bananensector voor de ultraperifere regio’s willen benadrukken als de bijdrage die deze sector levert aan de economische en sociale cohesie, de inkomsten en de werkgelegenheid, economische activiteiten van toeleveranciers en afnemers en de handhaving van het ecologisch en landschappelijk evenwicht die het toerisme kan bevorderen.</p>
      <p sl="pt">De amendementen van onze commissie – een aantal daarvan staan in dit verslag – beogen voornamelijk een aantal negatieve aspecten van het Commissievoorstel af te zwakken door de bescherming van de producenten zeker te stellen, in te staan voor de ontwikkeling van de sector, garanties te bieden voor de toepassing van een voorschotregeling en continuïteit te geven aan de producentenorganisaties (vooral om de afzet te bevorderen). Ook hebben onze voorstellen verplichte tussentijdse evaluaties van de effecten van de nieuwe maatregelen tot doel, waarbij rekening gehouden dient te worden met de garanties van de maatregelen voor het inkomensniveau, de werkgelegenheid en de economische situatie van de sector. Tot slot wil ik wijzen op ons voorstel om slechts een gedeeltelijke ontkoppeling van de steunregeling toe te passen.</p>
    </intervention>
    <intervention id="1-190" speaker_id="1993" name="Carmen Fraga Estévez" is_mep="True" mode="spoken">
      <p sl="es">namens de PPE-DE-Fractie. – Mijnheer de Voorzitter, namens mijn fractie wil ik de heer Fruteau gelukwensen met zijn voortreffelijk verslag en met zijn bereidheid tot consensus. Tevens wil ik mevrouw de commissaris dankzeggen voor haar hervormingsvoorstel, dat in grote lijnen zowel binnen de sector als in dit Parlement goed is ontvangen.</p>
      <p sl="es">Ik hoop dat er met deze nieuwe reglementering een einde komt aan de polemiek die is ontstaan in de Wereldhandelsorganisatie. Ik vraag daarom dat, in weerwil van recente druk uit Latijns-Amerikaanse hoek, het douanetarief van 176 euro per ton als minimum wordt verdedigd en gehandhaafd. Dat tarief is op 1 januari jongstleden in werking getreden, na de met Hongkong gesloten overeenkomst, teneinde de Europese bananensector wat meer stabiliteit te verlenen.</p>
      <p sl="es">Mevrouw de commissaris, de ultraperifere regio’s, vrijwel de enige regio’s waar de banaan van de Europese Unie wordt geproduceerd, zijn buitengewoon afhankelijk van dit product. Daarom dient met iedere wijziging van de bestaande regeling, met name de externe regeling, rekening te worden gehouden. Ik heb dan ook geen begrip voor het debat dat plaatsvindt in de Ministerraad over de voorgestelde referentieperiode en dat zich heeft vertaald in een begroting van 280 miljoen euro per jaar. Nogmaals, deze referentieperiode moet gelijk zijn aan die welke is toegepast voor de overige hervormingen van gemeenschappelijke marktordening. Niemand zou daarom begrijpen waarom een uitzondering wordt gemaakt op een tot nu toe vaste regel en evenmin waarom wordt gemarchandeerd over de begroting, wanneer 98 procent van dat bedrag juist bestemd is voor de ultraperifere regio’s.</p>
      <p sl="es">Verder wilde ik, gelet op het belang ervan, wijzen op een ander verzoek uit het verslag, namelijk het verzoek om de huidige regeling van producentenorganisaties in stand te houden, teneinde de concentratie van het communautaire aanbod te handhaven, want die behoort tot de belangrijkste successen van gemeenschappelijke marktordening. Als die verdwijnt, mevrouw de commissaris, zouden de bananentelers in de Gemeenschap alleen maar verder achteropraken bij de concurrentie uit derde landen.</p>
    </intervention>
    <intervention id="1-191" speaker_id="1337" name="Manuel Medina Ortega" is_mep="True" mode="spoken">
      <p sl="es">namens de PSE-Fractie. – Mijnheer de Voorzitter, de Commissie heeft grote moeite gedaan om de interne bananenregeling aan te passen aan de veranderende realiteit. Ik denk dat een felicitatie aan de Commissie op zijn plaats is, omdat het voortbestaan van communautaire bananenproducenten onder zeer moeilijke omstandigheden hiermee in feite is gegarandeerd.</p>
      <p sl="es">Zoals mijn collega, de heer Fruteau, rapporteur van dit verslag, heeft opgemerkt, is er nog bezorgdheid over de toekomstige mogelijkheid van een wijziging in de gemeenschappelijke marktordening in de externe bananensector.</p>
      <p sl="es">De commissaris heeft gesproken over bepaalde garanties betreffende het vervolg dat de Commissie zelf aan het onderwerp geeft, maar als afgevaardigde ben ik verplicht te wijzen op de bezorgdheid die onder ons leeft. Deze bezorgdheid komt tot uiting in bepaalde amendementen die zijn voorgesteld in het verslag-Fruteau en die naar ik hoop morgen worden aangenomen door het Parlement.</p>
      <p sl="es">Kortom mijnheer de Voorzitter, ik vind dat het Parlement dit verslag en waarschijnlijk sommige van de belangrijke amendementen morgen kan aannemen, maar het belangrijkste is – nogmaals – dat we erop kunnen rekenen dat de Commissie de bananensector ook in de toekomst blijft beschermen.</p>
    </intervention>
    <intervention id="1-192" speaker_id="24089" name="Witold Tomczak" is_mep="True" mode="spoken">
      <p sl="nl">namens de IND/DEM-Fractie . – Mijnheer de Voorzitter, de hervorming van de bananenmarkt heeft betrekking op een aantal zogeheten perifere gebieden in de Europese Unie. Deze hervorming is eigenlijk al een vaststaand feit, dit in tegenstelling tot de hervorming van de groente- en fruitmarkt. Deze laatste betreft enkele tientallen groente- en fruitsoorten en er zijn ontegenzeggelijk veel grotere economische en sociale belangen in de hele Unie mee gemoeid, maar ze wordt steeds weer uitgesteld. In de bananenteelt gaat het om ongeveer driehonderdduizend arbeidsplaatsen, in de groente- en fruitteelt gaat het in Polen alleen al om ongeveer twee miljoen banen. Op jaarbasis kost het nog geen tachtig miljoen euro om de grootste problemen op de groente- en fruitmarkt op te lossen. De begroting van de Unie zou er sowieso niet onder lijden, daar er in deze sector elk jaar weer driehonderd miljoen blijft liggen. Het prijskaartje aan de hervorming van de bananenmarkt bedraagt op jaarbasis 280 miljoen. Dit is een veel hoger bedrag, waarmee echter minder problemen worden opgelost.</p>
      <p sl="nl">Ik vraag uw aandacht voor het feit dat Polen, samen met negen andere landen, vanaf 1 mei 2004 lid is van de Europese Unie en dat deze landen het recht hebben om op gelijke voet met de andere lidstaten behandeld te worden. Dat deze landen niet op pittoreske eilanden liggen, mag geen argument zijn. Gezien het bovenstaande roept het debat over het gemeenschappelijk landbouwbeleid alleen maar gevoelens van gêne en schaamte op. Alleen ben niet ik degene die zich zou moeten schamen.</p>
    </intervention>
    <intervention id="1-193" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, beste collega’s, ik feliciteer de heer Fruteau met de kwaliteit van zijn werk. Met het Commissievoorstel, dat gewijzigd is door het verslag-Fruteau, kan ik volledig instemmen gezien de doeleinden die het nastreeft: handhaving van de communautaire bananenproductie vanwege de onmisbare bijdrage van die teelt aan de werkgelegenheid, de sociaaleconomische ontwikkeling en bescherming van het milieu in de productiegebieden, met name in de ultraperifere regio’s.</p>
      <p sl="pt">Het tweede doel is de bescherming van de inkomens van de bananentelers en de economische situatie in de bananensector. Het derde doel is de lidstaten die bananen produceren de mogelijkheid te geven op efficiëntere wijze steun te verlenen en rekening te houden met de specifieke prioriteiten van deze regio’s. Ook is er voor 2009 een speciaal verslag voorzien, mocht in de tussentijd de inkomenspositie van de telers veranderd zijn, met name ten gevolge van tariefwijzingen.</p>
      <p sl="pt">Het lijkt me niet aanvaardbaar, mevrouw de commissaris, dat een teler lid moet zijn van een producentenorganisatie om voor steun in aanmerking te kunnen komen. Ik vind het gepaster dat bevoegdheid om het lidmaatschap van een dergelijke organisatie eventueel verplicht te maken berust bij de lidstaten. Daarom stel ik voor dat hiermee rekening wordt gehouden en dat de Raad een desbetreffend besluit goedkeurt.</p>
    </intervention>
    <intervention id="1-194" speaker_id="4452" name="Sérgio Marques" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, dit voorstel voor de hervorming van de steunregeling voor bananentelers is wat betreft de landbouwaspecten een uitvloeisel van de toepassing van artikel 299, lid 2. Daarin wordt een speciale behandeling voorgeschreven van de ultraperifere regio’s, die een zeer specifieke eigen realiteit kennen.</p>
      <p sl="pt">In de ultraperifere regio’s is het belang van de bananenteelt op economisch, sociaal en, met name, milieuvlak onbetwistbaar. Daarom is het van belang deze productie in stand te houden en deze hervorming streeft dit doel na. Ik feliciteer de Commissie met de goede weg die zij heeft uitgestippeld om dat doel te bereiken: beheer van de steunbedragen door de POSEI-programma’s, meer flexibiliteit voor de lidstaten bij de verdeling van deze middelen en het einde van het isolement van de producenten ten opzichte van de markt. Voortaan zal er rekening dienen te worden gehouden met de signalen die de telers afgeven.</p>
      <p sl="pt">Tot slot wil ik opmerken dat het belangrijk is dat de Commissie de ontwikkeling van de sector van nabij volgt. Dat geldt met name voor mogelijke veranderingen in de handelsvoorwaarden die de inkomenspositie van de producenten negatief beïnvloeden. In dat geval dient de Commissie adequaat te reageren en de nodige maatregelen te treffen.</p>
    </intervention>
    <intervention id="1-195" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de door de Europese Commissie voorgestelde hervorming van de gemeenschappelijke marktordening voor bananen strookt met de filosofie achter de hervorming van het gemeenschappelijk landbouwbeleid van 2003 en met de verplichtingen die de Unie is aangegaan in het kader van de WTO-onderhandelingen. Het is echter zaak een analyse te maken van de invloed van de hervormingen op het productieniveau van bananen in de ultraperifere regio’s van de Unie.</p>
      <p sl="pl">Er bestaat een zekere gelijkenis tussen de hervorming van de bananenmarkt en de nakende hervorming van de sector zacht fruit. De regionale dimensie van de bananensector is even belangrijk als de dimensie van de markt voor zacht fruit. Hetzelfde kan gezegd worden over de omvang van de bedreiging voor de stabiliteit van de plattelandsgebieden en het inkomensniveau van de telers en hun gezinnen. Beide teelten zijn bijzonder arbeidsintensief.</p>
      <p sl="pl">Daarnaast mogen we niet vergeten dat de markt voor zacht fruit veel meer is blootgesteld aan illegale praktijken van derde landen dan de bananenmarkt. In dit geval, het zacht fruit, hebben we alleen tijdelijke anti-dumping beschermingsprocedures. Op de bananenmarkt hebben we een efficiënt geharmoniseerd tariefsysteem.</p>
      <p sl="pl">Een aantal ondersteuningsmechanismen die voor de bananenmarkt worden voorgesteld zouden ook de problemen in de sector zacht fruit kunnen oplossen en daarom zou de Europese Commissie de invoering hiervan in deze sector moeten overwegen. Ik denk hierbij met name aan de invoering van het hectaretoeslagsysteem voor de teelt van zacht fruit dat bestemd is voor de verwerkende industrie.</p>
      <p sl="pl">Laten we hopen dat de voorgestelde maatregelen een gunstige invloed hebben op de situatie van de bananentelers. We verwachten echter wel een overzicht van de daadwerkelijke kosten van deze hervorming.</p>
    </intervention>
    <intervention id="1-196" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil graag enkele opmerkingen maken over de zaken die hier vanavond aan de orde zijn gesteld.</p>
      <p sl="en">Zoals ik reeds in mijn inleidende toespraak heb gezegd, zal er uiterlijk in 2009 een verslag over de uitvoering van de POSEI-programma's worden gepresenteerd, waarmee de situatie in de bananenproducerende regio's kan worden beoordeeld. Als zich ingrijpende wijzigingen in de economische omstandigheden voordoen die van invloed zijn op de middelen van bestaan in de ultraperifere gebieden, kan de Commissie eerder met dit verslag komen.</p>
      <p sl="en">Er is iets gezegd over de situatie van de telersverenigingen. Ik wil met nadruk stellen dat de telersverenigingen niet zijn afgeschaft. Een gemeenschappelijke definitie van telersverenigingen op communautair niveau is simpelweg niet langer nodig. Veruit de meeste telers in de Gemeenschap zijn reeds lid van een telersvereniging. Daarom is het beter de lidstaten te laten beslissen of zij regels voor telersverenigingen willen opstellen. Dan kunnen zij veel specifieker rekening houden met regionale behoeften en op grond van het POSEI-programma steun verlenen. Dit is in de praktijk ook haalbaar. Regionale autoriteiten mogen hun eigen keuzes maken. Deze flexibiliteit is de beste manier om duurzame en coherente beleidsbeslissingen in de ultraperifere gebieden te waarborgen.</p>
      <p sl="en">Er waren ook enkele vragen over voorschotten. We moeten niet vergeten dat het nieuwe systeem de bananentelers enkele tastbare voordelen biedt. Zodra de POSEI-programma’s worden goedgekeurd, zullen de telers weten hoe de begroting voor de gehele periode 2007-2013 eruitziet. Dat zal hun positie versterken als zij bij een bank een lening moeten afsluiten. Tevens krijgen zij volledige duidelijkheid over de steun die reeds op 1 december is verleend. Onder het huidige systeem hebben zij slechts duidelijkheid over tussen 20 en 40 procent van de betalingen. Ik heb sterk de indruk dat de lidstaten deze wijzigingen op prijs stellen.</p>
      <p sl="en">In het algemeen kan ik met enig vertrouwen zeggen dat ons begrotingsvoorstel voor de bananenproducerende landen zeer gunstig uitpakt. Als we een andere referentieperiode dan de periode 2000-2002 hadden gekozen, zouden de resultaten slechter zijn. Daarom ben ik blij dat het Europees Parlement deze discussie niet heeft heropend.</p>
      <p sl="en">Er zijn een paar opmerkingen over de sector groenten en fruit gemaakt. Ik ben erg blij u te kunnen meedelen dat ik op 24 januari de Commissie landbouw en plattelandsontwikkeling uitleg zal geven over de nieuwe hervormingen in deze sector. Enkele van de zaken die hier vanavond zijn gesteld, zullen dan worden verduidelijkt.</p>
      <p sl="en">Wat de diverse voorstellen betreft, steunt de Commissie amendement 4 over de bijdrage van de sector bananen aan de economische en sociale samenhang en amendement 9 over het belang van verschillende kwaliteitsnormen en de koppeling met het toerisme, hoewel de formulering wellicht enigszins moet worden gewijzigd.</p>
      <p sl="en">Dan zijn er amendementen waarin verzocht wordt het POSEI-verslag op de bananensector te betrekken en een gedeeltelijke ontkoppeling van de steun in niet-ultraperifere gebieden mogelijk te maken. De Commissie is van mening dat deze amendementen duidelijk in strijd zijn met de grondgedachte achter de hervorming, en ook met de afstemming op de hervorming van het gemeenschappelijk landbouwbeleid in 2003.</p>
      <p sl="en">Ik wil u opnieuw bedanken voor al uw pogingen om meer vaart te zetten achter de discussie over de hervorming van de bananensector. Het doet mij deugd dat het Parlement het eens lijkt te zijn met de grondslag van deze hervorming en ik zie uit naar de stemming van morgen in de plenaire vergadering.</p>
    </intervention>
    <intervention id="1-197" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="1-198" speaker_id="4340" name="Margie Sudre" is_mep="True" mode="spoken">
      <p sl="fr">Bananen zijn van cruciaal belang voor de economie van vier van de zeven ultraperifere gebieden ten gevolge van de aanzienlijke Europese afzetmarkt en van de enorme behoefte aan arbeidskrachten hiervoor.</p>
      <p sl="fr">Ons Parlement moet ervoor zorgen dat de voorgestelde steun hoog genoeg vastgesteld wordt en dat er rekening wordt gehouden met mogelijke tariefwijzigingen in de context van de onderhandelingen binnen de Wereldhandelsorganisatie. Om het hoofd te bieden aan een eventuele inkomensdaling van de telers, moet er een automatische herzieningsclausule voorzien worden en moet het huidige systeem van financiële voorschotten, die van levensbelang zijn voor de activiteiten van de branche, weer ingevoerd worden.</p>
      <p sl="fr">De overzeese bananentelers verwachten een duidelijk signaal voor het voortbestaan van de sector om er het vertrouwen te herstellen. De bananenbranche op de Antillen was geruime tijd versnipperd, niet efficiënt, maar staat vandaag de dag model voor een organisatie waarvan de inspanningen voor herstructurering onder de aandacht moet gebracht worden.</p>
      <p sl="fr">Ik wil er nog op wijzen dat de bananensector in de ultraperifere gebieden voldoet aan de niet-commerciële criteria die in de Unie van kracht zijn, in tegenstelling tot zijn concurrenten in Latijns-Amerikaanse landen.</p>
      <p sl="fr">De bananensector is goed voor 15 000 banen en vormt een ware economische ruggengraat voor die regio’s, zowel op menselijk, als op sociaal en ecologisch gebied. Bij gebrek aan alternatieve teelten zou de volledige landbouw in Guadeloupe en Martinique zonder bananenteelt met uitsterven bedreigd zijn.</p>
    </intervention>
  </section>
  <section id="creitem19" title="19. Verkeer van mengvoeders (debat)">
    <intervention id="1-200" speaker_id="28387" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0411/2006) van Friedrich-Wilhelm Graefe zu Baringdorf, namens de Commissie landbouw en plattelandsontwikkeling, over het voorstel voor een beschikking van het Europees Parlement en de Raad tot rectificatie van Richtlijn 2002/2/EG tot wijziging van Richtlijn 79/373/EEG van de Raad betreffende het verkeer van mengvoeders (COM(2006) 0340 C6-0209/2006 - 2006/0117(COD)).</p>
    </intervention>
    <intervention id="1-201" speaker_id="photo_generic" name="Markos Kyprianou" is_mep="True" mode="spoken">
      <p sl="el">lid van de Commissie . – Mijnheer de Voorzitter, dames en heren, om te beginnen wil ik de Commissie landbouw en plattelandsontwikkeling danken voor haar activiteiten in verband met dit dossier en meer bepaald de rapporteur, de heer Graefe zu Baringdorf, die hier jammer genoeg niet aanwezig kon zijn.</p>
      <p sl="el">De debatten in de Europese Commissie weerspiegelen de grote belangstelling die bestaat voor de etikettering van mengvoeders. Het voorstel van de Commissie vormt het logische gevolg van de uitspraak van het Europese Hof van Justitie van december vorig jaar. Het voorstel wil onze wetgeving, dat wil zeggen richtlijn 2002/2/EG, aanpassen aan de betreffende uitspraak van het Hof. Ik begrijp en erken dat een politiek debat moet worden gevoerd over mogelijke verbeteringen in het huidige stelsel voor de etikettering van mengvoeders.</p>
      <p sl="el">Ik heb het volste begrip voor de breed gedragen opvatting in het Europees Parlement dat het huidige voorstel niet het geschikte kader vormt voor dit debat. Het lopende vereenvoudigingsprogramma van de Commissie voor 2007 bestrijkt ook de modernisering en vereenvoudiging van de wetgeving betreffende veevoeders. Dat doel streeft de Commissie na in het kader van de effectbeoordelingsprocedure, waarbij rekening wordt gehouden met de afgelopen weken in het Parlement besproken interessante nieuwe ideeën betreffende de etikettering van mengvoeders.</p>
      <p sl="el">Zoals ik onlang heb meegedeeld aan de Commissie landbouw en plattelandsontwikkeling zal de effectbeoordeling de weg effenen voor het wetgevende voorstel ter de modernisering van de wetgeving betreffende de etikettering van veevoeders, die naar verwacht af zal zijn in de tweede helft van volgend jaar. Dat wordt de gelegenheid om uitvoerig na te denken over de beste manier om alle bepalingen te moderniseren van deze wetgeving betreffende de etikettering van veevoeders.</p>
    </intervention>
    <intervention id="1-202" speaker_id="4492" name="Albert Jan Maat" is_mep="True" mode="spoken">
      <p sl="nl">namens de PPE-DE-Fractie . – Voorzitter, ik wil ook de rapporteur, en zeker zijn medewerkers, danken voor de inzet voor dit verslag. Wel is gebleken dat het een interessant onderwerp is, maar ook een controversieel onderwerp en dat de Landbouwcommissie in ieder geval een correctie heeft aangebracht ten aanzien van het voorstel van de Commissie. Dat betekent dat artikel 1, lid 1, letter b van de Europese richtlijn van 2002 diende te worden geschrapt volgens het voorstel dat was uitgevaardigd naar aanleiding van een uitspraak van het Europese Hof.</p>
      <p sl="nl">Voorzitter, tijdens de gedachtewisseling werd al snel duidelijk dat er nogal uiteenlopende meningen zijn over de labeling van mengvoeder. Het gaat niet om de exacte vermelding, maar het gaat ook over de vraag of wij werkelijk een debat willen voeren over de open declaratie-artikelen in de betreffende wetgeving. Ik vind dat die open declaratie aan de kaak gesteld moet worden, aangezien de huidige regeling op dit gebied niet werkbaar en nog steeds niet transparant is, want uiteindelijk komen er nog labels voor waarop 110 procent aan ingrediënten wordt vermeld.</p>
      <p sl="nl">Daarnaast wordt er te weinig rekening gehouden met de intellectuele eigendom van de voederindustrie, die door de huidige regelgeving gedwongen wordt haar recepten openbaar te maken. Dat is slecht voor de industrie, maar ook voor de boer, want dat betekent ook dat onze concurrenten buiten de Europese Unie precies weten wat wij doen. Daarnaast vermindert de huidige regelgeving de prikkels tot innovatie in de voederindustrie. En hier zijn boeren ook niet bij gebaat. Helaas bleek dat enkel de schrapping van artikel 1, lid 1, letter b in het geding was en dat de andere artikelen in de wetgeving volgens de juridische diensten van de Europese Commissie, de Raad en het Europees Parlement niet geamendeerd konden worden.</p>
      <p sl="nl">Ik moet zeggen dat ook de coördinatoren van alle partijen die mening deelden. Daarom wil de Europese Volkspartij een spoedige herziening van de gehele voederwetgeving, ook al omdat daarmee volstrekte helderheid kan worden gegeven.</p>
      <p sl="nl">Voorzitter, als ik de amendementen bezie, moet ik zeggen dat de Europese Volkspartij verbaasd is dat de Liberale Fractie alsnog een amendement heeft ingediend op een ander artikel, terwijl hun eigen coördinator landbouw dit amendement onontvankelijk heeft verklaard. Wat wij willen als Europese Volkspartij, is een snelle herziening en we zijn blij met de toezegging van de Raad op dit punt, om in de eerste helft van 2007 met een complete herziening te komen; ik ga ervan uit dat de commissaris dit voorstel van de Commissie aan de Raad zal volgen.</p>
    </intervention>
    <intervention id="1-203" speaker_id="1905" name="Heinz Kindermann" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, mijn fractie staat achter de eis van de rapporteur om te zorgen voor meer duidelijkheid en transparantie in het verkeer van mengvoeders. We hebben er ook waardering voor dat hij alles in het werk heeft gesteld om een compromisoplossing te vinden. Uit de discussie in de Landbouwcommissie is echter gebleken dat er grote meningsverschillen bestaan, met name over de open vermelding van mengvoeder, over de pro’s en contra’s van bepaalde amendementen, maar vooral over de juridische vraag over de ontvankelijkheid ervan. Dat hield verband met het controversiële karakter van deze kwestie, maar vooral met de buitengewoon ingewikkelde juridische voorbereiding van de procedure.</p>
      <p sl="de">Ik zou er nogmaals op willen wijzen dat we hier vanwege een arrest van het Europees Hof van Justitie van 6 december 2005 een voorstel behandelen voor een beschikking van het Europees Parlement en de Raad ter wijziging van een richtlijn uit 2002 ter wijziging van een richtlijn uit 1979 over het verkeer van mengvoeders. Dat gebeurt volgens de medebeslissingsprocedure, hoewel de Landbouwcommissie meestal slechts recht op raadpleging heeft. Na lang touwtrekken is er in voorbereidende gesprekken met de Raad een aanpak gevonden waar de Sociaal-democratische Fractie in het Europees Parlement achter staat.</p>
      <p sl="de">De Europese Commissie heeft ons beloofd dat ze volgend jaar een revisie van alle regels voor de vermelding van diervoeder voor zal leggen. Ik hoop dat dit werkelijk zal leiden tot duidelijkheid en transparantie voor de boeren, de consumenten, het bedrijfsleven en zeker ook voor ons politici.</p>
    </intervention>
    <intervention id="1-204" speaker_id="1965" name="Jan Mulder" is_mep="True" mode="spoken">
      <p sl="nl">namens de ALDE-Fractie . – Voorzitter, ware het niet dat de rapporteur niet aanwezig is, dan toch zou ik hem zeer willen bedanken, want ik heb de indruk dat hij, ondanks het feit dat hij al jarenlang lid is van het Parlement, nog even enthousiast is over bepaalde onderwerpen als dat vroeger het geval was. Als wij kijken naar het verleden, dan kent de Europese Unie een aantal veevoederschandalen die hun weerga niet kennen en die een diepe indruk hebben gemaakt op de politiek. Het is dus vanzelfsprekend dat wij niet voorzichtig genoeg kunnen zijn wat betreft de veevoedersector en er is alle reden toe om dat goed te controleren.</p>
      <p sl="nl">De grote vraag is of wij dat zullen oplossen als wij precies de percentages of de hoeveelheden op het etiket vermelden. Daarom is dat waarschijnlijk niet doeltreffend. Het verandert namelijk iedere dag en ik ken weinig boeren die precies ieder etiket bestuderen, voordat ze tot veevoeraankopen overgaan. Wat belangrijk is voor een gemiddelde boer, een gemiddelde veehouder, is wat het energiegehalte van het voer is, wat het eiwitgehalte is en wat de reputatie van de onderneming is. Wat is de rol van de overheid in dat geheel? Is het de overheid die moet altijd een bepaald inzicht moet hebben in wat een bepaalde fabrikant doet en hoe valt dat te controleren?</p>
      <p sl="nl">Dus ik denk dat het belangrijk is dat iedere fabrikant van veevoeder in Europa op ieder moment de gegevens beschikbaar heeft om die te kunnen tonen aan wie er ook geïnteresseerd is. Dat wil niet zeggen dat alle bedrijfsgeheimen plotseling op straat moeten komen te liggen. Integendeel, ik denk niet dat we dat kunnen eisen. Er zijn bepaalde ervaringen die goed zijn voor een bepaalde fabriek en die kunnen ook gehandhaafd blijven, maar ik denk dat de Europese Commissie moet kunnen zeggen dat zij als overheidsinstantie of als nationale instantie altijd moet kunnen nagaan wat de samenstelling van het veevoer is en wat de invloed daarvan eventueel op de volksgezondheid is.</p>
      <p sl="nl">Een van de interessante aspecten van het oordeel van het Hof van Justitie was dat de vereisten van de richtlijn, zoals wij die kennen, in geen enkele verhouding stonden tot het hoofddoel van de richtlijn, namelijk een betere volksgezondheid. Mijn grote vraag is dan ook: de huidige Commissie schrijft heel sterk in haar vaandel minder regelgeving. Hoe valt dat te rijmen met de vroegere eisen van de Commissie – misschien ook nu nog wel als ik het voorstel goed bekijk – met die precieze percentages? Dat gaat niet samen. Minder regelgeving en precies de percentages vermelden? Een groot twijfelpunt voor mij is ook dat in 7 van de lidstaten nu al de nationale juridische autoriteiten de richtlijn niet ontvankelijk hebben verklaard. Dus ik denk dat de hele richtlijn zoals die nu is, een juridisch wangedrocht is; ik verwelkom dan ook het voorstel van de Commissie om zo snel mogelijk met een nieuw voorstel te komen.</p>
    </intervention>
    <intervention id="1-205" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, geachte collega’s, ook ik zou onze rapporteur, de heer Graefe zu Baringdorf, willen bedanken. Hij heeft namelijk werkelijk geprobeerd om een lijn te vinden waar alle leden van de Landbouwcommissie achter kunnen staan.</p>
      <p sl="de">Ik steun twee belangrijke amendementen, want ik vind dat te gedetailleerde betogen vaak eerder tot verwarring leiden dan tot helderheid, al zijn ze nog zo goed bedoeld. Ik sta volledig achter het voorstel om te regelen dat de bevoegde instanties in noodgevallen precies te horen moeten krijgen wat de bestanddelen van een bepaald voeder zijn. Die informatie moet worden verstrekt. Het is natuurlijk de vraag wat noodgevallen zijn, maar ik denk dat we daarvoor ons gezond verstand moeten gebruiken.</p>
      <p sl="de">Ten tweede is het de bedoeling om in het kader van het programma tot vereenvoudiging voor medio 2007 voorstellen in te dienen voor een nieuwe regeling van het recht inzake voeders. Ik denk dat we allemaal iets uit de fouten van het verleden hebben geleerd. De BSE-crisis van het einde van de jaren negentig was een extreem geval, dat zich hopelijk nooit meer voor zal doen. Vooral bij de productie van levensmiddelen is transparantie het opperste gebod, mijnheer de commissaris. Ook het programma tot vereenvoudiging van de regeling van het recht inzake levensmiddelen en diervoeders gaat die kant op. Traceerbaarheid en het vertrouwen in een product zijn meer dan ooit de beste troeven in de internationale concurrentie om de gunst van de consument. We moeten de internationale concurrentie echter ook in Europa toelaten.</p>
    </intervention>
    <intervention id="1-206" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, beste collega’s, ik wil de rapporteur gelukwensen met het geleverde werk – ik ben er zeker van dat het hem ter ore zal komen – , maar ik vind het jammer dat de Commissie geen gehoor heeft gegeven aan het voorstel voor een beschikking van het Parlement tot rectificatie van de richtlijn van 2002 betreffende het verkeer van mengvoeders voor dieren. De verplichting om de samenstelling van mengvoeders enkel aan de overheid te melden in geval van calamiteiten is dan wel een stap vooruit, maar nog steeds onvoldoende. Het probleem moet aangepakt worden wanneer de Commissie in 2007 de wetgeving zal herzien.</p>
      <p sl="fr">Het is uiterst belangrijk dat de landbouwer op de hoogte is van de herkomst van de ingrediënten die hij gebruikt, zowel plantaardig als mineraal. De kenmerken van minerale of plantaardige eiwitten lopen namelijk uiteen, afhankelijk van hun herkomst. Door het gebrek aan dergelijke informatie heeft men in voeders afvalolie aangetroffen, wat bijvoorbeeld geleid heeft tot de maar al te bekende BSE-crisis.</p>
      <p sl="fr">Bovendien kan men de samenstelling van mengvoeders niet verbergen onder het voorwendsel van bescherming van de intellectuele eigendom van formules. Bij de uitoefening van zijn beroep moet een landbouwer die het voederrantsoen van zijn veestapel deels samenstelt met eigen productie, in staat zijn om dat evenwichtig aan te vullen met een mengvoeder. Hij moet dus op de hoogte zijn van de samenstelling van het mengvoeder dat hij koopt om het evenwicht van zijn rantsoen te bepalen. De landbouwer moet zijn eigen baas blijven. Het monopolie van de fabrikanten mag hem niet verhinderen om zijn beroep uit te oefenen, des te meer daar in geval van calamiteiten de landbouwer met de vinger gewezen zal worden omdat hij voeder waarover hij niks weet, slecht gebruikt heeft.</p>
      <p sl="fr">Kortom, ondanks de aanpassingen bij de voorstellen van de Commissie in dit verslag, blijven de voederfabrikanten en de voedingsmiddelenindustrie nog te ruim bevoordeeld ten koste van de landbouwer.</p>
    </intervention>
    <intervention id="1-207" speaker_id="4271" name="Elisabeth Jeggle" is_mep="True" mode="spoken">
      <p sl="de">Mijnheer de commissaris, vandaag bespreken we vanwege een arrest van het Europees Hof van Justitie een correctie op de richtlijn 2002/2 inzake het verkeer van mengvoeders en de vermelding van de samenstelling ervan. Deze richtlijn gaat niet over de bescherming van de gezondheid, in zoverre kunnen we ons wel neerleggen bij het arrest van het Hof. In de Commissie landbouw en plattelandsontwikkeling hebben we echter een uitvoerige discussie gevoerd over de eis dat er voorschriften moeten komen voor de vermelding van de basisingrediënten en van het gewichtspercentage. Daarover zijn dus ook amendementen ingediend.</p>
      <p sl="de">Ik wil de rapporteur hartelijk bedanken. Ik sta echter ook achter de amendementen van de PPE-DE-Fractie, en met name achter de eis die ik heb ingediend in mijn amendement, dat ook al goedgekeurd was, om de bestaande wetstekst nu niet meer te veranderen, zodat we snel aan de slag kunnen. De Commissie heeft al aangekondigd dat ze voor medio 2007 voorstellen zal doen voor een volledige revisie van het recht inzake voeders. Dat zal dan het juiste moment zijn om te spreken over voorstellen om rekening te houden met de wensen van de consument, met de wensen van de boeren, die er belang bij hebben dat er nauwkeurige en gedetailleerde informatie over de samenstelling van het voeder beschikbaar is, en met de wensen van het bedrijfsleven, dat aangewezen is op een afdoende bescherming van het fabrieksgeheim. Misschien is dat ook het juiste moment om nog eens terug te komen op de mogelijkheid om weer gebruik te maken van hoogwaardige dierlijke proteïnen, of onderdelen daarvan. Dat is na de BSE-crisis verboden, en is op dit moment ook niet wenselijk. We weten allemaal dat alleen hoogwaardig voeder met een optimale samenstelling een garantie is voor het welzijn van de dieren, voor topprestaties en voor kwalitatief hoogwaardige levensmiddelen.</p>
    </intervention>
    <intervention id="1-208" speaker_id="28174" name="Thijs Berman" is_mep="True" mode="spoken">
      <p sl="nl">Voorzitter, sinds de BSE-crisis en de dioxineschandalen hebben boeren en consumenten meer dan ooit betrouwbare informatie nodig over herkomst en inhoud van veevoer. Een heldere regulering hierover ontbreekt. Een goede preventie van uitbraken van dierziekten vraagt om maximale transparantie en dat belang moet zwaarder wegen dan het belang van de industrie die de inhoud van veevoer niet wil prijsgeven. Het is heel goed mogelijk om een compromis te bereiken en daarom vraag ik de Europese Commissie met klem om in 2007 met een nieuw voorstel te komen.</p>
      <p sl="nl">Het vermelden van alle ingrediënten moet verplicht zijn, maar de percentages zijn alleen essentieel voor de stoffen die bepalend zijn voor de naam van het product. De exacte percentages hoeven niet altijd vermeld te worden. De regels voor veevoer hoeven echt niet strenger te zijn dan de regels voor mensenvoer, maar de informatie moet op het product zelf staan voor de gebruikers, de boeren en de consumenten en niet stilgehouden worden tot er iets fout gaat, want dan is het te laat.</p>
      <p sl="nl">Het voorstel van de Commissie hoort die helderheid over ingrediënten te geven. Een transparante markt is nodig, daar hebben boeren en consumenten recht op en ook de veevoerindustrie heeft daar recht op. De conservatieven en liberalen in dit huis hebben zich helaas met hun amendementen teveel laten leiden door de industrie. De EU zal snel moeten kiezen voor regels in het belang van consument en boer. Geen onnodig uitstel, elke boer wil weten welk voer zijn dieren precies te eten krijgen. Preventie van een nieuwe crisis vraagt om maximale transparantie die in 2007 bereikt moet worden.</p>
    </intervention>
    <intervention id="1-209" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil de afgevaardigden bedanken voor dit zeer interessante debat. Ik ga nu verder in het Grieks.</p>
      <p sl="en">Mijnheer de Voorzitter, ik wil u er vandaag aan herinneren dat wij een besluit moeten nemen of goedkeuren tot wijziging van de richtlijn op basis van de uitspraak van het Europese Hof. En iedereen is het erover eens, denk ik, dat dit ongeacht ieders mening niet het geschikte moment is om te discussiëren over een volledige herziening van de wetgeving. Zoals ik u eerder al heb verzekerd, zal dat volgend jaar plaatsvinden, hopelijk nog voor het eind van volgend jaar.</p>
      <p sl="en">Ik vind het belangrijk – u hopelijk ook – dat we in de tussentijd een verslag opstellen over de toepassing van richtlijn 2000/2/EG, namelijk hoe deze richtlijn is toegepast door de lidstaten, wat voor u en onszelf nuttig zal zijn bij het latere debat over de volledige herziening van de wetgeving.</p>
      <p sl="en">Natuurlijk blijkt uit het debat vandaag hoe groot de belangstelling is voor het verbeteren van de wetgeving – er is altijd ruimte voor verbetering – en hoe sterk het Parlement hecht aan het volgen van de gevestigde procedures. Ik ben zeker dat het Parlement zal luisteren naar ons voorstel en in dit stadium de richtlijn betreffende de etikettering van veevoeders zal corrigeren op basis van de uitspraak van het Hof.</p>
      <p sl="en">Wat de amendementen betreft, zullen wij een volledige lijst rondsturen met de standpunten van de Commissie over elk amendement en ik hoop dat deze lijst zal worden opgenomen in de notulen van deze vergadering.</p>
      <p sl="en">Staat u mij toe nog een à twee punten aan te stippen: richtlijn 2002/2 vindt haar rechtsgrondslag in de bescherming van de volksgezondheid, wat uiteraard nauw samenhangt met de veiligheid van veevoeders. Dat is bevestigd door de uitspraak van het Hof en daarom kan de Commissie niet instemmen met amendement 1, dat dit beginsel sterk zou ondergraven.</p>
      <p sl="en">Het nieuwe artikel dat wordt voorgesteld in amendement 4 betreffende de kennisgeving van de exacte percentages in geval van grote crises bevat iets dat nu al expliciet in de richtlijn staat. In zulke gevallen worden de exacte percentages verstrekt, daarom vinden wij het niet nodig het amendement goed te keuren dat deze bepaling uitschakelt, dus kan de Commissie niet instemmen met amendement 4.</p>
      <p sl="en">Ik wil u nogmaals verzekeren dat dit voorstel is opgenomen in het Commissieprogramma ter vereenvoudiging en verbetering van de wetgeving. Ze heeft met andere woorden deze wetgeving betreffende de etikettering van veevoeders in haar voorstel opgenomen. Ik denk dat rekening zal worden gehouden met het debat voorafgaande aan dit corrigerende besluit bij het opstellen van het nieuwe voorstel, maar we zullen in elk geval nog de kans krijgen om ons toekomstige voorstel over de wetgeving betreffende etikettering van veevoeders op een gunstig moment opnieuw te bespreken. We zullen altijd proberen – gemakkelijk is dat niet – consumentenbescherming, betere dienstverlening aan de consument te combineren met het verlagen van de kosten voor andere marktdeelnemers. Dat is ons doel en wij geloven in succes door samenwerking.</p>
    </intervention>
    <intervention id="1-211" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 12.30 uur plaats.</p>
    </intervention>
  </section>
  <section id="creitem20" title="20. Agenda van de volgende vergadering: zie notulen"/>
  <section id="creitem21" title="21. Sluiting van de vergadering"/>
</text>
