<?xml version='1.0' encoding='utf-8'?>
<text id="20041214.NL" lang="nl" date="2004-12-14" place="Straatsburg" edition="Uitgave PB">
  <section id="creitem1" title="Opening van de vergadering"/>
  <section id="creitem2" title="Ingekomen stukken: zie notulen"/>
  <section id="creitem3" title="Debatten over gevallen van schending van de mensenrechten, de democratie en de rechtsstaat (bekendmaking van ingediende ontwerpresoluties): zie notulen"/>
  <section id="creitem4" title="Top EU/Rusland (ingediende ontwerpresoluties): zie notulen"/>
  <section id="creitem5" title="Strategische beleidsoriëntaties">
    <intervention id="2-009" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Aan de orde is de verklaring door de voorzitter van de Commissie over de strategische beleidsoriëntaties van de Commissie.</p>
    </intervention>
    <intervention id="2-010" speaker_id="photo_generic" name="Barroso" is_mep="True" mode="spoken" role="voorzitter van de Commissie">
      <p sl="pt">Mijnheer de Voorzitter, geachte afgevaardigden, in de vier weken die zijn verstreken sinds mijn team uw steun verkreeg, hebben wij de mouwen opgestroopt en ons op het werk gestort. Onze belangrijkste doel daarbij is voorstellen uit te werken voor de gemeenschappelijke visie die de activiteiten van het Parlement, de Raad en de Commissie de komende jaren richting moet geven. Daarmee zal gestalte worden gegeven aan het partnerschap voor welvaart, solidariteit en veiligheid dat ik hier de afgelopen maand juli heb aangekondigd, en zullen de belangrijkste, voor ons welslagen bepalende, economische, sociale en ecologische uitdagingen worden beschreven. Ook zullen daarin prioriteiten en oplossingen worden aangegeven. Toch mogen de inspanningen in dit proces niet van één kant komen.</p>
      <p sl="pt">Daarom is dit debat zo belangrijk. Ik verschijn hier vandaag voor u om naar u te luisteren. Ik wil de voorstellen van het Parlement horen. Uw voorstellen zijn een essentiële bijdrage aan onze gezamenlijke overpeinzingen. Ik wil weten wat u bezighoudt en via u wil ik de mening vernemen van de miljoenen burgers die u, geachte afgevaardigden, vertegenwoordigt. Waarom is dat zo belangrijk? Omdat ik er zeker van ben dat het welslagen van deze Commissie, van dit Parlement en van het Europese project waar wij allen achter staan, afhankelijk is van ons vermogen om duidelijk te maken dat de Unie op binnenlands en buitenlands vlak verschil kan uitmaken.</p>
      <p sl="pt">Juist nu wij ons opmaken voor de ratificatie van de Europese Grondwet, mogen wij de opmerkelijke prestaties van Europa niet vergeten: een halve eeuw lang vrede en sociale en economische ontwikkeling, en de recente uitbreiding die de hereniging van ons continent betekent.</p>
      <p sl="pt">Wij mogen de uitdagingen die ons wachten echter niet onderschatten en moeten daarop een Europees antwoord geven: de vergrijzing van onze bevolking, de aantasting van het milieu en de gevolgen van de klimaatveranderingen, de noodzakelijke aanpassing van onze economie aan de mededingingsvoorwaarden van de globalisering, en de bedreigingen van de vrede en de veiligheid.</p>
    </intervention>
    <intervention id="2-013" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">namens de fractie. - Mijnheer de Voorzitter, mijnheer de voorzitter van de Commissie, geachte collega’s, ons werk kan nu beginnen. Wij hebben moeilijke en voor een deel dramatische weken achter de rug ten gevolge van de bekrachtiging van de Commissie. Uiteindelijk heeft de Commissie een ruim vertrouwen gekregen en onze fractie heeft met grote eensgezindheid haar steun aan de Commissie toegezegd. Nu begint onze taak. Het huidige debat is voor ons een geheel nieuwe ervaring aangezien de Commissie heeft besloten deze keer eerst naar de standpunten van het Parlement te luisteren. Geachte voorzitter van de Commissie, ik vind het een uitstekende zaak dat u allereerst de mening van het Parlement wilt horen over de werkzaamheden van de Commissie in de komende vijf jaar. Ik vind het ook een goede zaak dat u op 26 januari uw programma wilt voorleggen en dat u daarbij zo veel mogelijk rekening zult houden met de overwegingen van het Parlement. Wij zijn, ook op dit moment nog, bezig met het verwezenlijken van een gemeenschappelijk standpunt van het Parlement.</p>
      <p sl="de">Onze fractie heeft een ontwerpresolutie ingediend dat thans met de andere fracties wordt besproken. Ik hoop dat wij op deze wijze een gemeenschappelijk standpunt van het Parlement kunnen bewerkstelligen op basis waarvan de Commissie, en hopelijk ook de Raad, overeenstemming over een vijfjarenprogramma kunnen bereiken. Als onze fractie een eigen plan zou kunnen maken - wat niet het geval is, en daarom moeten wij ook altijd bereid zijn om compromissen te sluiten - zouden wij de nadruk leggen op vijf prioriteiten. De eerste zou de doorvoering zijn van economische hervormingen in de Europese Unie, met het oog op een sterkere concurrentiepositie en meer welvaart voor de burgers. De tweede zou de bestrijding zijn van terrorisme en criminaliteit, de beveiliging van de buitengrenzen van de Europese Unie, het voorkomen van misbruik van asielregelingen en het tegengaan van illegale immigratie. Dit alles is noodzakelijk om meer veiligheid te bewerkstelligen. Het bestrijden van illegale immigratie is ook in het belang van de illegale immigranten zelf. De toestanden die zich in het Middellandse-Zeegebied voordoen, waar duizenden mensen in de Middellandse Zee omkomen vanwege de chaotische regelgeving in dat gebied, vormen een fundamentele schending van de mensenrechten. Wij moeten gezamenlijk trachten om zodanige oplossingen te vinden dat er niet meer mensen in de Middellandse Zee omkomen.</p>
      <p sl="de">De derde prioriteit is een sterker Europa in een veilige wereld, opdat meer stabiliteit kan worden gecreëerd en de democratie en de situatie van de mensenrechten kunnen worden bevorderd. De vierde prioriteit is de uitvoering van een beleid dat een schoner milieu mogelijk maakt en de burgers ook meer levenskwaliteit biedt. De vijfde prioriteit tot slot is het tot stand brengen van een Europese Unie met meer openheid, transparantie en democratie, een Unie die beter en met minder administratieve romplomp functioneert. Ik zou u dan ook willen verzoeken, mijnheer de voorzitter van de Commissie, om bij alle voorstellen die u doet telkens de volgende vragen voor ogen te houden: leidt dit voorstel tot meer administratieve rompslomp, leidt het tot meer bureaucratie, wordt het subsidiariteitsbeginsel geschonden en hoe hoog zijn de kosten? Deze vragen dienen zelfs al in de ontwerpfase van voorstellen voor maatregelen van de Europese Commissie aan de orde te komen.</p>
      <p sl="de">Staat mij toe om drie aspecten iets nader toe te lichten. De concurrentiepositie van Europa bepaalt of de mensen in Europa werk en eten hebben. Ons belangrijkste doel moet dan ook zijn arbeidsplaatsen te behouden en te creëren, en dat kan alleen door het verbeteren van de concurrentiepositie van Europa. Ik zou u dan ook willen oproepen, mijnheer de voorzitter van de Commissie, om iets terughoudender in uw taalgebruik te zijn. De oproep van Lissabon dat de Europese Unie het meest dynamische, op kennis gebaseerde economische gebied van de wereld moet worden, doet mij namelijk denken aan de uitspraken van Nikita Sergejevitsj Chroetsjov toen die in de jaren vijftig en zestig de achterstand op de Verenigde Staten wilde inhalen. Wij weten allemaal wat daarvan terecht is gekomen! Laten wij dus bescheiden zijn in ons taalgebruik, maar ambitieus in ons optreden! Als u zo te werk gaat, bent u op de goede weg.</p>
      <p sl="de">Een grote meerderheid van onze fractie is van mening dat de beginselen die aan de stabiliteitscriteria van het Stabiliteits- en groeipact ten grondslag liggen, niet ter discussie gesteld mogen worden. Nieuwe schulden leiden er enkel toe dat de jonge generatie van vandaag die schulden morgen moet terugbetalen, en dat is noch economisch zinvol noch in overeenstemming met de beleidsmatige principes.</p>
      <p sl="de">Een ander belangrijk punt is het nabuurschapsbeleid. Ik zou u willen aansporen om tijdens uw voorzitterschap nieuwe initiatieven in het Nabije Oosten te ontplooien, want wij moeten constateren dat de Amerikanen het in hun eentje niet redden. Het Nabije Oosten is een buurregio van de Europese Unie, een regio die het verdient dat wij alles in het werk stellen om daar stabiliteit en vrede tot stand te brengen, zowel voor Israël als voor Palestina. Wij weten hoe belangrijk dit allemaal is voor de vrede en voor goede betrekkingen met de Arabische en islamitische wereld. Wij dienen dan ook prioriteit te geven aan de aanneming van de Grondwet, omdat de Grondwet de basis vormt voor een vreedzaam en democratisch optreden van de Europese Unie in de eenentwintigste eeuw.</p>
      <a text="(Applaus)"/>
    </intervention>
    <intervention id="2-014" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de fractie. - Mijnheer de Voorzitter, dames en heren, het doet mij genoegen, mijnheer Barroso, om u hier vanochtend weer te mogen begroeten. Ik heb al een maand niet meer de gelegenheid gehad om u te spreken en ik begon u al echt te missen. Het is daarom een goede zaak dat u hier vanochtend als toehoorder aanwezig bent. Misschien zult u er iets van kunnen opsteken. Ik ben ook blij dat mevrouw Kroes achter u zit. Ik beken heel eerlijk dat ik het een goede zaak vind dat mevrouw Kroes, na alles wat er in dit Parlement is gebeurd, als eerste daad een besluit van de regering-Barroso in Portugal kritisch onder de loep heeft genomen. Dat is een goed signaal in verband met haar onafhankelijkheid.</p>
      <p sl="de">Onze collega Poettering verwijst wel vaker naar uitspraken van Nikita Chroetsjov. Daar is een reden voor en die zal ik het Parlement vandaag vertellen: hij is namelijk gepromoveerd op het thema “het veiligheidsbeleid van Konrad Adenauer”. Dat veiligheidsbeleid viel - zoals veel andere zaken in zijn beleid - onder de categorie: “geen experimenten”. De Europese Unie, mijnheer Poettering, zal “zonder experimenten” echter geen vooruitgang boeken. Daarom roep ik u nadrukkelijk op, mijnheer Barroso, om misschien niet in uw woordkeuze maar wel bij alle voorstellen en initiatieven van de Commissie in plaats van voorzichtig, ambitieus te zijn.</p>
      <p sl="de">Ik wil eveneens deze gelegenheid benutten om u drie belangrijke boodschappen van de sociaal-democratische fractie mee te geven. Die punten heb ik ook al in voorgaande debatten de drie kernelementen van ons beleid in dit Parlement genoemd. Voordat ik daar echter nader op inga, wil ik u eerst nog een goede raad geven omdat u hier nu toch als toehoorder aanwezig bent. Alle initiatieven die u gaat nemen, moeten op een brede meerderheid in dit Parlement kunnen rekenen. Daarom ga ik er vanuit dat u de opmerkingen van de sociaal-democratische fractie serieus neemt en dat wij deze ook terug zullen vinden in de initiatieven die u voorstelt. U zult er begrip voor hebben dat een loepzuiver programma van de Commissie, met neoliberale of conservatieve aspecten maar zonder sociaal-democratische elementen, niet op onze steun kan rekenen. Dat moge duidelijk zijn!</p>
      <p sl="de">Als wij in de Europese Unie een economisch beleid willen voeren dat gebaseerd is op de economische hervormingen zoals die door de heer Poettering zijn geformuleerd - waarbij ook wel eens duidelijk aangegeven mag worden op welk vlak er conflictenpunten zijn dan wel consensus bestaat -, dan moeten deze economische hervormingen altijd met name op één uitgangspunt gebaseerd zijn, mijnheer Poettering en mijnheer Barroso: zij moeten inderdaad een positief effect op het concurrentievermogen van de Europese Unie hebben, maar zij dienen vooral de sociale samenhang in Europa te versterken. Dat zijn twee kanten van dezelfde medaille. Wie van mening is dat een betere concurrentiepositie betekent dat er aan de rechten van de werknemers mag worden getornd, kan op krachtige tegenstand van onze fractie rekenen. U krijgt bijvoorbeeld bij de dienstenrichtlijn al de kans om aan te tonen of deze Commissie werkelijk bereid is een evenwicht tussen beide kanten tot stand te brengen. Het concurrentievermogen dient ongetwijfeld alle noodzakelijke aandacht te krijgen, maar het is essentieel dat de sociale samenhang het uitgangspunt van alle maatregelen vormt.</p>
      <a text="(Applaus)"/>
      <p sl="de">Mijnheer Poettering, als u bij uw tweede punt terrorismebestrijding enerzijds en asielbeleid en immigratie anderzijds in één adem noemt, maakt u volgens mij een gevaarlijke mix van twee heel verschillende fenomenen. De bestrijding van het terrorisme is een van de centrale taken van de Europese Unie. U mag illegale immigratie en asielbeleid echter niet op één hoop gooien met terrorismebestrijding. Dat is ongetwijfeld inhoudelijk niet uw bedoeling, maar u moet dan wel ook in uw betoog een duidelijker onderscheid aanbrengen! Terrorismebestrijding houdt namelijk maar tot op zekere hoogte verband met asielbeleid en immigratie, maar voor beide problemen dienen wij in het kader van het Europese beleid wel adequate oplossingen te vinden.</p>
      <p sl="de">Daarom vind ik dat de goede voorstellen die al op tafel liggen - en die overigens door Antonio Vittorino al jaren geleden in het kader van het Tampere-proces zijn geopperd - ook in uw programma, mijnheer Barroso, een plaats moeten krijgen. Wij verwachten niet alleen een humanitair Europa, maar ook een Europa dat de veiligheid van zijn burgers waarborgt. Een van de doelstellingen van onze fractie is een zo consequent mogelijke beveiliging van onze buitengrenzen, zonder dat dit ten koste gaat van de humane opstelling van de Europese Unie ten opzichte van degenen die onze bescherming nodig hebben.</p>
      <p sl="de">Als wij spreken over een schoon milieu en het benodigde duurzame beleid, moeten wij ook stilstaan bij hetgeen de afgelopen week in Buenos Aires weer eens duidelijk werd. Het feit dat een duurzaam milieubeleid in de wereld niet van de grond komt, is niet aan de Europese Unie te wijten. Een van de belangrijkste taken van de Commissie is dan ook duidelijk te maken dat zolang de Amerikanen het Protocol van Kyoto niet ratificeren en niet de vereiste bijdrage aan de vermindering van CO2 leveren, de Europeanen zullen blijven aandringen op rechtzetting van deze situatie. Dat is een van de belangrijkste taken die op uw schouders als voorzitter van de Commissie rust.</p>
      <a text="(Applaus)"/>
      <p sl="de">Wat de versterking van Europa en zijn plaats in de wereld betreft, zou ik u, mijnheer Barroso, voor de voorbereiding van uw programma nog een derde punt als boodschap van mijn fractie willen meegeven. Een democratisch voorbeeld als de Europese Unie - gebaseerd op multinationale en multi-etnische structuren - kan een schoolvoorbeeld worden voor vrede in de wereld. Het fundament van de Europese Unie is immers evenwicht en aanvaarding - een evenwicht tussen groot en klein en een aanvaarding van met name minderheden. Als u deze boodschap als basis voor de internationale politiek van Europa gebruikt - zoals op dit moment bijvoorbeeld in praktijk wordt gebracht bij onze bijdrage in Oekraïne - en benadrukt dat wij etnische conflicten op politieke en niet militaire wijze willen oplossen, kunt u altijd rekenen op de steun van de sociaal-democraten.</p>
      <a text="(Applaus)"/>
    </intervention>
    <intervention id="2-015" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">namens de fractie . - Mijnheer de Voorzitter, de ALDE-Fractie steunt het proces van Lissabon. Dit is de beste manier om een concurrerende Europese economie te verwezenlijken. Zij is en blijft van mening dat duurzame economische ontwikkeling een leidraad moet zijn bij alle toekomstige initiatieven op het gebied van de regelgeving.</p>
      <p sl="en">Cohesie en sociale ontwikkeling zijn onontbeerlijk, maar daar is geen sprake van in het Europa van vandaag. Een op kennis gebaseerde economie is noodzakelijk, maar die is niet aanwezig in het Europa van vandaag. We moeten meer middelen uittrekken voor onderzoek en ontwikkeling en we moeten veel meer werk maken van levenslang leren. Bij de milieuvraagstukken hebben wij behoefte aan technische ontwikkeling, maar die vindt niet plaats in het Europa van vandaag, althans niet op de manier waarop die zou kunnen en moeten plaatsvinden.</p>
      <p sl="en">De Europese burgers willen dat gewerkt wordt aan de fundamentele mensenrechten, de rechtsstaat en de gendergelijkheid. Die vormen een solide basis voor economische groei. Ik roep u daarom op, commissaris, om de strijd tegen het terrorisme niet te verwarren met de mensenrechten en de bezorgdheid over mensenrechten.</p>
      <p sl="en">Voorts levert actieve participatie op de arbeidsmarkt een grote bijdrage aan een behoorlijke levensstandaard, aan regionale ontwikkeling en sociale samenhang, hoewel ook investeringen in onderwijs en onderzoek en overheidsingrijpen in geval van ernstig falen van de markt, hun steentje bijdragen.</p>
      <p sl="en">Elke minister van Financiën in Europa wordt tegenwoordig meegenomen naar de bergtop, en in de verleiding gebracht om het Stabiliteits- en groeipact te ondermijnen. De reacties hierop doen me soms denken aan wat een beroemde Zweedse actrice ooit zei: “Breng me niet in de verleiding, ik kom er zelf wel”. De ALDE-Fractie is van mening dat een robuuste en dynamische economische ontwikkeling in de Europese Unie alleen werkelijkheid kan worden als de nieuwe Commissie het Stabiliteits- en groeipact hervormt tot een krachtig bolwerk tegen onverantwoordelijk handelen op begrotingsgebied, waarbij de noodzakelijke flexibiliteit wordt gehandhaafd om te verzekeren dat Europa haar groeipotentieel waarborgt zonder dat de prijsstabiliteit in gevaar wordt gebracht.</p>
      <p sl="en">De ALDE-Fractie is geheel klaar om de Commissie te begeleiden op het moeilijke traject dat we samen moeten afleggen, en waarbij we moeten uitgaan van duurzame ontwikkeling.</p>
      <a text="(Applaus)"/>
    </intervention>
    <intervention id="2-016" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">namens de fractie. - Mijnheer de Voorzitter, geachte collega’s, het verheugt me dat een aantal collega’s van verschillende politieke fracties, ook collega’s van wie je zoiets niet zou verwachten, tijdens het debat van vandaag uitvoerig gesproken heeft over duurzame ontwikkeling. Dat is voor mij een belangrijk gegeven en ik ben ervan overtuigd dat dit thema ook voor de Commissie een heuse prioriteit zal worden.</p>
      <p sl="it">In een periode waarin veel burgers met groeiend wantrouwen tegen het Europees project aankijken, zou het eerste strategische doel van de nieuwe Commissie en van alle andere communautaire instellingen moeten zijn dat er zichtbaarheid wordt gegeven aan hun streven naar verbetering van de levenskwaliteit van de burgers, dat zij een positief instrument van democratische groei binnen en buiten de Europese Unie worden en dat de Unie uitgroeit tot een ruimte van technologische vernieuwing gericht op een duurzaam milieu en sociaal klimaat.</p>
      <p sl="it">Met het oog daarop moeten er wat ons betreft drie toezeggingen komen. In de eerste plaats moet er consequent worden gehandeld op basis van de doelstellingen die zijn afgesproken, en daarbij moet duidelijk blijken dat die doelstellingen ook echt kunnen worden nagekomen. Daarom sporen wij de Commissie aan dat zij in al haar politieke voorstellen met nog grotere vastberadenheid in de bres springt voor de voornaamste verplichtingen die de Europese Unie heeft, zoals duurzame ontwikkeling, sociale cohesie en gendergelijkheid. Ook vragen wij de Commissie om concreet te ijveren voor een nieuw evenwicht tussen de drie pijlers van de Agenda van Lissabon: de economische en sociale pijler en het milieubehoud. Er moet immers voorkomen worden dat wij starre economische doeleinden najagen die ten koste gaan van de individuele levenskwaliteit van onze burgers.</p>
      <p sl="it">Wij vragen de Commissie om moedige voorstellen op tafel te leggen inzake een gecoördineerde inspanning voor nieuwe investeringen in milieutechnologieën en in maatregelen ter bevordering van de werkgelegenheid. Op het vlak van de mededinging zouden wij graag zien dat de desbetreffende indicatoren zodanig werden uitgebreid dat ook sociale, milieutechnische en kwaliteitsnormen gingen meespelen, zoals inkomensverdeling, energiebesparing en het armoedevraagstuk.</p>
      <p sl="it">Wij denken dat die consequente houding waar we het over hadden, onder meer wordt afgemeten aan ons vermogen om gedane afspraken na te komen. Wij weten dat heel veel landen de doelstellingen van het Protocol van Kyoto naast zich neerleggen. De manier waarop de Commissie die landen zal helpen bij het respecteren van de afspraken van Kyoto, zal in onze optiek dus een belangrijk element van consequent handelen worden. In dit verband willen wij graag ons oude voorstel met betrekking tot een stabiliteitspact voor het klimaat opnieuw lanceren. Daarmee wordt voorzien in een systeem voor het gemeenschappelijk uitvoeren van de afspraken van Kyoto, een systeem dat niet alleen repressief maar ook constructief is.</p>
      <p sl="it">De tweede kwestie waar wij ons voor moeten inzetten, is de beëindiging van een bepaalde vorm van gemakzuchtig conformisme op grond waarvan de verantwoordelijkheid van de Europese Unie in de wereld wordt weggewuifd. De Europese Unie moet immers een aanspreekpunt worden en een modelfunctie gaan vervullen voor degenen die in de rest van de wereld vechten voor de mensenrechten en de vrijheid. Dit punt is voor ons buitengewoon belangrijk. Het kan niet door de beugel dat wij om commerciële of economische redenen onze ideeën over de mensenrechten in China en Rusland en over de oorlog in Tsjetsjenië maar stilletjes voor ons houden. Binnenkort zullen wij opnieuw in debat gaan over de akkoorden van Dayton, die inmiddels tien jaar oud zijn geworden. Ook op dat terrein moeten wij optreden. Wij hopen dat de Commissie dan met positieve acties zal komen.</p>
      <p sl="it">De derde en laatste toezegging is dat wij moeten laten zien dat we de belangen van de Europese Unie kunnen vertegenwoordigen. Wij moeten dus niet belemmerd worden door de machtsverhoudingen tussen de afzonderlijke landen en onze verhouding met de Raad. Wij moeten ervoor zorgen dat er een echt bondgenootschap ontstaat tussen degenen die in het Europees Parlement, in het verenigingswezen en het productiestelsel de gedachte steunen dat de Europese Unie veel meer is dan de som van de regeringen van de Unie. In die zin vragen wij aan de Commissie-Barroso om zich opnieuw te buigen over de richtlijn-Bolkestein en deze eventueel in te trekken, om de REACH-richtlijn met hand en tand te verdedigen, om een nieuwe richtlijn voor de diensten van algemeen belang voor te stellen, om het beleid van de vorige Commissie inzake GGO’s te laten varen of op zijn minst aan een herijking te onderwerpen, en tenslotte om de hand aan de ploeg te slaan en de weg vrij te maken voor legale immigratie.</p>
      <p sl="it">Mijnheer de Voorzitter, als afronding zal ik nog vier fundamentele punten opnoemen van het interinstitutioneel akkoord dat wij met u willen sluiten.</p>
      <p sl="it">Het eerste punt is uiteraard de gedragscode voor de commissarissen en een serieuze aanpak van het probleem inzake belangenverstrengeling.</p>
      <p sl="it">Het tweede punt is de kwestie van de impact assessment . De beoordeling van nieuwe wetten mag niet iets willekeurigs zijn maar moet gebaseerd worden op uniform toe te passen criteria. Het Europees Parlement kampt op dat vlak met de nodige vertraging. Wij weten dat het bedrijfsleven en het hele economische bestel wat dat betreft veel actiever zijn. Wij moeten de Commissie en het Parlement zover krijgen dat de aangenomen wetten ook op basis van criteria van duurzaamheid en sociale impact worden beoordeeld.</p>
      <p sl="it">Het derde punt is de heropening van het dossier “toegang tot documenten”. Wij zijn uiterst ontevreden over de huidige gang van zaken en hopen van harte dat er de komende jaren positieve resultaten in de wacht worden gesleept.</p>
      <p sl="it">Het vierde en laatste punt betreft een uiterst complex thema, en we krijgen vast en zeker nog wel de kans om daarop terug te komen. Ik doel op de houding van de Commissie ten aanzien van gevallen van schending van het communautaire recht door de lidstaten. Wij zijn heel bezorgd over de vertragingen die zijn opgelopen en over het feit dat de Commissie deze prioriteit inmiddels lijkt te hebben verloren, vooral op milieuvlak. Wij hopen echt dat de Commissie in de toekomst deze prioriteit opnieuw in overweging neemt. De geloofwaardigheid van de Europese Unie staat en valt immers met haar vermogen de wetten te doen naleven.</p>
    </intervention>
    <intervention id="2-017" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">namens de fractie . - Mijnheer de Voorzitter, mijnheer de voorzitter van de Commissie, gegeven het dominante politieke profiel van de nieuwe Commissie zou het een tikkeltje onbezonnen zijn wanneer mijn fractie haar zou verzoeken een pakket strategische richtsnoeren ten uitvoer te leggen in overeenstemming met onze visie op Europa. Desondanks ben ik - gegeven de onverwachte hevigheid van de tegenwind die opstak bij de goedkeuring van zijn Commissie - zo vrij de heer Barroso te adviseren enkele duidelijke signalen af te geven naar de medeburgers toe die zich niet in deze keuzen terug kunnen vinden, en hun duidelijk te maken dat hij hun boodschap wel degelijk ook gehoord heeft.</p>
      <p sl="fr">Het eerste signaal zou betrekking kunnen hebben op de ontwerprichtlijn tot liberalisering van de diensten, in de wandeling de richtlijn-Bolkestein genoemd, waar ook de heer Schulz en mevrouw Frassoni al op zinspeelden. Deze tekst vormt in de ogen van de vakbewegingen, met inbegrip van het Europees Verbond voor vakverenigingen, een concrete bevestiging van alle vooroordelen tegen het Europees liberaal model. En terecht! De kern van dit plan wordt gevormd door de beruchte toepassing van de wet van het land van herkomst, waardoor een dienstverlenend bedrijf in alle lidstaten de sociale wetgeving moet kunnen toepassen zoals die geldt in de lidstaat van zijn hoofdkantoor. Dat zou een machine voor sociale dumping zijn, een soort algemeen goedkope-vlaggensysteem voor alle diensten. Ik ben ervan overtuigd dat onze medeburgers een dergelijke maatregel niet zullen accepteren. Mijn verzoek aan de heer Barroso is dus simpel: trekt u de richtlijn-Bolkestein weer in en begint u een breed debat over dit onderwerp.</p>
      <p sl="fr">Een tweede signaal zou betrekking kunnen hebben op het plan om op aan de Afrikaanse Middellandse-Zeekust of in andere landen buiten de Unie gesloten opvangcentra voor vluchtelingen en migranten op te zetten. Dat is een verachtelijk plan. Toch heeft de vorige Commissie, door proefprojecten op te starten en te financieren, deze uitwas gelegitimeerd. Ook op dat punt is mijn verzoek simpel, namelijk om resoluut en definitief een einde te maken aan de projecten.</p>
      <p sl="fr">Het derde signaal zou volgens ons betrekking moeten hebben op het eindeloze, dramatische conflict in het Midden-Oosten. De Unie is mede-initiatiefneemster van de routekaart waarin voor 2005 de instelling van een Palestijnse staat was voorzien. Het is nu eind 2004 en er is nog in de verste verte geen begin gemaakt met de verwezenlijking van onze belofte. Het belangrijkste obstakel heet Sharon. Geen enkele andere leider, behalve waarschijnlijk de heer Bush, zou er mee wegkomen om zoals hij de resoluties van de VN met voeten te treden, zich niets aan te trekken van het Hof van den Haag en neer te kijken de Europese Unie, zonder daarmee represailles over zich uit te roepen. Juist aan hem heeft de Commissie onlangs het voorstel gedaan deel uit te gaan maken van, zoals een commissaris het noemde, een “vriendenkring” en te profiteren van de voordelen van haar nieuwe nabuurschapsbeleid. Er dient op gewezen te worden dat deze maatregel wel eens heel verkeerd opgevat zou kunnen worden door de mensen die hun buik vol hebben van beleid waarbij met twee maten gemeten wordt. Mijn verzoek zou in dit geval dan ook zijn, mijnheer Barroso, dat u iedere onduidelijkheid hieromtrent uit te wereld helpt door antwoord te geven op een tweeledige vraag: welke eisen gaat u aan de heer Sharon stellen en welke maatregelen staat u voor wanneer hij u blijft negeren?</p>
      <p sl="fr">Uw antwoorden op deze drie punten zullen zonder enige twijfel een buitengewoon aandachtig gehoor vinden.</p>
    </intervention>
    <intervention id="2-018" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">namens de fractie . - Mijnheer de voorzitter, mijnheer Barroso, wat is het toch fijn dat we ons gesprek weer kunnen voortzetten, dat net een maand geleden zo ruw werd onderbroken.</p>
      <p sl="en">Vanmorgen had u het over leiding geven in Europa. Er wordt ook alsmaar gesproken over vijfjarenplannen, over de grootse visies die u hebt. Volgens mij hebt u echter een paar problemen, allereerst een legitimeringsprobleem, en daarnaast heeft de Commissie een geloofwaardigheidsprobleem. U bent de regering van Europa, maar op wiens gezag? Mij is zeker niet gevraagd of dat het was wat ik wilde. De totaal mislukte parlementaire hoorzittingen van de commissarissen hebben een inktzwarte schaduw over uw Commissie geworpen. U weet net zo goed als ik dat de kloof tussen uw doelstellingen en die van de gewone kiezers groter wordt. Daarom ook was de opkomst bij de Europese verkiezingen in juni nog nooit zo laag. De mensen weten dat de agenda van Lissabon niet meer dan een lachertje is, en dat het economisch model in de Europese Unie domweg niet functioneert.</p>
      <p sl="en">Misschien bieden de Grondwet en de komende referenda ons een kans op een oplossing, maar er moet dan wel sprake zijn vrije en eerlijke referenda. Ik wil van u de verzekering dat alle informatie die aan de lidstaten wordt verstrekt waar een referendum wordt gehouden, een evenwichtig beeld geeft van de argumenten voor en tegen de Grondwet. Dan krijgen wij een resultaat dat op basis van vrijheid en eerlijkheid tot stand is gekomen. Gebeurt dat niet, dan riskeren we de langdurige minachting van het volk.</p>
    </intervention>
    <intervention id="2-019" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">namens de fractie . - Mijnheer de Voorzitter, dames en heren, ik wil ingaan op een aantal punten uit het betoog van de heer Barroso. Ik zal de volgorde aanhouden waarin hij die aan de orde heeft gesteld.</p>
      <p sl="pl">In de eerste plaats de economie. De strategie van Lissabon is een uitstekend idee. Wij moeten echter beseffen dat Europa pas met de rest van de wereld zal kunnen concurreren, wanneer vrijheid het fundament van onze economie gaat vormen. Wij kunnen wel blijven beweren dat kennis en maatschappelijke waarden de basis van onze economie moeten zijn, en dat is ook allemaal waar, maar zolang de economie niet op vrijheid berust, zullen wij in de concurrentiestrijd van Europa tegen de rest van de wereld niet succesvol zijn. Dit was de tendens van het betoog van heer Poettering en ik onderschrijf zijn woorden. De heer Farage heeft dit in meer expliciete bewoordingen uitgesproken. Zijn woorden getuigen van een hoge mate van gezond verstand: economische vrijheid ja, met alle overige elementen op de tweede plaats.</p>
      <p sl="pl">U hebt gesproken over het milieu. Inderdaad is milieubescherming van het grootste belang. Ik ben vóór milieubescherming, maar tegen een ecologisch dictaat. Wanneer ik twee keer per week met de auto door het prachtige Duitse landschap rijd, rijd ik door een tunnel van geluidsschermen. Deze schermen zijn niet geplaatst om de mensen te sparen, maar om te voorkomen dat toevallig een of ander dier in zijn rust wordt gestoord. In plaats van het prachtige landschap te kunnen bewonderen rijd ik tussen twee geluidsschermen. Welnu, dit is niet aan mij besteed. Verder moet ik in het prachtige landschap van het Zwarte Woud tegen gigantische windmolens aankijken, die verliesgevend en nergens goed voor zijn, waar de Duitse overheid en de Europese Unie subsidies voor betalen en die dan ook nog eens de horizon vervuilen. Het milieu is ook dat wat wij zien, niet alleen de bescherming van alle mogelijke dierenrechten.</p>
      <p sl="pl">Als wij spreken over maatschappelijke aangelegenheden mogen wij niet uit het oog verliezen dat de maatschappelijke waarden meer omvatten dan alleen democratie en tolerantie. Er zijn namelijk ook morele waarden. Ik moet zeggen dat de wijzigingen die u onder druk van links in de samenstelling van de Europese Commissie heeft aangebracht, geen goed begin zijn voor de morele waarden in Europa.</p>
      <p sl="pl">Mijnheer de voorzitter, tot slot buitenlandse zaken. Welnu, onze buitenlandse zaken betreffen niet alleen Turkije en Noord-Afrika. Ik weet dat de burgers van de oude lidstaten naar die landen op vakantie gaan en dat er mensen uit die landen bij hen in de straat wonen. Vooralsnog leek het in ons buitenlands beleid wel alsof achter de oostgrens van de Europese Unie uitsluitend de uitgestrekte landmassa's van Rusland liggen. Maar er is meer dan alleen Rusland. In de eerste plaats Oekraïne, dat een vrij land is en een vrij land wil blijven. U hebt gesproken over solidariteit met Afrika. Het beste kunnen wij solidariteit met Afrika betuigen niet door schenkingen, want die zijn slechts een druppel op een gloeiende plaat, maar door de steun aan de Europese landbouw stop te zetten. Dan kunnen de Afrikaanse landen namelijk concurreren en hun eigen boontjes doppen.</p>
      <p sl="pl">Mijnheer de voorzitter, om te vermijden dat het blijft bij een waslijst van vrome wensen, zoals u het heeft genoemd, moet uw optreden zijn gebaseerd op morele beginselen en gezond verstand. Dit wens ik u toe.</p>
    </intervention>
    <intervention id="2-020" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Mijnheer Barroso, dames en heren, wij bespreken thans de strategische beleidsoriëntaties van uw Commissie. Ik zou uw Commissie dan ook willen verzoeken om, wellicht in samenwerking met de Raad, zo snel mogelijk een zo duidelijk mogelijke boodschap aan alle burgers van de Europese Unie te richten over wat er gaat gebeuren als over twee jaar de Europese Grondwet in één land nog niet is geratificeerd. Ik ben mij ervan bewust dat de grootste politieke stromingen in dit Parlement er voetstoots vanuit gaan dat de Europese Grondwet in alle 25 landen geratificeerd zal worden, maar ik kan u verzekeren dat de werkelijkheid in mijn eigen land er anders uitziet. Ik zeg niet dat de Grondwet niet zal worden geratificeerd, maar in mijn land vindt niemand het een uitgemaakte zaak dat die ratificatie inderdaad plaats zal vinden.</p>
      <p sl="cs">Op dit moment is er sprake van een soort juridisch vacuüm. Iets vergelijkbaars hadden wij toen de oorspronkelijke voorstellen voor de samenstelling van uw Commissie niet werden geratificeerd. Niemand is namelijk in staat te voorspellen wat er gaat gebeuren. Er wordt gezegd dat het proces weer helemaal opnieuw zal beginnen als de Grondwet niet wordt geratificeerd in de vijftien oude lidstaten. Er wordt ook gezegd dat hetzelfde proces als in Nice zal worden gevolgd als de Grondwet in de nieuwe lidstaten niet wordt geratificeerd. Dat wil zeggen dat de referenda in deze landen een jaar later herhaald zullen worden. Naar mijn idee zijn de nieuwe landen niet zodanig minderwaardig dat deze twee verschillende uitkomsten gerechtvaardigd kunnen worden. De burgers van Europa hebben recht op een duidelijk antwoord op de vraag wat er gaat gebeuren als de Europese Grondwet in een van de lidstaten wordt afgewezen.</p>
      <p sl="cs">Staat u mij toe om nog een andere opmerking te maken. In de goedgekeurde Europese Grondwet wordt ook gesproken over duidelijke, door de Europese Commissie opgestelde financiële vooruitzichten voor de periode 2007-2013. Ik vind het dan ook van het allergrootste belang dat zowel de burgers als het Parlement een antwoord krijgen op de vraag wat er gaat gebeuren als de Europese Grondwet niet in werking treedt.</p>
    </intervention>
    <intervention id="2-021" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">Een van de hoofdstukken in het voorstel voor een besluit dat is ingediend door de Fractie van de Europese Volkspartij (Christen-democraten) en Europese Democraten, gaat over de wijze waarop wij Europa dichter bij de burgers kunnen brengen. Ik ben er vast van overtuigd dat de installatie van de Commissie op zich al een stap is die de Europese instellingen dichter bij de Europese burgers brengt. Het Europees Parlement is het enige rechtstreeks gekozen orgaan van de Europese Unie. Door de verkiezing van het Europees Parlement en de installatie van de Commissie is er nu voor de eerste keer een duidelijke en onmiskenbare koppeling tot stand gebracht, in die zin dat de partijen met de meeste stemmen nu ook een grotere stem in het kapittel zullen hebben bij de besluiten van de Commissie over de onderwerpen die de Europese burgers het meest bezighouden.</p>
      <p sl="hu">Volgens de Fractie van de Europese Volkspartij (Christen-democraten) en Europese Democraten dient de nieuwe Commissie zich de komende vijf jaar over drie onderwerpen van fundamenteel belang te buigen: concurrentievermogen, cohesie en veiligheid. De voorzitter van onze fractie heeft die drie onderwerpen al eerder genoemd. De fundamentele doelstellingen die de Europese Unie moet nastreven als zij het welzijn van de Europese burgers wil bevorderen, zijn naar mijn idee: groei, het stimuleren van de kleine en middelgrote ondernemingen, en bijgevolg meer banen en meer onderzoek en ontwikkeling. Wat onderzoek en ontwikkeling betreft, kan ik opmerken dat de Europese Volkspartij vastbesloten is om ethisch onderzoek te bevorderen. Op veiligheidsgebied zou ik ook de voorzitter erop willen wijzen dat vanuit het perspectief van de Europese burgers criminaliteit, grensoverschrijdende criminaliteit, illegale immigratie en terrorisme inderdaad onderling gerelateerde problemen zijn. Het is niet toevallig dat de concepten vrijheid, veiligheid en rechtvaardigheid zo nauw met elkaar verbonden zijn. Vanuit het oogpunt van de burgers zijn deze concepten eigenlijk volkomen onafscheidelijk.</p>
      <p sl="hu">De derde en wellicht belangrijkste taak is de bevordering van de cohesie, het creëren van Europese eenheid. De nieuwe Commissie heeft een situatie geërfd waarin de uitbreiding van Europa een feit is. Iemand die uit een van de nieuwe lidstaten afkomstig is, krijgt in dit Parlement - overigens ook in andere Europese instellingen - soms de indruk dat Europa en de Europese Unie zich nog niet ten volle bewust zijn van de omvang van die uitbreiding. Er dienen niet alleen nieuwe mogelijkheden voor een verenigd Europa te worden gecreëerd, maar er moeten ook meer initiatieven ontwikkeld worden om het succes van deze hele onderneming te waarborgen. Het gaat immers om de grootste uitbreiding van de Europese Unie tot nu toe. Dit is van cruciaal belang voor niet alleen de burgers van de nieuwe, maar ook de oude lidstaten. Dat betekent dat het cohesiebeleid verbeterd en de uitbreiding geconsolideerd moet worden. Eigenlijk is de uitbreiding alleen nog maar vanuit juridisch oogpunt afgerond. Er dient op sociaal en economisch vlak nog veel te gebeuren, en de Europese Unie moet de nieuwe lidstaten dan ook ondersteunen bij het inhalen van hun achterstand. Daarnaast moeten middelen ter beschikking worden gesteld om meer eenheid binnen de Europese Unie tot stand te brengen. Door de uitbreiding is niet alleen de diversiteit in de Europese Unie danig vergroot, maar is er ook meer diversiteit gekomen in de problemen van de Unie. Deze problemen dienen opgelost te worden en nieuwe vraagstukken, bijvoorbeeld in verband met de rechten van minderheden, vereisen een adequaat en gemeenschappelijk Europees antwoord. Ik wil daarom graag aandacht vragen voor de problemen van de Roma-minderheid en van andere minderheden. Deze problemen kunnen opgelost worden met de hulp van de Commissie, met de medewerking van de Europese instellingen en door rekening te houden met het advies van de rechtstreeks gekozen afgevaardigden van het Parlement.</p>
    </intervention>
    <intervention id="2-022" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="da">Mijnheer de Voorzitter, mijnheer Barroso, onze fractievoorzitter, de heer Schulz, heeft zojuist onze visie en een aantal concrete voorstellen naar voren gebracht, en als voorzitter van de Partij van Europese Sociaal-democraten wil ik vandaag graag tien concrete punten voorstellen voor uw ambtstermijn.</p>
      <p sl="da">Ten eerste is het, zoals u zelf al zei, noodzakelijk dat Europa de strategie van Lissabon verwezenlijkt. Die strategie moet concreet zijn en doelgericht. Wij stellen u een vijfjarenprogramma voor. Daarin komen vaste termijnen voor waarbinnen Europa de strategie van Lissabon kan ontwikkelen. Dat tijdschema is net zo concreet als dat wat destijds in 1992 ten grondslag lag aan de verwezenlijking van de interne markt. Ten tweede moet er een nieuwe meerjarenstrategie voor de groei komen en voorzien worden in een sterkere coördinatie van de programma’s voor de overheidsinvesteringen van de nationale regeringen. Door dingen tegelijkertijd te doen, bereiken we een veel groter effect. Ten derde moet de Commissie een voorstel doen voor de versterking van de sociale verantwoordelijkheid van bedrijven, vooral in het licht van de outsourcing en de grote problemen bij de omschakeling van Europa. Ten vierde moet de gendergelijkheid op het werk versterkt worden. Ten vijfde moet het aandeel van duurzame energie in 2020 verdubbeld zijn van 6 procent naar 12 procent. Als wij dat doelbewust nastreven, lukt ons dat ook. Ten zesde moet in de programma’s van de Commissie, bij de financiële ramingen, echt sterker de klemtoon worden gelegd op onderzoek, ontwikkeling en opleiding. Ten zevende moet er een Europees agentschap voor de grondrechten komen. Ten achtste moet er een handvest voor diensten van algemeen belang komen, waarin de beginselen van de burgerrechten in de moderne welvaartsstaat kunnen worden vastgelegd. Ten negende, mijnheer Barroso, is er behoefte aan een aantal gemeenschappelijke beginselen van “beste praktijken” op het punt van uitwisseling van informatie over integratie van immigranten in onze samenleving. En ten slotte moeten wij, als tiende punt, meer solidariteit betonen, zoals u zelf zei. De Commissie moet in juni 2005 aan de Europese Raad een ambitieus plan voorleggen voor de verhoging van de EU-hulp aan de derde wereld. Dat plan moet ervoor zorgen dat in 2009 onze gezamenlijke bijdrage 0,5 procent van het BNP bedraagt en een routekaart wordt opgesteld voor het halen van 0,7 procent in 2015.</p>
      <p sl="da">Mijnheer Barroso, ik heb heel snel een aantal punten genoemd die volgens mij van wezenlijk belang zijn voor het welslagen van het werk van de Commissie. Wij hebben behoefte aan goede sprekers, maar we hebben ook behoefte aan concrete daden. Bij het beluisteren van uw bijdrage hier vandaag merk ik dat de ambitie daartoe aanwezig is. Wij zullen uw werk beoordelen op uw concrete daden. Ik verheug mij op een verstandige samenwerking in het belang van de burgers.</p>
    </intervention>
    <intervention id="2-023" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mijnheer de voorzitter van de Raad, geachte collega’s, het is geen eenvoudige opgave om in tweeënhalve minuut een oordeel te vellen over de strategische beleidsdoelstellingen van de Commissie. Aangezien wij ons al min of meer in een kerstsfeer bevinden, zou ik hierover graag het volgende willen opmerken. Laten wij er eens van uitgaan dat de Commissie de kerstman is en ik een klein jongetje ben. Ik moet nog even nadenken over de rol die de Raad in dit verband speelt: knecht Ruprecht of een van de elfen van de kerstman, dat laat ik in het midden.</p>
      <p sl="de">Nu sta ik voor de moeilijke taak om mijn verlanglijstje te maken. Mijn eerste wens is dat ikzelf en alle andere afgevaardigden nu eindelijk eens een keer medebeslissingsrecht krijgen voor justitie en binnenlandse zaken. Het Europees Parlement verwacht vanaf 2005 volledig betrokken te worden bij dit voor de Unie zo belangrijke beleidsterrein. De rechtsstaat vormt immers de basis van onze Europese samenleving. Alle burgers spiegelen zich aan de normen die de Gemeenschap vaststelt, omdat zij verwachten dat die normen door de meerderheid van hun legitieme vertegenwoordigers getoetst en goedgekeurd zijn. Mijn wens is dat die verwachting ook werkelijkheid wordt.</p>
      <p sl="de">Mijn tweede wens is dat wij ons allemaal aan dezelfde regels houden, die wij overigens zelf hebben opgesteld. Ik vind het ontoelaatbaar dat nationale regeringen in een soort narcistische zelfverheerlijking de instellingen omzeilen die zij zelf hebben opgericht. Het is minachting van de Europese democratie als een handvol ministers van Binnenlandse Zaken in een kleine, besloten kring besluiten nemen. Zowel Tampere als het programma van Den Haag zijn goede voorbeelden van een gemeenschappelijke en geïntegreerde aanpak. Het is mijn wens dat wij deze open dialoog voortzetten in plaats van kleine, besloten clubjes op te richten.</p>
      <p sl="de">Mijn derde wens is dat de vereisten inzake een goede gegevensbescherming in acht worden genomen. Het wordt tijd dat de derde pijler de beschikking krijgt over een instrument dat vergelijkbaar is met Richtlijn 95/46/EG van het Europees Parlement en de Raad van 24 oktober 1995 betreffende de bescherming van natuurlijke personen in verband met de verwerking van persoonsgegevens en betreffende het vrije verkeer van die gegevens. Op mijn verlanglijstje staat dan ook dat de heer Frattini zich moge herinneren dat hij zijn instemming met dit voorstel heeft betuigd.</p>
      <p sl="de">Mijn vierde wens - en dat is meteen de laatste van vandaag - is dat de Europese Unie het terrorisme het hoofd zal bieden door te laten zien dat democratie automatisch ook het verdedigen van die democratie betekent. De Europese Unie moet aantonen dat zij bestand is tegen degenen die de vrijheid bedreigen. Het terrorisme zegeviert als een vrije samenleving niet meer mogelijk is, en dat moeten wij absoluut zien te voorkomen. Het is mijn wens dat de democratische grondbeginselen, de vrijheid van de persoon en het respect voor het belang van gegevensbescherming door de Commissie geëerbiedigd en gewaarborgd worden.</p>
      <p sl="de">De meeste verlanglijstjes die ik tot nu toe hier gezien en ook gehoord heb, zijn langer. Die verlanglijstjes zijn voor alle opstellers ervan echter een bron van hoop. Ik hoop dat mijn wensen zo vlak voor de kerst niet ondergesneeuwd zullen worden door een stortvloed aan politieke dwalingen.</p>
    </intervention>
    <intervention id="2-025" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, ik wil een pleidooi houden namens de statenloze naties van Europa. Net als de heer Alvaro realiseerde ik me opeens dat het bijna kerstmis is. Alle brave jongens en meisjes hebben hun verlanglijstje voor kerstmis opgesteld en naar Lapland gestuurd. Wij niet! Wij sturen het naar het Berlaymont-gebouw. Mijnheer Barroso, in januari kunt u bepalen of u de rol van de Kerstman of die van Scrooge hebt gespeeld. Ik hoop echter dat u ons een vrolijk en stralend kerstfeest zult bezorgen.</p>
      <p sl="en">Ik wijs op paragraaf 3 op het verlanglijstje dat is opgesteld namens mevrouw mevrouw Frassoni en de heer Cohn-Bendit, en op de referentie aan het protocol inzake subsidiariteit. Voor uw Commissie is dit een buitenkans om invulling te geven aan loze begrippen als subsidiariteit en een Europa dichter bij de burgers. Het protocol inzake subsidiariteit biedt de Commissie de kans een dappere en originele daad te stellen. De Commissie kan wel degelijk doen alsof het protocol al deze middag in werking is getreden. Welk besluit ook wordt genomen over de Grondwet zelf, deze Commissie zou kunnen breken met de manier waarop haar voorgangsters te werk gingen en kunnen zorgen voor de betrokkenheid van de juiste instelling op het juiste moment, of dit nu het parlement van een natiestaat is of niet.</p>
      <p sl="en">Schotland bijvoorbeeld, mijn eigen land, had tot vijf jaar geleden geen parlement. Nu hebben wij een parlement, een regering en een overheid met bijna totale zeggenschap over gezondheidszorg, onderwijs, justitie, binnenlandse zaken, milieu en vele andere gebieden. Het enige waar we geen controle over hebben, is geld, en geld ligt - zoals mijn collega’s zullen weten - elke rechtgeaarde Schot na aan het hart. Schotland is echter groter dan Ierland en heeft meer inwoners dan Denemarken. De instelling waar de Commissie mee te maken heeft in Schotland is het Europees Parlement en het Schotse parlement en toch ontbreekt onze vlag. We zitten vast in de tweede klasse als het gaat om de betrekkingen met Europa, alhoewel wij enorm veel kunnen bijdragen.</p>
      <p sl="en">Ik verzoek u met klem, mijnheer Barroso, ons een gelukkig en stralend kerstfeest te bezorgen, en samen met uw Commissie het protocol inzake subsidiariteit te gebruiken om het begrip subsidiariteit hard te maken en Europa dichter bij de burgers te brengen. Dat zal u, ons en Europa ten goede komen.</p>
    </intervention>
    <intervention id="2-026" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, mijnheer de voorzitter van de Commissie, de hoofdlijnen voor de economische beleidsstrategie van de Europese Unie zijn in het Grondwettelijk Verdrag vastgelegd.</p>
      <p sl="de">Staat u mij toe om drie voorbeelden uit deel III aan te halen: de artikelen 177-178: het beginsel van een open markteconomie met vrije mededinging; de artikelen 147-148: de relativering van door individuele lidstaten geleverde diensten van algemeen belang, en artikel 203: de ondergeschikte rol van het werkgelegenheidsbeleid ten opzichte van het economisch beleid. Dit zal een enorme negatieve weerslag hebben op sociaal gebied, op het milieubeleid en ook op het beleid ter bescherming van de werknemers. U heeft de neuzen van de Commissie in dezelfde richting gezet. U vraagt vervolgens om een navigatiesysteem, maar dat systeem is er al geruime tijd: de dienstenrichtlijn, de havenrichtlijn en het derde spoorwegenpakket.</p>
      <p sl="de">Als u echt een antwoord wilt hebben op de vraag waarop de Europese Commissie haar navigatiesysteem moet baseren, kan ik u dat met een heel korte leus geven: toon een sociaal gezicht en wees niet radicaal marktgericht!</p>
    </intervention>
    <intervention id="2-027" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Mijnheer de Voorzitter, wij zijn allen belastingbetalers, en wij betalen allen onze bijdrage aan de EU. We zijn ook allen burgers met verschillende visies op de Grondwet. Volgens zowel het Verdrag als de Grondwet zijn wij allen gelijk voor de wet. Toch dreigen alle EU-organen degenen onder ons die tegen de Grondwet zijn, bijdragen te laten betalen voor degenen die ervoor zijn. Er worden omvangrijke hoorzittingen gehouden waar geen enkele tegenstander wordt uitgenodigd. Er worden grote subsidies verstrekt voor de Europese beweging. Er worden grote subsidies verstrekt voor denktanks die hetzelfde denken, en nu worden er miljoenen euro verstrekt voor propaganda. Dat is ondemocratisch, onfatsoenlijk, in strijd met het gelijkheidsbeginsel en dus onwettig. Ik begrijp niet hoe de verstandige Zweedse vice-voorzitter van de Commissie haar naam kan verbinden aan een communicatiestrategie die de burgers een bepaalde visie op de Grondwet wil opdringen.</p>
      <p sl="da">De overheden moeten slechts één ding doen: de ontwerp-Grondwet en het alternatief van de Conventie openbaar maken, liefst in lezersvriendelijke uitgaven voor alle denkbare doelgroepen. Meningen moet men overlaten aan de vrije pers, aan politieke organisaties en partijen, burgerinitiatieven en geïnteresseerde burgers. Staten dienen geen meningen te hebben, en grondwetten dienen geen bepaalde politieke inhoud te hebben. Een staat is een gereedschap voor alle burgers. Een grondwet moet alleen spelregels geven voor de totstandkoming van de wetgeving. Het is dan aan de burgers om de politieke kleur van die wetten te bepalen, en om te bepalen of ze in Brussel of in de nationale parlementen moeten worden aangenomen, en of ze goed of slecht zijn. Het is totalitair om de staat een bepaalde mening te willen geven en de burgers een bepaald beleid te willen opdringen. Mevrouw Wallström kan dat project waarschijnlijk niet aan de kiezers verkopen. Ze kan veel beter vasthouden aan haar eigen voorstel, dat veel meer herinnert aan de boodschap van Grundtvig: “Vrijheid voor zowel Loki als Thor”.</p>
    </intervention>
    <intervention id="2-028" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, geachte collega’s, ik ben ervan overtuigd dat een van de prioriteiten van de nieuwe Commissie zou moeten zijn dat er een constructief debat op gang wordt gebracht over het Stabiliteitspact en een eventuele hervorming daarvan.</p>
      <p sl="it">Daarbij moeten wel meteen eventuele misverstanden uit de weg worden geruimd. Niemand peinst erover een hervorming te bedenken om de criteria van Maastricht te ontlopen. De bevoegde commissaris heeft er dan ook goed aan gedaan om dat met kracht te stellen. Een strenge naleving van het Verdrag en een geleidelijke terugdringing van de overheidsschuld blijven doelstellingen die noodzakelijk zijn om een hecht en economisch geloofwaardig Europa tot stand te brengen. Maar ik geloof wel dat wij kunnen praten over de operationele criteria op grond waarvan het doel van schuldvermindering moet worden bereikt. Wij denken niet zozeer aan een hervorming als wel aan een verandering van het Pact, in die zin dat begrotingsdiscipline en flexibiliteit met elkaar moeten worden gerijmd om opnieuw groei, ontwikkeling en werkgelegenheid, en dus een herleving van de strategie van Lissabon te kunnen bewerkstelligen.</p>
      <p sl="it">De Italiaanse regering heeft zich daarover gebogen en die bezinning heeft her en der gehoor gevonden. Aangezien er sterke bekommernis heerst over de overwaardering van de euro en het verlies aan concurrentiekracht van Europa ten opzichte van de Verenigde Staten en andere economische groeimarkten, zou het een goed voorstel kunnen zijn om investeringen in infrastructuur en onderzoek niet mee te rekenen bij het vaststellen van de nationale begrotingen. Het gaat dus om de invoering van de gouden regel, die het mogelijk maakt de begroting te saneren zonder het economisch herstel in de knel te brengen.</p>
      <p sl="it">Tot slot mag het Pact niet meer alleen een pact voor stabiliteit zijn, en het mag zeker geen pact voor economische stagnatie worden. Het moet een pact voor concurrentie en structurele hervormingen worden, en vooral een pact voor de toekomst van onze jongeren.</p>
    </intervention>
    <intervention id="2-029" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Dank u, mijnheer de Voorzitter. Mijnheer de voorzitter van de Commissie, u staat voor een zeer belangrijke taak, mede omdat in deze discussie ook weer is gebleken dat het een stuk moeilijker is om iets op te bouwen dan om iets af te breken. Ik kan u verzekeren dat het debat naar aanleiding van de presentatie van uw programma veel dramatischer zal zijn dan het huidige debat, omdat het vandaag slechts onze taak is om u onze doelstellingen en dromen voor te leggen. In de eerste plaats zou ik u willen vragen in uw programma aandacht te besteden aan de toekomst. Daarmee bedoel ik aandacht voor de volgende generatie, voor de jonge mensen en het onderwijs. Ik zou u ook willen vragen om aandacht te besteden aan het verleden, en voor de vergrijzende generatie en de oudere mensen te zorgen. De eerste nogal experimentele, maar wel erg duidelijke doelstelling betreft het Grondwettelijk Verdrag, waarnaar zojuist mijn collega, mevrouw Bobošiková, verwees. Ik ben er zeker van dat u de Europese Gemeenschap ervan kunt overtuigen dat het een modern document is dat alle eerdere, historisch achterhaalde spelregels zal vereenvoudigen. U bent de eerste voorzitter van de Commissie van de uitgebreide Gemeenschap. Ik wil u verzoeken om gebruik te maken van de mogelijkheden die de tien nieuwe lidstaten u met hun commissarissen bieden, zodat u de virtuele muur tussen het oude en het nieuwe Europa kunt afbreken. U bevindt zich aan het begin van een memorabele periode, een periode waarin u uw doelstellingen moet verwezenlijken en het vertrouwen moet waarmaken dat wij in u hebben gesteld toen wij u onze steun gaven. Ook wij staan echter voor een gedenkwaardige periode, omdat u voor de verwezenlijking van dit alles onze ondersteuning inderdaad hard nodig heeft. Ik kan niet voor alle afgevaardigden spreken, maar ik kan wel namens de Slowaakse afgevaardigden en namens mijn politieke partij zeggen dat wij altijd bereid zijn om een constructieve discussie te voeren en een bijdrage te leveren aan uw programma. Ik zal uw programma steunen, en ik kan u verzekeren dat ik in dat verband de activiteiten met betrekking tot de volksgezondheid nauwlettend zal volgen. Het vrij verkeer van mensen is niet meer dan een holle frase als daar geen goede voorzieningen op het gebied van de volksgezondheid aan gekoppeld worden. Ik zal voor u duimen, mijnheer de voorzitter, en ik ga er vanuit dat u in januari een programma zult voorleggen dat in overeenstemming is met onze doelstellingen. Ik dank u.</p>
    </intervention>
    <intervention id="2-030" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de voorzitter, de strategische beleidsoriëntaties moeten toegespitst worden op de grote thema’s. Gepruts met kleine zaken vermindert de geloofwaardigheid van zowel de Commissie als het Parlement. Een belangrijke beleidsoriëntatie is beslist veiligheid. Wij moeten zorg dragen voor de veiligheid in ruime zin, zoals vrede in Europa en vrede in heel de wereld. Maar bovenal moeten wij zorg dragen voor de veiligheid van elke persoon apart. De burgers moeten zich veilig kunnen voelen.</p>
      <p sl="fi">Een andere belangrijke oriëntatie is het hier al vaak genoemde mededingingsvermogen, en hiervoor speelt de strategie van Lissabon een centrale rol. De voorzitter van de Commissie bracht de takenlijst van Lissabon ter sprake. Die moet daadwerkelijk worden uitgevoerd en mag niet alleen een verlanglijstje zijn.</p>
      <p sl="fi">Het is voor het mededingingsvermogen van wezenlijk belang dat wij omstandigheden creëren waarin nieuwe ondernemingen in Europa kunnen ontstaan, ondernemingen die op hun beurt weer nieuwe arbeidsplaatsen kunnen scheppen. Die hebben wij nodig om de noodzakelijke economische groei te bereiken. Een stabiele, goede en groeiende economie vereist echter instrumenten zoals het Stabiliteits- en groeipact. Daar moeten wij beslist aan durven vasthouden en iedereen, of het nu om een groot of klein land gaat, moet zich daaraan houden.</p>
      <p sl="fi">Ik wil nog even terugkomen op het gisteren gehouden debat over Turkije. Als de uitbreiding te snel plaatsvindt, kan zij een rem zetten op onze mogelijkheden om de gewenste resultaten te boeken op het gebied van economie en veiligheid. Dit zal de bij de burgers het verzet tegen de Europese Unie doen toenemen. De uitbreiding moet daarom bedaard en beheerst worden uitgevoerd.</p>
      <a text="(Applaus)"/>
    </intervention>
    <intervention id="2-031" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mijnheer de voorzitter van de Commissie, geachte collega’s, het wordt steeds duidelijker dat er in Europa een grote tegenstrijdigheid bestaat. Het is de taak van ons allemaal maar met name van de Commissie om ervoor te zorgen dat die tegenstrijdigheid minder eclatant wordt. Aan de ene kant oefent de Europese Unie een grote aantrekkingskracht uit op de buitenwereld - denkt u bijvoorbeeld maar eens aan Oekraïne, aan de zuidelijke Kaukasus en Turkije, waar zojuist nog naar werd verwezen; vergeet u ook de migratie niet en het feit dat iedereen of bijna iedereen, of het nu gaat om mensen of landen, naar Europa wil - en aan de andere kant worden wij geconfronteerd met misnoegen, teleurstelling en pessimisme in Europa zelf. In veel gevallen zal het de taak van de vice-voorzitter van de Commissie zijn daar een tegengewicht voor te vinden in de vorm van een sterk publiciteitsoffensief, maar als men deze tegenstelling echt wil oplossen, zijn inspanningen vereist van heel de Commissie en heel het Parlement. Dit sluit natuurlijk aan bij wat vorige sprekers ook al hebben gezegd, namelijk dat veel burgers van mening zijn dat er vaak niet op een positieve manier aan het Europese model wordt gebouwd, omdat dat model niet verder wordt verstevigd en gemoderniseerd. Een en ander hebben wij ook in de ontwerpresolutie geformuleerd die nog in stemming moet worden gebracht. De burgers vinden dat het Europese model eerder wordt afgebroken dan opgebouwd.</p>
      <p sl="de">Of dit inderdaad zo is, wil ik in het midden laten. Het gevoel bestaat echter dat de sociale rechten en de sociale mogelijkheden worden ingeperkt, terwijl er aan de andere kant niet genoeg arbeidsplaatsen zijn om voldoende te verdienen en in het eigen levensonderhoud en dat van het gezin te kunnen voorzien. Naar mijn idee vormt de bedreiging van het sociale of het Europese model in de ogen van de burgers een bedreiging van de Europese Unie als geheel. De Europese Unie wordt zelfs vaak verantwoordelijk gesteld voor de ontwikkelingen die de levensomstandigheden van de mensen bedreigen, alhoewel de EU daarop eigenlijk geen directe invloed uit kan oefenen. Ik denk bijvoorbeeld aan de mondialisering of de nieuwe concurrentieverhoudingen. Daarom moeten wij alles in het werk stellen om Lissabon daadwerkelijk tot een succes te maken, zodat de burgers zich weer in het Europese model kunnen herkennen. Dat betekent dat wij ons niet alleen op abstracte, maar ook op zeer concrete waarden moeten richten.</p>
      <p sl="de">Dan iets over de dienstenrichtlijn, want daar is al eerder naar verwezen. Als men wil begrijpen waarom de burgers tot bepaalde meningen komen, moet men deze richtlijn, zoals ze nu is, tot voorbeeld nemen. Veel mensen zijn bang dat nu niet alleen hun sociale rechten en hun werknemersbescherming aangetast zullen worden maar ook hun consumentenrechten. Zij zijn bang dat in de toekomst de laagste consumentennormen gehanteerd zullen worden, en dat die tot Europese normen zullen worden verheven, in plaats van dat men op Europees niveau een gemiddelde of zelfs de hoogste consumentennormen aanhoudt.</p>
      <p sl="de">Ik zou u dan ook willen vragen - ook al is het nu ónze taak om op dit vlak in actie te komen - om te overwegen of men niet in de toekomst de zaken anders moet aanpakken dan men de beginselen van de dienstenrichtlijn heeft aangepakt. Tot slot nog een laatste opmerking hierover. Wij zijn het er allemaal over eens dat bureaucratie en onnodige regelgeving aan banden moeten worden gelegd. Als u echter alleen al naar de juridisch adviezen over de juridische interpretatie van de dienstenrichtlijn kijkt, ziet u dat dit streven slechts schone schijn en geen realiteit is. Daarom verzoek ik u, mijnheer Barroso, en uw Commissie heel dringend om het Europese model, dat gebaseerd is op een sociaal en economisch beleid, weer meer steun en inhoud te geven.</p>
    </intervention>
    <intervention id="2-032" speaker_id="1946" name="Annemie NEYTS-UYTTEBROECK" is_mep="True" mode="spoken" nationality="Belgium" birth_date="17-06-1944" birth_place="Elsene" p_group="Group of the Alliance of Liberals and Democrats for Europe" m_state="BE">
      <p sl="nl">Mijnheer de Voorzitter, mijnheer de voorzitter van de Commissie, commissarissen, collega's, mijn fractie verwacht dat de Commissie het inzake het buitenlands en veiligheidsbeleid minstens even goed doet als haar voorganger. Mevrouw Ferrero-Waldner en de heer Peter Mandelson staan voor de moeilijke opdracht het beleid van Chris Patten en Pascal Lamy voort te zetten in even goede verstandhouding met Javier Solana als voorheen het geval was. Van commissaris Michel verwachten wij dat hij het ontwikkelingsbeleid van de Unie een nieuwe dynamiek geeft. Coherentie zal van essentieel belang zijn om de Europese Unie in de wereldpolitiek hetzelfde gewicht te geven als zij heeft in de wereldeconomie. Wij verwachten dat de Commissie de toetredingen die in de pijpleiding zitten, met inbegrip van die van Turkije, voorbereidt en begeleidt en dat zij een intensief beleid voert met betrekking tot onze nieuwe buren.</p>
      <p sl="nl">Dat zijn allemaal vrij klassieke verzuchtingen, maar wij verwachten meer van u. Wij verwachten dat u veel actiever zult worden in het Midden-Oosten, dat u met de Verenigde Staten een volwassen dialoog, op voet van gelijkheid, op gang brengt, dat u het Afrika-beleid verder gestalte geeft zonder de bevordering van de democratie, de rechtsstaat en de mensenrechten uit het oog te verliezen. Wij verwachten eveneens dat de Commissie het beleid van Lamy en Fischler inzake de wereldhandel voortzet. De inspanningen van de Europese Unie zijn inderdaad absoluut onontbeerlijk om de Doha-ontwikkelingsagenda vooruit te helpen.</p>
      <p sl="nl">Ten slotte, en niet in het minst, verwachten wij van de Commissie dat zij het multilateralisme bevordert, om aldus bij te dragen tot een evenwichtigere en dus veiligere wereld.</p>
    </intervention>
    <intervention id="2-033" speaker_id="28585" name="Diamanto MANOLAKOU" is_mep="True" mode="spoken" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, wij hebben misschien nog geen programmaverklaringen gekregen van de nieuwe Commissie, maar staaltjes van haar intenties zijn er genoeg. Dankzij de versnelde tenuitvoerlegging van de strategie van Lissabon - via verhoging van arbeidstijd, vermindering van lonen, pensioenen en werkloosheidsuitkeringen, toename van deeltijd- en tijdelijke banen, afschaffing van collectieve arbeidsovereenkomsten en privatisering van gezondheidszorg, onderwijs en sociale voorzieningen - zal er meer geld rollen in de lade van het kapitaal en meer armoede en werkloosheid worden gebracht onder de werknemers.</p>
      <p sl="el">De zogenaamde “Europese grondwet” en het programma van Den Haag zullen via de ontwikkeling van bewapeningsprogramma’s leiden tot een nog grotere militarisering van Europa en, onder het mom van het terrorisme, tot een vernietiging van de individuele en collectieve rechten en vrijheden van de volkeren. Dit is een beleid met nieuwe voorrechten en meer macht voor de Europese monopolies.</p>
      <p sl="el">De financiering van de bezettingsregering en de samenwerking met de veroveraars van Irak zullen ten koste gaan van de vrede en het zich verzettend Iraakse volk. Verder zullen de onderhandelingen in de WTO gegarandeerd uitmonden in nieuwe legers werklozen en kleine boeren zonder akkers.</p>
      <p sl="el">De volkeren van Europa hebben redenen genoeg om ongerust te zijn. Ze moeten hun strijd intensiveren, want zij zijn wel degelijk in staat de ontwikkelingen te dwarsbomen. De Europese afgevaardigden van de Communistische Partij van Griekenland scharen zich aan hun zijde en zullen samen met hen strijden om de stormvloed van nieuwe aanvallen op de belangen van het volk een halt toe te roepen.</p>
    </intervention>
    <intervention id="2-034" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Voorzitter, het Europees Parlement voert vandaag het debat over de strategische en politieke doelen van de Europese Commissie, met in het achterhoofd de recente confrontatie tussen deze beide Europese instellingen. Op vele manieren herinnert het Parlement voorzitter Barroso er nu aan dat hij onder druk van het Europees Parlement soms vergaande toezeggingen heeft gedaan. Voor een van die toezeggingen van de heer Barroso vraag ik speciaal de aandacht en dat is de belofte om zich actief in te zetten voor de bescherming en bevordering van de grondrechten, gelijke kansen en de bestrijding van discriminatie. Wij zijn van mening dat de Europese Commissie dit beleid zodanig moet vormgeven dat de Europese Unie haar grenzen op ethisch terrein niet gaat verleggen. De bestrijding van discriminatie mag er niet toe leiden dat de ruimte voor bijbels gefundeerde opvattingen over het huwelijk en de beschermwaardigheid van het leven wordt verkleind.</p>
      <p sl="nl">Ten tweede wil ik de nieuwe Europese Commissie verzoeken zich terughoudend op te stellen in het ratificatieproces van de Europese Grondwet. Deze ratificatie is en blijft een aangelegenheid van de nationale staten. De Commissie moet zich verre houden van een eenzijdige campagne ten gunste van de Europese Grondwet. Uiteraard moet de inzet van de Europese Commissie voor verhoging van de opkomst bij nationale referenda ook ten goede komen aan hen die tegenstemmen. Ook zij dienen in een echte democratie volledig serieus te worden genomen.</p>
    </intervention>
    <intervention id="2-035" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, als we het hebben over de strategische politieke richtsnoeren voor de EU, hebben we het onvermijdelijk ook over Turkije. Wij zijn er noch in het Europese Parlement, noch in de Commissie, noch in de Raad in geslaagd om ook maar het begin van een debat ten gronde te ontwikkelen over de grenzen van Europa. Toch worden de toetredingsonderhandelingen met Turkije, een niet-Europees land dat op het moment van daadwerkelijke toetreding meer dan 80 miljoen inwoners zal tellen, zo goed als zeker geopend. Mooi strategisch denkwerk is dat!</p>
      <p sl="nl">Hoeveel de toetreding zal kosten, mogen we nog altijd niet weten. Wie de factuur zal betalen, mogen we al helemaal niet weten. Ook tekenend is dat een land als Groot-Brittannië zich voor honderd procent achter de toetreding van Turkije schaart, maar tegelijkertijd weigert in te leveren op zijn rebate . Hetzelfde geldt overigens voor een aantal andere nettobetalers.</p>
      <p sl="nl">Over het effect van de immigratie vanuit Turkije bestaat nog altijd geen serieus studiemateriaal. De EU vervreemdt steeds meer van haar bevolking. Tot vervelens toe wordt verklaard dat we Europa dichter bij de burger moeten brengen, maar als puntje bij paaltje komt gebeurt er niets. De kwestie-Turkije is daar een perfecte illustratie van. Het is een perfecte gelegenheid om de burger naar zijn mening te vragen en toch komt er wellicht in geen enkele lidstaat een referendum. Commissaris Louis Michel legde toen hij nog minister van Buitenlandse Zaken in België was uit waarom. Hij zei dat een referendum over zo'n thema een debat zou openen met smerige argumenten over onder meer de islam, wat alleen de rechtse partijen in de kaart zou spelen. Onze Westerse democratieën zouden volgens hem niet over voldoende middelen beschikken om een publiek debat over dergelijke onderwerpen in de hand te houden en te omkaderen.</p>
      <p sl="nl">Deze antidemocratische geloofsbelijdenis is zonder meer verbijsterend. We mogen de heer Michel in elk geval danken voor zijn openhartigheid. Hij heeft luidop gezegd wat veel van zijn collega's in stilte denken. Europa heeft een ernstig probleem van democratische legitimiteit, van verantwoording, en het ziet er niet naar uit dat daar in de nabije toekomst verbetering in zal komen. Integendeel.</p>
    </intervention>
    <intervention id="2-036" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, collega’s, de voorzitter van de Commissie heeft tegenover dit Parlement al blijk gegeven van zijn vastberadenheid en enthousiasme toen hij de leiding op zich nam van het uitvoerend orgaan van de Europese Unie. Zijn insteek is een op hervorming gerichte cultuur van praktijken, beleid en procedures. Van de Commissie in haar geheel, mijnheer de voorzitter, verwacht ik dat zij de juiste afstand weet te vinden tussen realisme en utopie. In de dagelijkse activiteiten van de instellingen, waar met de nodige energie en wil tot hervorming wordt gewerkt, is dat altijd de moeilijkste taak.</p>
      <p sl="pt">De zoektocht naar dit permanente evenwicht - dat sommigen bedachtzaamheid noemen - heeft de afgelopen vijftig jaar Europa de mogelijkheid geboden een sociaal model te ontwikkelen dat de drijvende kracht is van de Europese identiteit. De belangrijkste elementen van dit model zijn vrede, welvaart en culturele convergentie. Dit model heeft zich bewezen als het winnende model.</p>
      <p sl="pt">Maar vandaag de dag worden wij geconfronteerd met een realiteit waar de laatste tijd vele elementen zijn verschenen dit tot nu toe voor ons onbekend waren: de zorgwekkende demografische situatie die samen op gaat met een technologische ontwikkeling die zijn weerga niet kent. Die laatste factor behoort tot de meest bepalende elementen van het verschijnsel mondialisering dat de wereld kleiner heeft gemaakt.</p>
      <p sl="pt">Om onder deze omstandigheden het winnende model in Europa te bestendigen dienen wij zonder aarzelingen de onvermijdelijke hervormingen te realiseren, die in de eerste plaats moeten leiden tot een versterking van het concurrentievermogen. Dat betekent openstelling van de markten, vergroting van de productiviteit, meer en beter onderzoek, meer innovatie en meer inzetten op personen en ideeën.</p>
      <p sl="pt">De voor Europa noodzakelijke hervormingen kunnen evenwel niet gezien worden als louter een taak van de Commissie. Volgens mij is het meest kritieke punt van de hervormingsperiode die nu start, veeleer de inzet en de bereidheid van de lidstaten om risico’s te nemen bij het concretiseren van de hervormingen. Alleen met de volledige inzet van de lidstaten is het mogelijk de participatie van de meest dynamische sectoren van de samenleving en de lagere overheden te stimuleren. Zonder hen zijn hervormingen onmogelijk. Ik ben van mening dat het Parlement ook op dit vlak dient te handelen.</p>
    </intervention>
    <intervention id="2-037" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, aan het begin van uw betoog, mijnheer de voorzitter van de Commissie, heeft u gezegd dat het belangrijk was de laten zien dat Europa het verschil kan maken.</p>
      <p sl="fr">Wij delen die doelstelling, in het bijzonder als het gaat om groei en werkgelegenheid. Om het vertrouwen van de burgers in de Europese Unie te herstellen zal het van doorslaggevend belang zijn te laten zien dat de Unie onze economie nieuw elan kan geven. Natuurlijk zal het debat gaan over de strategie en de middelen waarmee we ons concurrentievermogen kunnen herstellen. Wanneer u in januari uw voorstellen presenteert, zal onze fractie goed in de gaten houden welke economische strategie uw Commissie gekozen zal hebben. Wat dat aangaat werd in een aantal interventies een band gelegd tussen de economische, de sociale en de milieudimensie. Dat is mijns inziens pure retoriek, en daardoor wordt een werkelijk verschil van benadering gemaskeerd.</p>
      <p sl="fr">Wat ons betreft ligt de te volgen weg besloten in de strategie van Lissabon. U hebt herinnerd aan de doelstelling van een concurrerende kenniseconomie, en daar geloven wij in. Wij geloven dat wanneer je een economische strategie kiest, je ook een sociaal model kiest, en dat als je een economische strategie kiest die alleen maar gebaseerd is op liberalisering, dat ten koste zal gaan van het sociale model. Wij geloven niet in de gedachte dat de sociale kant van de zaak vanzelf wel zal volgen.</p>
      <p sl="fr">Uiteraard wil ik terugkomen op het voorbeeld van de dienstenrichtlijn. Indien de prijs die moet worden betaald voor de ontwikkeling van de interne markt betekent dat onze sociale dienstverlening en onze gezondheidszorg worden gedereguleerd, een aantal diensten van algemeen belang op de helling wordt gezet en het sociale recht in gevaar wordt gebracht door de toepassing van de regel van het land van herkomst, dan geloof ik niet dat dit ons vervolgens, bij een aantrekkend concurrentievermogen, in staat zal stellen de verschillende onderdelen van het Europees sociaal model te behouden.</p>
      <p sl="fr">In de Verenigde Staten is uit de jaren onder Clinton gebleken dat economische groei mogelijk is op basis van investeringen - terecht overigens - in de kenniseconomie en de nieuwe technologie. Toen is evenwel ook gebleken dat dit niet per se een verbetering van het sociaal model met zich meebrengt. Dat kwam overigens doordat de president op dat moment niet beschikte over een meerderheid in het Congres en de politieke steun ontbeerde om een sociaal beleid uit te voeren dat dat evenwicht wel mogelijk zou hebben gemaakt. Wij geloven juist dat investeren op sociaal gebied, investeren in openbare dienstverlening en infrastructuur en het stellen van hoge eisen op het gebied van milieu, productiefactoren kunnen zijn, factoren voor meer concurrentiekracht, troeven voor het behalen van succes in de internationale concurrentiestrijd vanuit het oogpunt van de Europese Unie.</p>
      <p sl="fr">Daarom nemen wij deze onderlinge afhankelijkheid tussen economische, sociale en milieuaspecten heel serieus. Wij zouden daar voorbeelden van kunnen aandragen, en dat zullen we ook doen in de dialoog met u in januari. Zo onderstrepen wij de noodzaak het werkgelegenheidspercentage en de participatiegraad te verhogen. Neem nu de belangrijkste groep: de vrouwen. We zien dat juist in de landen waar geïnvesteerd is in collectieve voorzieningen, in crèches, in opleiding, de participatiegraad onder vrouwen het hoogst is.</p>
      <p sl="fr">We zouden echter nog andere kwetsbare groepen kunnen noemen. Te denken valt aan kinderen uit achterstandsmilieus, met name immigrantenmilieus, die geconfronteerd worden met niet alleen racisme en discriminatie, maar ook lacunes in hun ontwikkeling. Te denken valt eveneens aan de noodzaak de overgangswerkloosheid terug te dringen en aan een aantal succesgevallen, bijvoorbeeld in de Scandinavische landen, die te danken zijn aan investeringen in opleiding.</p>
      <p sl="fr">Ik geloof ook dat u zult moeten aantonen dat u in staat bent de kwaliteit van de sociale dialoog te versterken, daar deze een garantie is voor een betere betrokkenheid van de werknemers bij de ontwikkeling van hun ondernemingen. Daarom verwachten wij ook een initiatief met betrekking tot de herziening van de richtlijn betreffende Europese ondernemingsraden, die inmiddels een zeer grote achterstand heeft opgelopen ten opzichte van de andere richtlijnen inzake informatie en raadpleging.</p>
    </intervention>
    <intervention id="2-038" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, tot mijn spijt moet ik de reeks van strategische prioriteiten van de heer Barroso - die tijdens het debat al is aangevuld - verder uitbreiden. Ik hoop echter dat de Commissie haar inspanningen zal concentreren op de noodzaak een ondergang van het transatlantisch partnerschap te voorkomen. De huidige reactie van Amerika op de Europese integratie is gevaarlijk en zonder precedent. De wegen van Europa en Amerika lopen uiteen bij belangrijke vraagstukken, zoals handel, wetenschap, grondrechten, klimaatverandering, monetair beleid, mededingingsbeleid, het buitenlands, veiligheids- en defensiebeleid en de Grondwet. De inwerkingtreding van de Grondwet is voor ons allen een prioriteit. Daar moeten we voor strijden, zowel over de Atlantische Oceaan heen als binnen onze lidstaten.</p>
      <p sl="en">De Commissie moet duidelijk maken wat er in de Grondwet staat, waarom het er instaat en wat de gevolgen zijn als de Grondwet niet in werking treedt. Als burgers vragen “Wat gebeurt er als ik ‘nee’ stem?” is dat natuurlijk volkomen redelijk. Sommige van onze regeringen hebben hun toevlucht gezocht tot een referendum maar doen geen pogingen om dat referendum te winnen. De Commissie zou zich best eens nadrukkelijker mogen opstellen om die regeringen de helpende hand te bieden.</p>
      <p sl="en">De bevolking moet ervan in kennis worden gesteld dat het pure dwaasheid zou zijn om de Grondwet af te wijzen en dat een afwijzing zou uitmonden in een verzwakte Europese Unie.</p>
    </intervention>
    <intervention id="2-039" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, geachte collega’s, mijnheer de voorzitter van de Commissie, met de strategie van Lissabon heeft Europa onder meer het ambitieuze plan opgevat om de meest geavanceerde kennismaatschappij ter wereld te worden.</p>
      <p sl="it">Maar zo’n doelstelling kan niet verwezenlijkt worden zonder het fundamenteel onderzoek en de innovatie nieuw leven in te blazen. Die vereisen op hun beurt dat de materiële mogelijkheden, de infrastructuur en de Europese centres of excellence worden versterkt en dat het menselijk kapitaal wordt verbeterd met de opname van duizenden jonge onderzoekers. Voor een dergelijke koerswijziging is het noodzakelijk de investeringen in onderzoek op te trekken tot 3 procent, zowel in de afzonderlijke lidstaten als op het niveau van de hele Europese Unie. In het voorstel van de Commissie-Prodi werd gemikt op een uitgavenplafond van 1,24 procent van het bruto nationaal inkomen, maar een paar belangrijke landen van de Unie hebben al openlijk een maximumgrens van 1 procent vastgesteld.</p>
      <p sl="it">Veel belangrijke beleidssegmenten zouden wel eens de dupe kunnen worden van die drastische inperking van de communautaire financiële middelen, waaronder het cohesiebeleid, de plattelandsontwikkeling en de financiering van opleidings- en onderzoeksprogramma, waarvan het ontwikkelingsbeleid steeds sterker afhankelijk is. Met zo’n krappe begroting is het wel erg geforceerd te blijven praten over de meest geavanceerde samenleving en over het herbeleven van het wetenschappelijk onderzoek in Europa.</p>
    </intervention>
    <intervention id="2-040" speaker_id="24088" name="Maciej Marian GIERTYCH" is_mep="True" mode="spoken" nationality="Poland" birth_date="24-03-1936" birth_place="Warszawa" p_group="Independence/Democracy Group" m_state="PL">
      <p sl="pl">Mijnheer de Voorzitter, het verheugt mij dat de heer Barroso wil luisteren naar de mening van het Parlement over het werkprogramma van de Commissie. Ik heb het volgende op te merken.</p>
      <p sl="pl">Sinds de invoering van het subsidiariteitsbeginsel is geen enkele bevoegdheid van de Europese Unie teruggegeven aan de lidstaten. Het is de hoogste tijd dat wij het subsidiariteitsbeginsel en de lidstaten serieus nemen en in alle ernst het beginsel erkennen dat de lidstaten niets mag worden voorgeschreven op gebieden die zij uitstekend zelf kunnen regelen. Overregulering is dan ook het volgende punt dat ik aan de orde wil stellen. Laten wij stoppen met alles te reguleren. Dat is een socialistische aanpak. Dat het socialisme de mens niet dient is duidelijk aangetoond. Wij moeten de lidstaten hun vrijheid teruggeven. Dan mijn derde opmerking: het gemeenschappelijk landbouwbeleid is het toppunt van slechte regelgeving. Laten wij het afschaffen. In de eerste plaats is dit beleid onrechtvaardig tegenover de armste lidstaten, in het bijzonder de landen van het voormalige Oostblok. Wel is er hier een uitzondering, namelijk de voormalige DDR of Oost-Duitsland, dat vanaf de opneming in de Europese Unie op gelijke voet met de vijftien oude lidstaten wordt behandeld. Wij moeten een einde maken aan deze ongelijkheid. Waarom gelden voor een Poolse boer ongunstigere voorwaarden dan voor een boer uit de voormalige DDR? Bovendien is het gemeenschappelijk landbouwbeleid onrechtvaardig tegenover de arme landen buiten de Europese Unie. Laten wij dit beleid in zijn geheel over boord gooien. Laten wij de boeren vrijheid en gelijkheid geven, zowel binnen als buiten de Europese Unie. Ter afronding nog het volgende: er zijn referenda op komst over de Grondwet. Laten wij toezien op het democratisch karakter ervan, op de gelijke behandeling van de voor- en tegenstanders en op de gelijke toegang tot de publieke media. Democratie in Oekraïne, in Irak en in Palestina zijn belangrijk, maar laten wij vooral toezien op de democratie bij onszelf.</p>
      <a text="(Applaus)"/>
    </intervention>
    <intervention id="2-041" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de voorzitter van de Commissie, dames en heren, staat u mij toe om zes suggesties te doen. Ten eerste dient het vertrouwen van de Europese burgers in Europa, in een Europa van vrede, vrijheid en rechtvaardigheid, hersteld te worden. Wat bedoel ik daarmee? Iedereen dient de gemeenschappelijke regels te respecteren. Iedereen dient zich aan de Verdragen te houden en de besluiten uit te voeren. De Commissie moet meer gebruik maken van haar initiatiefrecht en een betere controle uitoefenen. De regels zijn goed, maar de politieke wil en vastberadenheid ontbreken, zie inbreukprocedures, Stabiliteits- en groeipact, Lissabon en Barcelona.</p>
      <p sl="de">Mijnheer de voorzitter van de Commissie, ik verzoek u om het voorstel van de heer Almunia met betrekking tot het Stabiliteits- en groeipact in te trekken, omdat dit voorstel een verzwakking van de Commissie en het communautaire recht betekent. Wij moeten de gemeenschappelijke regels juist versterken.</p>
      <p sl="de">Ten tweede dient u uw optreden niet door de zondaars te laten bepalen. U moet juist initiatieven ontwikkelen om de unanieme besluitvorming binnen de Raad af te schaffen, zodat de dwarsliggers niet uw welslagen of falen bepalen.</p>
      <p sl="de">Ten derde dient u de concurrentiepositie van Europa te verbeteren aan de hand van de strategieën van Lissabon en Barcelona. Ik verzoek u om initiatieven te ontwikkelen om alle hindernissen, blokkades en concurrentieverstoringen op de interne markt uit de weg te ruimen. Wij hebben een sterkere Commissie nodig, evenals meer Europa en meer initiatieven van de Commissie.</p>
      <p sl="de">Ten vierde dienen wij onderzoekers niet alleen op te leiden, maar wij moeten ze ook toepassingsgericht onderzoek laten doen!</p>
      <p sl="de">Ten vijfde moeten wij Europa veiliger en sterker maken op het wereldtoneel, via een gemeenschappelijk buitenlands en veiligheidsbeleid, een gemeenschappelijk defensiebeleid, een gemeenschappelijk asiel- en migratiebeleid en een versterking van de Verenigde Naties. Wij hebben geen behoefte aan een Duits vetorecht in de Veiligheidsraad, maar wel aan een permanent lidmaatschap van de Europese Unie in die Veiligheidsraad.</p>
      <a text="(Applaus)"/>
      <p sl="de">Ten zesde moesten wij van de Europese burgers goed geïnformeerde betrokkenen maken. In de lidstaten bestaat een gebrek aan een Europees bewustzijn. De lidstaten hanteren namelijk een dubbele strategie en verzwakken op die manier het Europees bewustzijn. Laten wij ervoor zorgen dat de schuld niet langer in de schoenen van de Europese Unie kan worden geschoven. Daarom moet u, mijnheer de voorzitter van de Commissie, na elke top een dusdanige voorlichtings- en communicatiestrategie toepassen dat uw resultaten niet genationaliseerd kunnen worden.</p>
      <a text="(Applaus)"/>
    </intervention>
    <intervention id="2-042" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">Voorzitter, mijnheer de voorzitter van de Commissie, ik wil een aantal opmerkingen maken over het buitenlands beleid. We zullen de komende jaren ongetwijfeld nog vele malen tegenover elkaar zitten - of staan - wanneer het gaat over de buitenlandse politiek en het veiligheidsbeleid van de Europese Unie. Ik denk dat de Commissie en ook de Commissievoorzitter een grote rol spelen als bewaker van de coherentie van het beleid en moeten zorgen voor een goede coördinatie tussen de taken van de Commissie en hetgeen tot de verantwoordelijkheden van de Raad behoort. Waar het daarbij om gaat, is natuurlijk het op de juiste wijze inzetten van alle instrumenten waarover de Europese Unie beschikt.</p>
      <p sl="nl">Tot dusver waren wij afhankelijk van de op zich zeer goede relatie tussen commissaris Patten en Hoge Vertegenwoordiger Solana. Nu echter gaan wij naar een enigszins andere situatie, naar een situatie die ook is vastgelegd in de Grondwet. Wat wij vooral verwachten en vragen van de Commissie is om - vooruitlopend op de aanneming en ratificatie van de Grondwet - in die geest verder te werken en nu al te zoeken naar een integratiemodel waarin de mogelijkheden van de verschillende pijlers - eerste, tweede en derde pijler - bij elkaar worden gebracht. Dat is het eerste punt.</p>
      <p sl="nl">Het tweede punt dat voor ons van belang is, is de inzet van de Europese Unie voor de bevordering van een effectief multilateralisme. Daarbij gaat het om de bijdrage van de Europese Commissie in het internationale optreden van de Europese Unie. Wij willen ook graag veel aandacht van de Commissie voor de invulling van de civiele aspecten van het veiligheidsbeleid van de Europese Unie. Voorts zou ik graag willen dat de Commissie nog eens terugkwam op toezeggingen die zij in het verleden heeft gedaan ten aanzien van versterking van het optreden van de Europese Unie bij conflictpreventie. Bovendien denk ik dat het belangrijk is een debat aan te gaan, ook met de Verenigde Staten, over de toekomst van de VN. Dat is een zeer actuele kwestie waarbij van de Commissie een actieve bijdrage mag worden verwacht. Dat moet een nieuw element zijn in de transatlantische dialoog. Wat ons betreft is het democratischer maken van de wereld - te beginnen in Europa natuurlijk - daarbij het leidende thema.</p>
      <p sl="nl">Over het derde punt zal ik kort zijn. De uitbreiding van de Europese Unie en de inzet van de Commissie bij de onderhandelingen met Turkije, waarover wij deze week hebben gediscussieerd, zullen de komende jaren belangrijke taken zijn.</p>
      <p sl="nl">Het vierde punt betreft de relatie met Rusland. Daarover wordt deze week een resolutie aangenomen. Hoe kunnen we de relatie met dat land ontwikkelen langs twee lijnen? Enerzijds de economische samenwerking en het werken aan een gezamenlijk energiebeleid, anderzijds een open debat over waarden, democratie en de ontwikkelingen in Rusland op dat gebied. Wat ons betreft is een pittig gesprek over de relatie tussen de EU en Rusland onvermijdelijk, evenals een gesprek over onze gezamenlijke buren, waarbij het dan moet gaan over Rusland, Moldavië, de Kaukasus en de Oekraïne.</p>
      <p sl="nl">Ten slotte nog een opmerking in verband met de nieuwe buren. In de Oekraïne heeft de bevolking naar onze mening een duidelijk signaal gegeven. Wat zal daarop straks, na de derde ronde van de presidentsverkiezingen, de reactie van de Europese Unie zijn? Het nieuwe nabuurschapsbeleid in zijn huidige opzet geeft volgens ons geen afdoende antwoord op wat zich daar ontwikkelt. Ik denk dat de actieplannen van de EU in het kader van het nieuwe nabuurschapsbeleid nauwer moeten worden gekoppeld aan de Europese aspiraties die heel duidelijk naar voren gekomen zijn in de Oekraïne. Dat vergt, denk ik, ook een nieuw debat in dit Parlement. Kortom, er is met betrekking tot de nieuwe buren behoefte aan een meer omvattend concept, een Europese Ostpolitik .</p>
    </intervention>
    <intervention id="2-043" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Mijnheer de Voorzitter, we hebben een historische uitbreiding en de eerste verkiezingen voor het Europees Parlement na deze uitbreiding achter ons. Het is redelijk dat de zwaartepunten van de Commissie de boodschap weerspiegelen die in verband met deze gebeurtenissen naar voren is gekomen. Daarom wil ik dat de richtsnoeren een duidelijk politiek signaal afgeven, een signaal dat past bij de volstrekt unieke situatie waarin Europa zich bevindt.</p>
      <p sl="sv">We hebben beloofd dat het in tweeën gedeelde Europa zal samengroeien. Daarom moet het belangrijkste zwaartepunt het overbruggen van de kloof zijn. De verschillen op gezondheidsgebied moeten geëffend worden. Wij willen ondernemingen die grensoverschrijdend werken en de economische verschillen doen verdwijnen.</p>
      <p sl="sv">Om dit te bereiken moeten wij ten volle gebruik maken van de mogelijkheden die het structuur- en onderzoeksbeleid biedt. De Oostzee moet de schoonste zee van de wereld worden, hetgeen onder andere vereist dat er een einde komt aan de lozingen van Sint-Petersburg. We willen een hoogwaardig en dynamische onderzoeksklimaat in het Oostzeegebied, en verder naar het zuiden bestaan ongetwijfeld overeenkomstige verwachtingen. We moeten een rechtsgebied in het leven roepen waarin eenieder zich door de wet beschermd voelt, ongeacht waar hij of zij zich bevindt op het grondgebied van de Unie.</p>
      <p sl="sv">Ten slotte is er ook een consequent en krachtig beleid nodig jegens de oostelijke buurlanden van de Unie. De crisis in Oekraïne heeft de zwakheden van ons beleid jegens de buurlanden laten zien. De EU moet ook in haar beleid jegens de Kaukasuslanden, Moldavië en Rusland haar strategie aanscherpen en consequent zijn. Deze kwesties werden zojuist ook al door de heer Wiersma aangestipt.</p>
      <p sl="sv">Ik sluit mij graag aan bij de woorden van Commissievoorzitter Barroso in het Franse deel van zijn toespraak: “Wij moeten prioriteiten stellen voor de hele Unie.”</p>
    </intervention>
    <intervention id="2-044" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, geachte collega’s, zoals ik al vaker heb gezegd mogen wij inmiddels concluderen dat er een hevige, sociale en politieke crisis is uitgebroken in een bepaalde manier van Europa opbouwen.</p>
      <p sl="it">Terwijl gesproken wordt over de actualisering van de strategie van Lissabon, worden er concrete maatregelen getroffen die zouden kunnen duiden op een koerswijziging. Twee concrete voorbeelden wil ik in dit verband aanhalen. Het eerste heeft te maken met een bepaalde ontwerprichtlijn, met de zogeheten Bolkestein-richtlijn, die naar onze mening afgewezen moet worden. In die richtlijn worden namelijk een mengelmoes gemaakt van allerlei negatieve elementen. Daardoor ontstaat er een regelrechte jungle, en worden de grondrechten van de werkende bevolking en het recht van de burgers op kwaliteitsdiensten gewoonweg geschonden. Dit wordt dus terecht aangevochten door de vakbonden en door talrijke sociale krachten, en daarom vragen wij om intrekking van de richtlijn.</p>
      <p sl="it">Het tweede voorbeeld betreft het voorstel voor de REACH-verordening. Daarmee wordt vernieuwing van onze chemische industrie beoogd. Men wil deze zowel kwalitatief als qua bescherming van de volksgezondheid verbeteren. Wij vragen met klem dat dit voorstel snel goedgekeurd wordt. Het gaat om twee concrete zaken, die aantonen dat er twee verschillende opvattingen over Europa bestaan.</p>
    </intervention>
    <intervention id="2-045" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, dit debat gaat over de strategische prioriteiten. Als coördinator voor mijn fractie in de Commissie interne markt en consumentenbescherming wil ik me richten op één prioriteit van cruciaal belang: de interne markt. Ik wil reageren op eerder gemaakte opmerkingen - helaas zijn sommige sprekers al vertrokken - en zeggen dat de steun van de commissaris voor de dienstenrichtlijn betreffende de interne markt zeer welkom is. Het gaat hier immers om iets dat voor de voltooiing van de interne markt van fundamenteel belang is. Zestig procent van de Europese economie bestaat uit diensten en we hebben onder de lidstaten een compleet netwerk van beperkingen die het mededingingsvermogen aantasten.</p>
      <p sl="en">Mijnheer Barroso, trekt u deze richtlijn niet in, maar maakt u die beter. Ik vrees te moeten zeggen dat enkele van mijn collega’s nog steeds in het verleden leven en deze richtlijn de Bolkestein-richtlijn blijven noemen. Ik hoop dat ze eindelijk met de tijd zullen meegaan en hier de McCreevy-richtlijn van zullen maken, maar met uw steun wordt het misschien wel de Barroso-richtlijn. Wie zal het zeggen.</p>
      <p sl="en">Ik wil nog een ander belangrijk punt aansnijden in verband met de interne-marktstrategie. We moeten ervoor zorgen dat de rest van het acquis voor de interne markt beter gaat functioneren voor de consumenten en de bedrijven. Wij hebben een dienstenrichtlijn maar wij willen niet dat de Commissie tijdens haar mandaatperiode met nog veel meer wetgeving komt voor de interne markt. Wij willen dat u een serieuze poging doet de bestaande richtlijnen inzake de interne markt te handhaven en te vereenvoudigen. Het bedrijfsleven vindt de Europese richtlijnen in de praktijk veel te ingewikkeld. In veel gevallen zijn ze zelfs strijdig met elkaar. De doelstellingen voor het milieu en het sociaal beleid worden in veel gevallen niet verwezenlijkt, terwijl we blijven zitten met de kosten en de inconsistenties die uit de regels voortvloeien. De consumenten vrezen dat ze niet kunnen beschikken over alle rechten met betrekking tot productbeschikbaarheid, gemeenschappelijke prijzen of toegang tot justitie als ze problemen ondervinden in het grensoverschrijdend verkeer.</p>
      <p sl="en">Ik hoop dat het thema van uw strategie zal zijn dat de consumenten en de bedrijven meer profijt moeten kunnen trekken van de interne markt, en dat er tijdens uw mandaat maatregelen worden genomen om die essentiële doelstelling ook echt te verwezenlijken.</p>
    </intervention>
    <intervention id="2-046" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Mijnheer de voorzitter van de Commissie, toen wij voor de eerste keer, bijna zes maanden geleden, hier in Straatsburg naar u luisterden, sprak u over een persoonlijke visie. Sinds die tijd is die persoonlijke visie uitgebreid en in een nieuwe vorm gegoten. Aangezien u de regeringsleider van Europa bent, zullen uw doelstellingen in gemeenschappelijk overleg moeten worden vastgesteld. Ook wij zullen - vanuit een ander perspectief - deze doelstellingen en de uitvoering ervan kritisch blijven volgen. Staat u mij toe om op uw eerste toespraak terug te komen. U beloofde toen een beleid waarin de parallelle processen elkaar zouden versterken. U beloofde ons een soort Euclidische organisatie van uw politieke werkzaamheden, waarbij parallelle waarden elkaar niet zouden tegen werken en elimineren. Ik moet toegeven dat dit een grote uitdaging is.</p>
      <p sl="hu">Ik wil graag twee voorbeelden aanhalen, voorbeelden waarnaar al een paar keer is verwezen tijdens dit debat. Lissabon belooft een Europa met concurrentievermogen, groei en werkgelegenheid. Ik wil nader ingaan op de opmerkingen van mijn collega’s. Concurrentievermogen, groei en meer werkgelegenheid mogen nooit haaks komen te staan op het belang van het maatschappelijk draagvlak. Wij kunnen niet genoeg benadrukken dat het maatschappelijk draagvlak pas een ware uiting is van Europese solidariteit als dit zich tot over de landsgrenzen uitstrekt en binnen het gehele verenigde Europa en tussen de landen solidariteit ontstaat, als de ontwikkeling in de zwakke en kwetsbare landen wordt bevorderd en de achterstand kan worden ingehaald. Daarvoor zijn complexe programma’s nodig, programma’s waarmee niet alleen steun wordt gegeven aan degenen die buiten ons gezichtsveld vallen (en ook aan degenen die niet op de arbeidsmarkt terechtkomen), maar tegelijkertijd ook het menselijk potentieel en de bijbehorende omstandigheden worden gestimuleerd. Wij hebben complexe programma’s nodig om ervoor te zorgen dat er tussen de nieuwe en de oude lidstaten geen verschillen bestaan wat de kansen op de arbeidsmarkt betreft.</p>
      <p sl="hu">De tweede grote taak is dat u effectief gebruik maakt van uw bevoegdheden voor vrijheid en veiligheid en voor vrijheid en rechtvaardigheid. Er bestaat niet zoiets als vrijheid of veiligheid, of vrijheid of rechtvaardigheid. De heer Schulz heeft opgemerkt dat de vluchtelingen die naar de Europese Unie komen ook een terroristische dreiging met zich meebrengen; iets dergelijks heb ik overigens ook uit de mond van een hooggeplaatste Europese ambtenaar kunnen optekenen. Ik hoop dat u een dergelijke opvatting afwijst. Het is ook onaanvaardbaar om verschillen in culturele achtergrond of niet-christelijke religieuze opvattingen als verdacht te beschouwen. Er zijn gerichte wettelijke maatregelen tegen discriminatie nodig. Ik vraag u dringend uw beloften in verband met uw persoonlijke betrokkenheid en de organisatie van uw werkzaamheden gestand te doen en op dit vlak adequate wettelijke maatregelen te nemen.</p>
    </intervention>
    <intervention id="2-047" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Mijnheer de Voorzitter, mijnheer de voorzitter van de Commissie, mevrouw de vice-voorzitter, dames en heren, de strategische beleidsoriëntaties dienen ook het gemeenschappelijk landbouwbeleid te omvatten, omdat de besluiten van de Raad van Luxemburg op dit gebied van toepassing zijn. In juni is besloten om het gemeenschappelijk landbouwbeleid ingrijpend te hervormen. Het betreft een hervorming die in sommige lidstaten nog omgezet dient te worden en die al tot vergaande veranderingen heeft geleid. Die hervorming heeft voor veel discussies en onzekerheden gezorgd en dat zal in de toekomst ook nog het geval zijn.</p>
      <p sl="de">De volgende grote stap is de hervorming van de marktordening voor suiker. Daarna dient echter weer een bepaalde mate van rust terug te keren. Alleen op die manier kunnen wij ervoor zorgen dat onze boeren een goede planning kunnen maken voor hun bedrijfsvoering. Dit moet ook heel duidelijk in de beleidsstrategie tot uiting komen. De landbouw heeft calculeerbare termijnen nodig, en als beleid geloofwaardig wil zijn, moet het ook een bepaalde zekerheid verschaffen.</p>
      <p sl="de">Bij de financiële vooruitzichten voor de periode 2010-2013 moeten wij duidelijk kunnen aangeven wat wij van dit Europa verwachten, mijnheer de voorzitter van de Commissie. Voor het uitgebreide Europa is een evenwichtig cohesie- en structuurbeleid belangrijker dan ooit. Dit is noodzakelijk om de structurele ongelijkheden tegen te gaan. Bij de op handen zijnde plattelandsontwikkeling gaat het om de totale financiering van de tweede pijler, en dus ook om het behoud van een actief en attractief platteland, hetgeen onmogelijk is zonder boeren die hun bedrijf uitoefenen. Een deel van het geld voor de tweede pijler komt uit de modulering. Voor ons zijn in dat verband ook de regio’s met hun dorpen en steden van belang. Europa heeft behoefte aan duidelijke doelen en strategieën. Daarnaast verwachten de burgers dat wij concrete oplossingen aandragen voor de moeilijke kwesties op het gebied van immigratie, asiel en veiligheid. Het opstellen van de begroting mag pas gebeuren als wij op al deze vragen een antwoord hebben gegeven. Elke andere procedure is niet serieus te nemen en zal de afstand tot de Europese burgers ook niet verkleinen.</p>
    </intervention>
    <intervention id="2-048" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de voorzitter, als socialistische fractie hebben we op het gebied van de ontwikkelingssamenwerking en de humanitaire hulp bepaalde doelstellingen, en die willen we laten opnemen in de aanbevelingen van het Parlement aan de Commissie en aan de voorzitter van de Commissie.</p>
      <p sl="es">De impuls die wij van de Unie willen zien uitgaan, vindt zijn grondslag in de Europese Grondwet. Het is erg bemoedigend dat op dit gebied en op andere gebieden de Grondwet, zelfs nog voor ratificatie, qua strekking en begroting reeds wordt toegepast.</p>
      <p sl="es">De belangrijkste bijdrage die de socialisten aan het opbouwproces van Europa hebben geleverd, was dat solidariteit werd opgenomen als een van de essentiële pijlers van het project. Solidariteit heeft niet alleen grote morele en politieke waarde, maar is ook een garantie voor vrede, stabiliteit en voorspoed in Europa.</p>
      <p sl="es">Op opmerkelijk coherente wijze zijn wij erin geslaagd dit principe in de Grondwet in een moderne vorm te gieten en af te stemmen op de realiteit van de geglobaliseerde wereld. In deze nieuwe omstandigheden kunnen wij - of in ieder geval wij socialisten - niet meer volstaan met enkel solidariteit onder de Europese landen.</p>
      <p sl="es">We kunnen ons niet vereenzelvigen met een solidariteit die niet verder reikt dan de grenzen van ons grondgebied en de burgers van de Unie. Aan de andere kant moet die solidariteit ook de identiteit van de Europese Unie op het internationale toneel kenmerken. Daarbij denk ik vooral aan de solidariteit met de ontwikkelingslanden die streven naar waardigheid en vooruitgang. Onze solidariteit moet zich in de nieuwe globaliseringscontext richten op het optreden van de Europese Unie in de wereld, maar moet bovendien horizontaal van toepassing zijn op heel het gemeenschappelijke beleid.</p>
      <p sl="es">Tot de belangrijke prioriteiten van de Commissie moeten ook de inspanningen behoren die kunnen bijdragen aan de verwezenlijking van de millenniumdoelstellingen. Daarbij moet speciale aandacht worden besteed aan de uitroeiing van armoede en honger in de ontwikkelingslanden, ofschoon wij die ook tegenkomen in meer ontwikkelde landen.</p>
      <p sl="es">Ook moeten wij prioriteit geven aan de strijd tegen AIDS en tegen andere, aan armoede en onderontwikkeling gerelateerde ziekten, zoals malaria en tuberculose, evenals aan de bevordering van de positie van de vrouw in de landen waarmee wij ontwikkelingssamenwerking hebben, en aan de door de Spaanse premier op gang gebrachte interculturele dialoog.</p>
      <p sl="es">Op al deze terreinen heeft de Commissie een grote verantwoordelijkheid. Zij moet activiteiten ontplooien en zorgen voor coördinatie met de lidstaten van de Unie. Hierbij moet aandacht worden besteed aan complementariteit en coherentie, voornamelijk als het gaat om onze aanwezigheid in, en onze invloed op de ontwikkelingshulporganisaties van de Verenigde Naties.</p>
      <p sl="es">Om dit te bereiken is het noodzakelijk de financiering van onze ontwikkelingshulp en onze humanitair acties te handhaven en zelfs nog te verhogen, opdat wij onze in Barcelona en Monterrey aangegane verplichtingen en het daar afgesproken tijdschema kunnen nakomen. We mogen daar zelfs geen genoegen mee nemen maar moeten onszelf nog ambitieuzere doelstellingen opleggen.</p>
    </intervention>
    <intervention id="2-049" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Mijnheer de Voorzitter, mijnheer de voorzitter de Europese Commissie, dames en heren, de periode waarin de nieuwe Europese Commissie haar werkzaamheden opvat, vormt zonder meer een keerpunt in de geschiedenis van de Europese Unie. De volgende elementen komen hier samen: de eerste ervaringen met de laatste uitbreiding, de voorbereiding van toekomstige uitbreidingen, waaronder het buitengewoon ingewikkelde debat over het lidmaatschap van Turkije, de eerste evaluatie van de uitvoering van de strategie van Lissabon en de voorbereiding van de financiële vooruitzichten voor de periode 2007-2013.</p>
      <p sl="pl">De nieuwe Commissie moet een besluit nemen over haar strategie om de doelstellingen van de Verdragen te verwezenlijken, evenals de doelstellingen die voortvloeien uit de situatie in de Europese Unie en de omringende landen. Dit is buitengewoon belangrijk voor het Europees Parlement, maar ook voor de nationale parlementen. Het is duidelijk dat er tussen de lidstaten grote verschillen zijn op het vlak van de economische ontwikkeling. Het is daarom in het belang van alle lidstaten dat alles in het werk wordt gesteld om deze verschillen kleiner te maken, want dat bevordert de groei in de gehele Europese Unie.</p>
      <p sl="pl">De verdieping van de economische integratie is sinds jaren gekoppeld aan een actief cohesiebeleid. Daarmee kan de economische dispariteit worden verminderd en de opname van lidstaten met relatief lage ontwikkelingsindicatoren worden begeleid. De praktijk laat zien hoe noodzakelijk en actueel de Verdragsbepalingen op dit terrein zijn. Volgens de Verdragen is de economische en sociale cohesie namelijk een van de hoofddoelstellingen van de Europese Unie en is het cohesiebeleid een van de belangrijkste communautaire beleidsterreinen. Dit beleid heeft niet slechts een tijdelijk karakter, naargelang de omstandigheden, maar vormt een permanent en onaantastbaar element van het Gemeenschapsbeleid. De ervaringen uit het verleden en de verslagen van de Commissie bevestigen dat het cohesiebeleid onverminderd van belang is en dat het niet alleen aankomt op aanzienlijke financiële inspanningen, maar vooral op de wil en vastberadenheid van de mensen aan wie de uitvoering van het beleid wordt toevertrouwd.</p>
      <p sl="pl">Tot slot wil ik namens talloze afgevaardigden de overtuiging uitspreken dat de nieuwe Commissie de op haar gevestigde hoop zal waarmaken en niet in de val zal trappen van het verkeerde dilemma: cohesiebeleid of groeibeleid.</p>
      <a text="(Applaus)"/>
    </intervention>
    <intervention id="2-051" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Mijnheer de Voorzitter, commissaris, dames en heren, wij hebben twee heldere doelen: een Europees sociaal en economisch model, dat wij verdedigen, en de ontwikkeling van een Europese ruimte van vrijheid, veiligheid en rechtvaardigheid. Op dit alles moeten de principes van duurzame ontwikkeling worden toegepast.</p>
      <p sl="fi">Mededingingsvermogen overeenkomstig de strategie van Lissabon kan echter niet worden gerealiseerd als de lidstaten niet beginnen de besluiten doeltreffend uit te voeren. Binnen de Unie is een soort antisolidariteitsbeweging ontstaan, die wordt geleid door de landen die treuzelen met de implementatie. Dit is bijvoorbeeld te zien in de telecom- en energiesector. De Commissie moet hier snel ingrijpen, want het kost ons miljarden.</p>
      <p sl="fi">Wat is duurzame ontwikkeling? Is het ecologische, sociale of intellectuele ontwikkeling? Natuurlijk is het dit allemaal, maar het is vooral intellectuele ontwikkeling. Als het basisonderwijs in onze landen niet in orde is, zal er geen duurzame ontwikkeling kunnen komen. In mijn land Finland heeft 15 procent van de tienerjongens de school voortijdig verlaten. Het contact tussen de school en thuis functioneert niet goed, maar toch presteert Finland wat het basisonderwijs betreft al jaren het best in de hele wereld.</p>
      <p sl="fi">Wat zijn wij in Europa aan het doen? Het resultaat is een Europa van oude en slecht opgeleide mensen. Wat is dat voor duurzame ontwikkeling? Wij moeten investeren in onderzoek en productontwikkeling. Het maximum van 3 procent wordt slechts door twee landen gehaald. Kijk naar de statistieken! Zij die hier aan voldoen, zijn in alle statistieken de besten. Dit is een goed voorbeeld van wat er gedaan moet worden. Dit is de eeuw van de revolutie op het gebied van informatie en technologie. 40 procent van ons mededingingsvermogen na medio jaren '90 was gebaseerd op technologie, terwijl dat percentage in de Verenigde Staten 60 procent bedroeg. Hier kunnen wij van leren en dus, mijnheer Barroso, Commissie, pak deze kwestie aan, want anders worden wij onder de voet gelopen.</p>
    </intervention>
    <intervention id="2-052" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">Mijnheer de Voorzitter, mijnheer de voorzitter van de Commissie, geachte collega’s, waar draait het de komende vijf jaar eigenlijk om? Bij mijn antwoord op die vraag wil ik slechts op drie punten nader ingaan. Ten eerste rust op ons sinds 1 mei 2004 de grote taak om het Europese integratieproces te stabiliseren. Wij mogen echter niet te veel hooi op onze vork nemen door nu te snel een te groot aantal nieuwe lidstaten in de Europese Unie op te nemen. Wij moeten er veeleer voor zorgen dat datgene wat wij tot nu toe bereikt hebben, verder wordt verstevigd. Dat dienen wij samen met onze tien nieuwe lidstaten te doen. Deze zijn daartoe genegen en zijn ook bereid om hieraan actief bij te dragen.</p>
      <p sl="de">Ten tweede is het van belang dat de concurrentiepositie van de Europese Unie wordt verbeterd, en daaraan dienen vele zaken ondergeschikt gemaakt te worden. Ik wil vanaf deze plaats ook eens het volgende heel duidelijk zeggen. Is het logisch - en ik ben blij dat mevrouw de vice-voorzitter hier aanwezig is - om middels het Reach-project het concurrentievermogen van de industrieën buiten de Europese Unie te verbeteren en bij ons een deïndustrialiseringsproces in gang te zetten? Ik zou graag willen aansluiten bij datgene wat mevrouw Schierhuber met betrekking tot de marktordening voor suiker heeft gezegd. Is het logisch dat wij suiker tot de Europese Unie toelaten die op milieu- en mensonterende wijze in Brazilië wordt geproduceerd, terwijl wij tegelijkertijd het functioneren van onze eigen landbouw bemoeilijken door steeds weer nieuwe voorwaarden te stellen? Wordt daardoor de concurrentiepositie van de Europese Unie verbeterd? Dat zijn vragen die de Commissie zich in de komende vijf jaar zal moeten stellen.</p>
      <p sl="de">Dan het derde punt. Wij moeten ook vertrouwen in de euro tot stand brengen en dat zullen wij gezamenlijk moeten doen. De mensen hebben veel kritiek gehad op het project voor een gemeenschappelijke munt. Het is onze taak om voor deze jonge munt een positief perspectief te creëren. Concreet houdt dit in dat het Stabiliteitspact uiteraard niet ter discussie gesteld mag worden. Er mag ook geen sprake zijn van een intellectualistische interpretatie, want Europa kan de problemen als gevolg van de vergrijzing en het afnemen van alternatieven voor de jonge generatie simpelweg niet op duurzame wijze oplossen als de schuldenlast in de lidstaten niet wordt teruggebracht. Op dat gebied heeft het Stabiliteitspact een zeer disciplinerende werking en daarom moet het ook verdedigd, en niet afgeschaft worden.</p>
    </intervention>
    <intervention id="2-053" speaker_id="28577" name="Marilisa XENOGIANNAKOPOULOU" is_mep="True" mode="spoken" nationality="Greece" birth_date="20-02-1963" birth_place="Athina" p_group="Socialist Group in the European Parliament" m_state="GR">
      <p sl="el">Mijnheer de voorzitter van de Commissie, duurzame ontwikkeling, volledige werkgelegenheid en economische en sociale samenhang moeten de fundamentele doelstellingen van het programma van de Commissie voor de komende vijf jaar zijn. De Europese burgers willen concrete beleidsvormen, beleidsvormen waarmee werkgelegenheid kan worden gecreëerd en de levensstandaard daadwerkelijk kan worden verbeterd. Europa moet zorgen voor voldoende financiële middelen om deze beleidsvormen ten uitvoer te leggen. Dit is voor Europa een kwestie van geloofwaardigheid. Voor de houding van de Commissie ten aanzien van de financiële vooruitzichten moeten de voorstellen-Prodi een vaste grondslag zijn. Wij verwachten verbintenissen van u ten aanzien daarvan.</p>
      <p sl="el">Als men een beleid ter versterking van het mededingingsvermogen van de Europese economie ten uitvoer wil leggen, moet men tegelijkertijd de samenhang, de solidariteit en het sociaal Europa versterken. Bovendien moet prioriteit worden toegekend aan onderwijs, opleiding, innovatie, onderzoek en technologie. Grote betekenis moet eveneens worden toegekend aan de verbetering van de diensten en de infrastructuur in de Europese regio’s.</p>
      <p sl="el">Mijnheer de Voorzitter, wij verwachten dat de Europese Commissie tijdens de presentatie van haar programma in januari aanstaande duidelijke verbintenissen aangaat en concrete voorstellen in die richting doet.</p>
    </intervention>
    <intervention id="2-054" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, aan het begin van dit debat sprak de heer Poettering over de resolutie van de PPE-DE-Fractie. Dit is een uitstekend document dat ik u kan aanbevelen, mijnheer Barroso. De hierin genoemde prioriteit - Europa concurrentiekrachtiger en welvarender maken - is ook uw prioriteit. Men ziet in dat dit doel enkel verwezenlijkt kan worden als er economische hervormingen plaatsvinden. De Commissie wordt aangespoord de versoepeling van de arbeidsmarkten krachtig te stimuleren, hetgeen deel uitmaakt van het hervormingsprogramma. Dat betekent niet dat de Commissie, op de weg naar het beloofde land, alleen leiding moet geven aan de afzonderlijke lidstaten: zij moet ook leiding geven aan elke afzonderlijke commissaris.</p>
      <p sl="en">De manier waarop bepaalde commissarissen van de vorige Commissie hun eigen koninkrijkjes bestierden, baarde mij ernstig zorgen. Zo heb ik op het gebied waar ik met name belang in stel - werkgelegenheid en sociale zaken - tevergeefs gewacht op het moment waarop de Commissie als één blok zou optreden en waarop de heer Prodi zou onderstrepen dat bepaalde sociale richtlijnen het concurrentievermogen belemmeren en de werkgelegenheid in de weg staan. De Commissie als geheel wilde haar vingers daar niet aan branden. Het leek erop dat ze geen vraagtekens wilde zetten bij de voorgestelde sociale wetgeving, om te voorkomen dat de indruk zou ontstaan dat ze niets geven om sociale rechtvaardigheid en sociale samenhang.</p>
      <p sl="en">Wij allen hebben een rotsvast geloof in het belang van sociale rechtvaardigheid en sociale samenhang. De grootste sociale onrechtvaardigheid is werkloosheid, een van de grootste oorzaken van sociale uitsluiting. De heer Schulz had het eerder over de rechten van de werknemers, en die zijn vanzelfsprekend belangrijk, maar we moeten ook aandacht schenken aan de rechten van de werklozen, aan de rechten van de mensen die zo graag aan de slag willen maar geen baan vinden. Daarom moet de Commissie als geheel de moed opbrengen om de sociale agenda opnieuw open te slaan en meer in evenwicht te brengen. Daarbij moet aan de bevordering van de werkgelegenheid voorrang worden gegeven en moet flexibiliteit op de arbeidsmarkten fungeren als de leidende ster. Mijnheer Barroso, u zult geen succes boeken als u deze agenda niet uitvoert. Europa zal geen succes boeken als het deze agenda niet uitvoert. U moet succes boeken, en wij wensen u het allerbeste.</p>
    </intervention>
    <intervention id="2-055" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="pl">Mijnheer Barroso, u moet leiding geven aan een nieuwe Europese Unie, want er zijn tien nieuwe lidstaten en er is een nieuwe oostgrens. Wij geloven dat het uw ambitie is om de historische missie van de nieuwe Commissie te vervullen. Het beleid van de Commissie wordt echter gekenmerkt door logheid en als er in de strategische beleidsoriëntaties onvoldoende rekening wordt gehouden met de nieuwe factoren, dan zult u die missie niet volbrengen, mijnheer de voorzitter van de Commissie.</p>
      <p sl="pl">Uw opdracht is het samenvoegen van het in Jalta verscheurde Europa. Daarnaast moet u de nieuwe oostelijke dimensie van de Europese Unie uitwerken. De eerste doelstelling betreft de hereniging van Europa. De theoretische uitbreiding moet worden geconsolideerd in de vorm van een grotere cohesie en economische solidariteit. Dit moet een van de permanente hoofddoelstellingen van uw Commissie worden, en wel als doel op zichzelf, niet als secundaire doelstelling in het kader van de strategie van Lissabon. Bovendien vereist goed bestuur van de nieuwe Europese Unie de verwezenlijking van cohesie door de overbrugging van de verschillen op het vlak van de economische ontwikkeling.</p>
      <p sl="pl">Mijnheer Barroso, zoals u in dit Parlement heeft gezegd is meer Europa voor minder geld onmogelijk. Dit betekent dat u het financieel egoļsme van de nettobetalers het hoofd moet bieden, evenals de lidstaten die ten gevolge van hun economisch succes niet meer voor cohesiesteun in aanmerking komen. De Europese Unie kan niet op een geloofwaardige manier worden geconsolideerd met een nieuwe Grondwet die een hogere mate van politieke solidariteit voorschrijft terwijl tegelijkertijd de economische solidariteit wordt afgebroken. Dat zou inconsistent en daarmee ondoeltreffend beleid zijn. Ik roep u op om de oorspronkelijk door de Commissie voorgestelde omvang van de begroting te verdedigen. Ik stel voor dat u een hartig woordje spreekt met commissaris Grybauskaitė, want het standpunt dat zij in het Europees Parlement naar voren heeft gebracht, staat haaks op uw woorden.</p>
      <p sl="pl">De tweede doelstelling is een nieuwe oostelijke dimensie. Als wij een waardengemeenschap vormen, moet uitstraling van die waarden over onze grenzen ons verheugen. Wij moeten de democratie en de rechten van de mens exporteren. Het oostelijk beleid van de Commissie moet enerzijds standvastiger, veeleisender en sneller worden en anderzijds opener en ruimhartiger tegenover ontluikende democratieën. Het beleid moet gedifferentieerd zijn en er moeten voorwaarden aan verbonden zijn. Het moet, bijvoorbeeld in Oekraïne, aansporen tot een keuze voor de democratie. Wij moeten Oekraïne niet alleen met woorden, maar ook met daden bijstaan. Wij moeten de deur openzetten voor de Europese aspiraties van het land en meer aanbieden dan het oude actieplan dat nog dateert van voor de grote democratische ommekeer. Wij moeten het land een associatieovereenkomst aanbieden. Een nieuw beleid tegenover het oosten vereist nieuwe instrumenten. De Europese Unie dreigt zich te laten leiden door oude doelstellingen. Nieuwe uitdagingen vereisen echter een nieuwe aanpak. Mijnheer Barroso, wij vertrouwen erop dat u deze nieuwe aanpak zult bevorderen.</p>
    </intervention>
    <intervention id="2-056" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, mijnheer de voorzitter van de Commissie, als het gaat om het definiëren van strategische beleidsoriëntaties is het beter duidelijkheid te betrachten, opdat onze ambities goed tot uitdrukking komen. De Europese Unie dient het Europa van de vrijheid te zijn. Die vrijheid kan alleen bestaan in een gezonde economische omgeving en met reële en effectieve veiligheid. Wij hebben een concurrerende economie nodig om een antwoord te kunnen geven op de uitdagingen inzake groei en volledige werkgelegenheid in een geglobaliseerde wereld, waar wij de vruchten van moeten weten te plukken.</p>
      <p sl="pt">De uitdaging waar wij voor staan, is het realiseren van een economie die op evenwichtige wijze onze natuurlijke hulpbronnen exploiteert. Het dient een economie te zijn die efficiënt is omdat ze modern is, en niet omdat ze korte metten maakt met de verbintenissen die de kern van het sociale model uitmaken. Zonder arbeid produceren wij geen rijkdom en wij produceren niet meer rijkdom met minder werk. Dat wonder bestaat niet, en wie volhardt in dat waanbeeld zal verantwoordelijk zijn voor minder ontwikkeling en minder cohesie, zowel op economisch als op sociaal gebied.</p>
      <p sl="pt">Aan de andere kant hebben wij veiligheid nodig, niet de veiligheid van de betogen die inspelen op angst of de bedreigingen negeren, maar vastberaden beleid dat doeltreffende grenzen en daadwerkelijke binnenlandse veiligheid garandeert.</p>
      <p sl="pt">Europa dient eveneens met de traditionele bondgenoten een internationaal beleid te delen dat democratie en vrede in onze buurlanden bevordert en een bijdrage vormt voor een veiliger en meer ontwikkelde wereld.</p>
      <p sl="pt">Mijnheer de Voorzitter, de komende jaren dient de Commissie onder leiding van Durão Barroso bekwaamheid te tonen en een vaste koers te varen in een periode vol onzekerheden in verband met de ratificatie van het Constitutioneel Verdrag en het zuinige financiële beleid dat het Stabiliteits- en groeipact de lidstaten oplegt. Tegenover een Unie met meer bevoegdheden, meer beleidsterreinen, meer verplichtingen en meer lidstaten kunnen niet een kleinere begroting en minder middelen staan. Dat is een onmogelijke vergelijking, die op termijn een vrije en ontwikkelde economie in een veilige omgeving - een wens van ons allen - onhaalbaar maakt. Dat is de sleutel voor ons model en voor de beleidsoriëntaties die daar de komende jaren de basis van moeten vormen.</p>
    </intervention>
    <intervention id="2-057" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, als lid van de Commissie internationale handel wil ik mijn opmerkingen concentreren op de rol die de Europese Unie kan spelen ten behoeve van een efficiënt wereldhandelsstelsel met meer transparantie en meer democratische legitimering. Dit stelsel bevindt zich nu in een kritieke evolutiefase.</p>
      <p sl="el">Wij zien dat de interdependentie op handelsgebied steeds groter wordt en de markten steeds sterker integreren. Wij zien verder dat er steeds meer landen deelnemen aan het multilateraal samenwerkingsstelsel. Dit zijn twee factoren die ons dwingen de regels en disciplines van de WTO aan te passen. Wij moeten immers zorgen voor een grotere openstelling van de goederen- en dienstenmarkten, voor een stevigere band tussen internationale handel en ontwikkeling. Deze tendens komt duidelijk tot uiting in het mandaat van Doha. Uit het huidige verloop van de onderhandelingen blijkt echter dat er moeilijkheden zijn. De Europese Unie moet, als belangrijkste factor in de internationale economie en handelsdiplomatie, een nog actievere - en ik zou haast zeggen, leidinggevende - rol spelen en ijveren voor de versterking en voortdurende aanpassing van het WTO-bestel.</p>
      <p sl="el">Als wij in de nieuwe gemondialiseerde omgeving naast een optimale middelenverdeling, stabiliteit, voorspelbaarheid en solidariteit willen bewerkstelligen, moeten wij deze omgeving versterken met nieuwe, krachtige instellingen en beheersmechanismen. Alleen op die manier kan men ontwikkelingen vermijden zoals die zich bijvoorbeeld hebben voorgedaan in de textiel- en kledingssector of in het suikerregime.</p>
      <p sl="el">Mijn voorstel betreft het gebied van de economische en politieke samenwerking tussen de financiële markten en dat van de internationale ontwikkelingssamenwerking. De grondslag daarvan moet gevormd worden door een nieuw model, door een nieuwe, internationale, sociale en ecologische markteconomie. De moderne wereld heeft behoefte aan een samenhangende economische orde op wereldschaal, aan een nieuwe systeem van elkaar in stand houdende, thematische en operationele regelingen. Mijns inziens is dat de richting waarin Europa moet gaan en waarvoor de Commissie - en ik richt mij tot u, mijnheer de voorzitter van de Commissie - creatieve initiatieven en activiteiten moet ontplooien.</p>
    </intervention>
    <intervention id="2-058" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Voorzitter, mijn excuses dat ik dit debat even heb verlaten, maar ik had een triloogvergadering over oneerlijke handelspraktijken en dat is natuurlijk ook belangrijk. Mijnheer de Commissievoorzitter, u heeft aangekondigd dat u met uw college prioriteit zult geven aan de sociaal-economische kant van uw beleid. Wij, de Europese Volkspartij, steunen wij u daar vanzelfsprekend in. We weten allemaal dat voor het Lissabon-proces een inhaaloperatie nodig is en we zijn heel blij te horen dat u die trein naar Lissabon op een snelspoor wilt plaatsen.</p>
      <p sl="nl">Samen met de heer Kok verzoeken wij u nadrukkelijk om gerichter te werken en het proces van Lissabon beter te coördineren, zowel intern als met andere doelstellingen. Hierbij denk ik aan de richtsnoeren voor werkgelegenheid, de globale economische richtsnoeren en de macro-economische dialoog. Wij willen het Lissabon-proces voltooien, omdat we het noodzakelijk vinden om ook in de toekomst te kunnen leven in een sociale markteconomie waarin efficiëntie samengaat met rechtvaardigheid en eigen verantwoordelijkheid samengaat met solidariteit. Wij beseffen heel goed dat het een niet mogelijk is zonder het andere.</p>
      <p sl="nl">Wij vragen u dan ook, mijnheer de Commissievoorzitter, om te komen met concrete voorstellen om druk uit te oefenen op de lidstaten en hun regio's, zodat zij hun deel van het werk doen op het vlak van onderwijs, vorming, opleiding, investeringen in wetenschappelijk onderzoek, maar ook structurele hervormingen. Nationale Lissabon-plannen, een reeks van structurele indicatoren, het betrekken van nationale parlementen bij de controle en evaluatie van het proces en zeker ook een rangschikking van de lidstaten naar prestatie kunnen daarbij wellicht hulpmiddelen zijn.</p>
      <p sl="nl">Verder vragen wij u ook heel nadrukkelijk ervoor te zorgen dat de essentie van het Stabiliteits- en groeipact overeind blijft. Daarover heeft een aantal collega's van mijn fractie het al heel uitgebreid gehad.</p>
      <p sl="nl">Ten slotte vragen wij u om met ons samen te werken om de interne markt voor diensten te verwezenlijken, maar dan op een positieve manier, een manier die door de mensen en ook door het maatschappelijk middenveld wordt gedragen. Wij verwachten ook voorstellen ter verbetering van het ondernemingsklimaat, ook voor het midden- en kleinbedrijf dat nog altijd de motor van onze economische groei blijft. Wij weten allemaal dat er zonder groei geen banen zijn en dat er zonder banen geen bodem is voor de sociale zekerheid die wij allemaal zo graag beschermd willen zien.</p>
      <p sl="nl">Mijnheer de voorzitter, u heeft een zware opdracht, die is des te zwaarder omdat de Grondwet nog niet is goedgekeurd en omdat we de financiële vooruitzichten nog niet kennen. Eigenlijk vragen wij u ons een menu voor te schotelen zonder dat u over de keuken beschikt om het klaar te maken en zonder dat u weet wat het beschikbare budget is. We rekenen evenwel op uw creativiteit en op de samenhang van uw ploeg. Als u een stevig beleid voorstelt, als u in januari met een stevig menu komt, dan zult u in de EVP een blijvende bondgenoot vinden.</p>
    </intervention>
    <intervention id="2-059" speaker_id="photo_generic" name="Barroso" is_mep="True" mode="spoken" role="voorzitter van de Commissie">
      <p sl="pt">Mijnheer de Voorzitter, geachte afgevaardigden, ik heb met zeer veel aandacht naar al uw opmerkingen geluisterd. Ik dank u voor uw bijdragen. Deze zijn een weerspiegeling van de brede waaier van gezichtspunten in dit Parlement. Ik wacht ook met veel belangstelling op de uitslag van de stemming van aanstaande donderdag. De goed te keuren resolutie zal zeker zeer belangrijk zijn voor de gemeenschappelijke strategische visie die wij voor de Europese Unie wensen.</p>
      <p sl="pt">Ik meen dat ik op dit moment al drie voorlopige conclusies kan trekken. In de eerste plaats stel ik vast dat de overgrote meerderheid van de sprekers het eens is met de noodzaak prioriteiten te stellen die overkomen met de verwachtingen van de burgers, en eveneens wil dat de Europese Unie en haar instellingen antwoorden geven op de grootste zorgen van de Europeanen.</p>
      <p sl="pt">Op de tweede plaats heeft de overgrote meerderheid van de sprekers drie essentiële sectoren voor actie genoemd: de Lissabon-strategie (economische hervorming met een sociale en milieudimensie), veiligheid en justitie en de rol van Europa in de wereld.</p>
      <p sl="pt">Ten derde heb ik vastgesteld dat er een brede consensus bestaat over de noodzaak in Europa een krachtig cohesiebeleid te voeren, een werkelijke politiek van solidariteit. Ik hoop dat met name de regeringen van de lidstaten hier goed naar hebben geluisterd. Voorts kunnen wij, denk ik, concluderen dat er consensus bestaat over de noodzaak van groei en werkgelegenheid in Europa. Zonder groei, zonder het scheppen van werkgelegenheid en zonder meer dynamiek in onze economie kunnen wij het hoge niveau van sociale bescherming en het strenge milieubeleid niet handhaven, ofschoon juist die elementen voor ons een onderdeel zijn van wat in de wandeling het Europees model heet.</p>
      <p sl="pt">Hier is niet de vernietiging van het Europees model in het geding. Daar is überhaupt nooit sprake van geweest. Waar het daarentegen wel om gaat, is de noodzaak het Europees model aan te passen en te moderniseren en rekening te houden met enkele nieuwe uitdagingen waar wij vandaag de dag in Europa en de wereld mee te maken hebben. De vergrijzing van onze bevolking en de effecten van de mondialisering verplichten Europa ertoe zich aan te passen aan de toegenomen concurrentie. In dat verband hecht ik eraan u te zeggen dat het mij niet onmogelijk lijkt het streven naar economische efficiëntie te verenigen met het verlangen naar sociale rechtvaardigheid. Die doeleinden - meer concurrentiekracht samen met duurzame ontwikkeling en een sociaal beleid - mogen op generlei wijze met elkaar onverenigbaar zijn. Wij moet eraan werken die doeleinden met elkaar verenigbaar te maken. Die doelstellingen samen vormen voor ons een prioriteit.</p>
      <p sl="pt">Daarom moeten wij streven naar een zo breed mogelijke, dynamische consensus, die niet het resultaat mag zijn van het wegstrepen van standpunten die met elkaar in tegenspraak zijn. Wij dienen te erkennen dat er in het Parlement enkele prioriteiten bestaan die elkaar uitsluiten. Wij dienen derhalve de grootst mogelijke gemeenschappelijke noemer te vinden voor een dynamische consensus. Ik denk dat er duidelijk consensus bestaat over de noodzaak onze solidariteit te versterken in het uitgebreide Europa. Europa maakt een herenigingsproces door en de recente uitbreiding is er slechts het begin van. Wij hebben de Verdragen ondertekend en zijn nu met tien nieuwe lidstaten, maar wij dienen er alles aan te doen om ervoor zorgen dat men over enige tijd niet meer over de oude en de nieuwe lidstaten spreekt en wij een ware Unie vormen. Met het oog daarop hebben wij een actief cohesiebeleid nodig.</p>
      <p sl="pt">Daarom leg ik zo de nadruk op waarden, en ik meen dat solidariteit zeker een waarde is die ons kan verenigen. Met het oog op de vele debatten op dit moment in Europa over de Europese identiteit zeg ik u daarom dat die identiteit gebaseerd moet zijn op het respecteren van de verschillende nationale, regionale en plaatselijke identiteiten. De Europese verscheidenheid vormt juist onze identiteit, en als wij die identiteit willen beschrijven moeten wij ons baseren op de waarden in de Europese Grondwet en het Handvest van de grondrechten. Die waarden zijn het respecteren van de menselijke waardigheid, de mensenrechten, de rechtvaardigheid, de rechtsstaat en de principes van vrijheid en gelijkheid. Dat zijn de waarden die onze identiteit uitmaken: het respecteren van het principe van non-discriminatie en tolerantie ten opzichte van al degenen die onze grenzen overschrijden. Op basis van deze waarden kunnen wij Europa in de wereld op de kaart zetten.</p>
      <p sl="pt">Ik heb u in mijn eerste termijn al gezegd dat wij op basis van deze waarden onze belangen het beste kunnen verdedigen. Laten wij onze belangen verdedigen met een ambitieuzer nabuurschapsbeleid, een beleid voor onze oostelijke buren en onze buren rond de Middellandse Zee waarmee wij stabiliteit en vrede kunnen bevorderen, zoals wij bijvoorbeeld in Oekraïne doen.</p>
      <p sl="pt">Ik zou de zeer positieve signalen willen benadrukken die de Europese Unie tijdens de crisis in Oekraïne heeft afgegeven. Dat is niet altijd zo duidelijk door iedereen gezegd. Zonder te strijden over de rol van prima donna hebben het voorzitterschap van de Raad, de Europese Raad, de Europese Commissie en een aantal lidstaten samen gezocht naar een vreedzame en democratische oplossing voor Oekraïne. Voor ons Europa is dat een zeer positieve zaak. Ik heb al gezegd dat Europa niet egoïstisch mag zijn en daarom dient Europa ook een ruimhartig ontwikkelingsbeleid te voeren. Dat beleid moet mede een vertaling vormen op buitenlands terrein van wat wij binnenlands doen, nu wij door samenwerking zo veel historische verschillen hebben overwonnen tussen lidstaten die in het verleden vaak met elkaar oorlog hebben gevoerd.</p>
      <p sl="pt">Daarom geloof ik dat wij een effectief multilateralisme moeten verdedigen, waarbij wij uit dienen te gaan van gelijkheid en respect voor onze belangrijkste partners. Wij moeten het transatlantische bondgenootschap weer nieuw leven inblazen en onze partners bijeenbrengen rond waarden als vrijheid, vrede en democratie. Door het verrijken van zijn erfgoed, het creëren en actualiseren van de dynamische consensus en het nastreven van zaken waarmee Europa in de wereld verschil uitmaakt, zet Europa stappen vooruit.</p>
      <p sl="pt">Ik wil afronden, geachte afgevaardigden, met de toezegging dat de Commissie zal proberen rekening te houden met de standpunten van het Parlement bij het formuleren van een strategische visie voor alle Europese instellingen - en niet voor deze of gene instelling - en voor de Europese Unie in haar geheel voor de komende vijf jaar.</p>
    </intervention>
    <intervention id="2-060" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="nl">Tot besluit van het debat zijn er zes ontwerpresoluties ingediend overeenkomstig artikel 103 van het Reglement.</p>
      <p sl="nl">De stemming vindt op donderdag plaats.</p>
      <p sl="nl">Het debat is gesloten.</p>
      <p sl="nl">(De vergadering wordt om 11.30 uur onderbroken en om 12.00 uur hervat).</p>
    </intervention>
  </section>
  <section id="creitem6" title="Plechtige vergadering">
    <intervention id="2-064" speaker_id="photo_generic" name="Litvina" is_mep="True" mode="spoken">
      <p sl="en">vertegenwoordiger van de Journalistenvereniging van Wit-Rusland . - Mijnheer de Voorzitter, geachte afgevaardigden van het Europees Parlement, dames en heren, dit is voor mij een zeer emotioneel moment, een moment van uitzonderlijk belang en grote betekenis voor mijn collega’s en voor mezelf. Het feit dat wij deze prijs als organisatie in ontvangst mogen nemen is een teken van solidariteit en steun aan de gehele Wit-Russische democratische beweging en aan de politieke krachten die uiteindelijk in de toekomst een band zullen weten te creëren tussen Wit-Rusland en de Europese Unie. Het feit dat deze prijs aanvankelijk werd opgedragen aan twee Wit-Russische organisaties - de tweede organisatie was de jongerenorganisatie ZUBR - duidt er naar alle waarschijnlijkheid op dat Wit-Rusland onder de aandacht van de internationale gemeenschap is gebracht, en dat mijn land - dat een van mijn collega’s beschreef als een schaakstuk dat van het bord is gevallen - ooit een onafhankelijke entiteit zal worden binnen de Europese politiek en op een dag een waardige plaats zal innemen onder de andere landen rond de Europese tafel.</p>
      <p sl="en">Deze prijs is een heel belangrijk signaal voor ons. Wij zijn ons namelijk bewust van onze problemen. Het gaat immers niet enkel om de instandhouding van onze beroepsprincipes, maar evenzeer om de bescherming van het recht van al onze burgers op objectieve en ongecensureerde informatie. Het is van cruciaal belang dat u en de andere Europese politici onze problemen begrijpen.</p>
      <p sl="en">Helaas zijn de Wit-Russische autoriteiten erin geslaagd een gesloten samenleving te creëren die is gegrondvest op isolatie en minachting voor de democratische waarden. Ze beschermen hun bestaan en kunnen overleven dankzij hun totale controle op de informatiestroom. De elektronische media zijn vrijwel volkomen door de autoriteiten gemonopoliseerd. Het feit evenwel dat het werk van deze gemonopoliseerde media erop gericht is politieke tegenstanders in diskrediet te brengen, maakt de situatie alleen maar erger. Bovendien trachten de gemonopoliseerde media stereotypen en mythen uit te vergroten. Eén zo’n wijdverspreide mythe is dat niemand in Europa naar ons kijkt, dat niemand verwacht dat wij zich bij hen aansluiten, dat Europa ons vijandig gezind is en zich agressief opstelt, dat alleen het staatshoofd de stabiliteit in ons land kan garanderen, enzovoort, enzovoort.</p>
      <p sl="en">In weerwil van onze grondwet heerst er slechts één ideologie in Wit-Rusland. Er is in Wit-Rusland een proces voltooid: de creatie van een nieuw staatsbestel dat bekendstaat als het ideologisch “verticalisme”. Kritiek is uit den boze; we mogen geen bezwaren of onze meningen uiten.</p>
      <p sl="en">Mij collega’s weten dat we strafrechtelijk vervolgd kunnen worden als wij de president bekritiseren. Twee jaar geleden werd Paval Mazheika, een jonge journalist, strafrechtelijk veroordeeld tot gevangenisstraf.</p>
      <p sl="en">Tijdens politieke campagnes wordt er zelfs nog meer druk uitgeoefend op de staatsonafhankelijke pers. Het referendum en de recente parlementsverkiezingen zijn goede voorbeelden hiervan. Aan de vooravond van het referendum publiceerde mijn collega, Elena Ravbetskaya, redacteur van het nieuwsblad Birzha Informatsii een artikel waarin zij de afkondiging van het referendum een “uitdaging aan de maatschappij” noemde en stelde dat er volstrekte gewetenloosheid en een volkomen veronachtzaming van de publieke opinie nodig waren om dat referendum uit te voeren. Ze werd berecht en veroordeeld tot een boete. Haar krant werd ook bestraft en kreeg na dat artikel een verschijningsverbod van drie maanden.</p>
      <p sl="en">Een ander voorbeeld: twee weken geleden werd een alom bekend persoon, Garry Pahaniayla, vice-voorzitter van het Wit-Russische Helsinki Comité, veroordeeld voor beschimping van het staatshoofd. De reden was een gesprek dat een Zweedse televisiejournalist had opgenomen op een cassette die aan de grens in beslag was genomen. De heer Pahaniayla had een interview gegeven en daarbij de namen genoemd van degenen die ervan worden verdacht betrokken te zijn geweest bij de verdwijning van Wit-Russische oppositieleden. Dat was genoeg om hem voor het gerecht te dagen en het zou best kunnen dat hij hiervoor vijf jaar de gevangenis in moet.</p>
      <p sl="en">Ondanks de conclusies waartoe Christos Pourgurides, de speciale rapporteur van de Raad van Europa, komt in zijn verslag over de verdwijningen van Wit-Russische politici en journalisten, en ondanks de nauwe aandacht die de internationale gemeenschap aan dit onderwerp besteedt, maken we ons ernstige zorgen. De Wit-Russische autoriteiten lijken nog steeds geen interesse te tonen in een volledig en nauwgezet onderzoek naar deze verdwijningen of in de publicatie van een dergelijk onderzoek.</p>
      <p sl="en">We weten nog steeds niet wat er gebeurd is met Dmitry Zavadsky, die vier jaar geleden verdween. Hij is een journalist en lid van onze organisatie. De autoriteiten hebben ons nooit verteld wat er met hem is gebeurd. Zij vrouw, Svetlana Zavadskaya, maakt deel uit van onze delegatie.</p>
      <p sl="en">Er wordt in de kranten nog steeds aandacht besteed aan de verdwijningen. Drie jaar geleden, tijdens de campagne voor de presidentsverkiezingen, werden we hiervoor gestraft. Er werd directe censuur uitgeoefend. Aan het begin van het jaar, tijdens de campagne voor de parlementsverkiezingen en het referendum, maakten we voor het eerst mee dat krantenredacties op last van het ministerie van Informatie werden gesloten. In negentien gevallen werden de activiteiten van onafhankelijke mediakanalen opgeschort.</p>
      <p sl="en">Onze collega, Andrei Sjantarovitsj, ging zelfs in hongerstaking nadat zijn krant een verschijningsverbod kreeg opgelegd. Na beëindiging van zijn hongerstaking werd hij beschuldigd van het uitoefenen van ongeoorloofd protest. Dat was absurd. De informatie over zijn hongerstaking is overal in de stad openbaar gemaakt, waarna hij uiteindelijk voor de hongerstaking is beboet.</p>
      <p sl="en">Het tijdelijke verschijningsverbod van kranten is in de eerste plaats bedoeld om het krantenbedrijf financieel te treffen. Economische discriminatie is een van de middelen geworden om de activiteiten van de onafhankelijke pers aan banden te leggen. Mijn collega’s van de pers hebben te maken met enorme belemmeringen bij de distributie van hun kranten. De verstrekking van vrije en accurate informatie aan de burgers is een van de grootste problemen waarvoor onze maatschappij zich gesteld ziet. Als er in een publicatie kritiek wordt geuit op de autoriteiten, leidt dat automatisch tot problemen met de drukkerijen. Volgens het ministerie van Informatie zijn er honderden onafhankelijke drukkerijen, maar er zijn al vijf onafhankelijke media die hun materiaal in eigen land niet meer gedrukt krijgen; dat moet gebeuren in Smolensk in Rusland, omdat ze geen gebruik meer kunnen maken van drukkerijen op Wit-Russisch grondgebied.</p>
      <p sl="en">Ik durf met stelligheid te beweren dat de journalisten - mijn collega’s van de onafhankelijke pers - trouw blijven aan de principes van hun beroep. De onafhankelijke pers, die nog steeds verschijnt in Wit-Rusland, is vrijwel de enige instantie die enig toezicht uitoefent op de staat. Zij is voor de burgers de enige bron van vrije informatie. We zouden onmogelijk kunnen overleven zonder de ondersteuning van internationale en Europese organisaties. Ik wil deze gelegenheid te baat nemen om hulde te betuigen aan artikel 19, aan de Internationale Federatie van Journalisten, aan Journalisten zonder Grenzen, aan de Internationale Liga voor de Mensenrechten, aan de Deense organisaties, aan het Helsinki Comité van Zweden en Noorwegen, aan het zogeheten Centrum voor Extreme Journalistiek - een Russische organisatie - en aan de Stichting ter Verdediging van Glasnost. Al deze organisaties zijn partnerorganisaties die ons helpen en onze kracht ligt in dit partnerschap en deze samenwerking.</p>
      <p sl="en">Het is voor ons van groot belang dat Europa en de Europese instellingen geen water in de wijn doen als het gaat om hun standpunt ten aanzien van de beginselen van vrijheid van meningsuiting en de mensenrechten. Bij ook maar de geringste verzwakking van die standpunten zal de onderdrukkingsmachine binnen Wit-Rusland op volle toeren gaan draaien en zou de druk op ons alleen maar toenemen. Onlangs hebben vele politici uit Oost-Europese landen op internationaal niveau hun zorgen tot uiting gebracht over de situatie in Wit-Rusland en zich bereid getoond gezamenlijk te werken aan de totstandbrenging van een strategie op Europees niveau ten aanzien van Wit-Rusland. Ik wil onze steun hieraan betuigen. Wij hopen dat er een gemeenschappelijke Europese strategie ten aanzien van Wit-Rusland tot stand komt. Die zal voor ons een grote steun in de rug zijn.</p>
      <p sl="en">Wij kunnen een totalitair regime enkel bestrijden door af te stevenen op een open informatiemaatschappij, op een maatschappij die aanspoort tot debat, op een forum waar de mensen accurate informatie kunnen verkrijgen. We hebben een uitgebreid programma dat volgens ons zal kunnen bijdragen aan de ontgrendeling van de situatie. We zijn bereid om dat programma met u te bespreken. Ik zal nu enkel een paar prioriteiten opnoemen.</p>
      <p sl="en">We hebben steun nodig voor datgene in Wit-Rusland wat legaal is en nog functioneert. Ik doel hierbij voornamelijk op de onafhankelijke pers en de niet-gouvernementele organisaties die nog steeds actief zijn in ons land. Verder is het voor ons erg belangrijk dat de Europese Unie haar aanwezigheid in Wit-Rusland versterkt; dat is iets wat we zouden aanmoedigen. Het zou wellicht mogelijk zijn om een speciale afgezant voor Wit-Rusland te benoemen. Wij achten het van groot belang dat onze burgers een signaal krijgen van de Europese Unie. De waarde van een dergelijk signaal zou zijn dat duidelijk gemaakt wordt dat onze terugkeer naar Europa afhangt van onszelf, van het Wit-Russische volk. We begrijpen dat het huidige visitekaartje van Wit-Rusland helaas wordt geassocieerd met het bewind van Loekasjenko, maar ons land heeft tien miljoen inwoners en zeker de helft daarvan associeert de toekomst van ons land met een terugkeer naar Europa.</p>
      <p sl="en">Ik wil deze gelegenheid aangrijpen om de leden van het Europees Parlement - en met name de leden van de delegatie voor Wit-Rusland - te vragen steun te geven aan onze voorstellen voor de organisatie van hoorzittingen over de mediasituatie in Wit-Rusland. Dergelijke hoorzittingen zouden kunnen uitmonden in aanbevelingen met betrekking tot de aanpassing van onze wetgeving aan de Europese normen en zouden ons helpen het monopolie van de massamedia af te breken.</p>
      <p sl="en">Ik dank u nogmaals voor deze prijs.</p>
      <a text="(De leden geven de spreekster een staande ovatie)"/>
    </intervention>
    <intervention id="2-065" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Dames en heren, de plechtige vergadering is gesloten.</p>
    </intervention>
    <intervention id="2-067" speaker_id="28337" name="Bogdan PĘK" is_mep="True" mode="spoken" nationality="Poland" birth_date="08-04-1953" birth_place="Kraków" p_group="Independence/Democracy Group" m_state="PL">
      <p sl="pl">Mijnheer de Voorzitter, ik doe beroep op artikel 166 van het Reglement van het Europees Parlement en wil u vragen op basis van welke rechtsgrondslag iemand de miniatuurtjes van de Poolse nationale vlag heeft verwijderd van de banken van de afgevaardigden van de Liga van Poolse Gezinnen. Bestaat er een rechtsgrondslag die het recht geeft om andermans eigendom te verwijderen? En wie heeft daartoe opdracht gegeven? Wij eisen dat de vlaggetjes onverwijld worden terugbezorgd. Onze vlag is ons heilig en ik geloof niet het Europees Parlement erdoor geschaad wordt.</p>
      <a text="(Applaus en protest)"/>
    </intervention>
    <intervention id="2-068" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Dit is een belangrijke kwestie, dames en heren. U weet dat wij het Handvest van de grondrechten eerbiedigen en op generlei wijze het recht op eigendom aantasten. Deze ochtend vernamen de diensten van het Parlement dat een aantal kleine Poolse vlaggetjes uit de vergaderzaal was verdwenen. Zelfs na uitgebreid onderzoek kon niet worden vastgesteld wie de vlaggetjes had verwijderd en waar ze gebleven waren. Ik vraag de Poolse en andere leden om begrip. Wij zetten ons onderzoek voort en hopen dat de vlaggetjes nog ergens tevoorschijn zullen komen, maar op dit moment moeten we concluderen dat ze gewoon weg zijn.</p>
      <a text="(Applaus)"/>
      <p sl="nl">Ik moet echter opmerken, dames en heren, dat het niet de gewoonte van het Parlement is dat er in de vergaderzaal vlaggen van individuele lidstaten aanwezig zijn.</p>
      <a text="(Applaus en protest)"/>
      <p sl="nl">Voorts wil ik erop wijzen dat het Bureau, op verzoek van een van de ondervoorzitters, zich gisteren over deze kwestie heeft gebogen en de kwestie officieel op de agenda heeft gezet voor de volgende vergadering.</p>
    </intervention>
  </section>
  <section id="creitem7" title="Stemmingen">
    <intervention id="2-070" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="nl">Wij gaan nu over tot de stemming.</p>
      <p sl="nl">Overeenkomstig artikel 117 van het Reglement:</p>
      <p sl="nl">Verzoek om raadpleging van het Europees Economisch en Sociaal Comité, namens de Commissie landbouw, over het voorstel voor een verordening van de Raad inzake steun voor plattelandsontwikkeling uit het Europees Landbouwfonds voor Plattelandsontwikkeling (ELFPO) [COM(2004)0490 - C6-0181/2004 - 2004/0161(CNS)]</p>
      <a text="(Het Parlement willigt het verzoek in)"/>
      <p sl="nl">Overeenkomstig artikel 118 van het Reglement:</p>
      <p sl="nl">Verzoek om raadpleging van het Comité van de Regio's, namens de Commissie regionale ontwikkeling, over het voorstel voor een verordening van de Raad houdende algemene bepalingen inzake het Europees Fonds voor Regionale ontwikkeling, het Europees Sociaal Fonds en het Cohesiefonds (COM(2004)0492 – 2004/0163(AVC))</p>
      <a text="(Het Parlement willigt het verzoek in)"/>
      <p sl="nl">Verzoek om raadpleging van het Comité van de Regio's, namens de Commissie regionale ontwikkeling, over het voorstel voor een verordening van het Europees Parlement en de Raad betreffende het Europees Fonds voor Regionale Ontwikkeling (COM(2004)0495 – C6-0089/2004 – 2004/0167(COD))</p>
      <a text="(Het Parlement willigt het verzoek in)"/>
      <p sl="nl">Verzoek om raadpleging van het Comité van de Regio's, namens de Commissie regionale ontwikkeling, over het voorstel voor een verordening van de Raad tot oprichting van het Cohesiefonds (COM(2004)0494 – 2004/0166(AVC))</p>
      <a text="(Het Parlement willigt het verzoek in)"/>
      <p sl="nl">Verzoek om raadpleging van het Comité van de Regio's, namens de Commissie regionale ontwikkeling, over het voorstel voor een verordening van het Europees Parlement en de Raad betreffende de oprichting van een Europese groepering voor grensoverschrijdende samenwerking (COM(2004)0496 – C6-0091/2004 – 2004/0168(COD))</p>
      <a text="(Het Parlement willigt het verzoek in)"/>
      <p sl="nl">Overeenkomstig artikel 43, lid 1 van het Reglement:</p>
      <p sl="nl">Aanbeveling (A6-0060/2004) van de heer Barón Crespo, namens de Commissie internationale handel, betreffende het voorstel voor een besluit van de Raad inzake de sluiting van een Aanvullend Protocol bij de Overeenkomst inzake economisch partnerschap, politieke coördinatie en samenwerking tussen de Europese Gemeenschap en haar lidstaten, enerzijds, en de Verenigde Mexicaanse Staten, anderzijds, in verband met de toetreding van de Tsjechische Republiek, de Republiek Estland, de Republiek Cyprus, de Republiek Hongarije, de Republiek Letland, de Republiek Litouwen, de Republiek Malta, de Republiek Polen, de Republiek Slovenië en de Slowaakse Republiek tot de Europese Unie (COM(2004)0270 – C6-0019/2004 – 2004/0085(AVC))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0062/2004) van de heer Barón Crespo, namens de Commissie internationale handel, over het voorstel voor een besluit van de Raad betreffende de sluiting, namens de Europese Gemeenschap en haar lidstaten, van een Protocol bij de Overeenkomst tot instelling van een douane-unie en samenwerking tussen de Europese Economische Gemeenschap en de Republiek San Marino, inzake de deelname, als overeenkomstsluitende partijen, van de Tsjechische Republiek, de Republiek Estland, de Republiek Cyprus, de Republiek Letland, de Republiek Litouwen, de Republiek Hongarije, de Republiek Malta, de Republiek Polen, de Republiek Slovenië en de Slowaakse Republiek, op grond van hun toetreding tot de Europese Unie (COM(2004)0258 – C6-0048/2004 – 2004/0083(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0035/2004) van de heer Daul, namens de Commissie landbouw, over het voorstel voor een richtlijn van de Raad tot wijziging van Richtlijn 87/328/EEG wat betreft de opslag van rundersperma voor het intracommunautaire handelsverkeer (COM(2004)0563 – C6-0117/2004 – 2004/0188(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0034/2004) van de heer Daul, namens de Commissie landbouw, over het voorstel voor een verordening van de Raad tot wijziging van Verordening (EG) nr. 1257/1999 inzake steun voor plattelandsontwikkeling uit het Europees Oriëntatie- en Garantiefonds voor de Landbouw (EOGFL) (COM(2004)0652 – C6-0162/2004 – 2004/0234(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0036/2004) van de heer Daul, namens de Commissie landbouw, over het voorstel voor een verordening van de Raad houdende wijziging van Verordening (EG) nr. 1782/2003 tot vaststelling van gemeenschappelijke voorschriften voor regelingen inzake rechtstreekse steunverlening in het kader van het gemeenschappelijk landbouwbeleid en tot vaststelling van bepaalde steunregelingen voor landbouwers, en van Verordening (EG) nr. 1788/2003 tot vaststelling van een heffing in de sector melk en zuivelproducten (COM(2004)0710 – C6-0170/2004 – 2004/0253(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0064/2004) van de heer Brok, namens de Commissie buitenlandse zaken, over het voorstel voor een verordening van de Raad tot wijziging van Verordening (EEG) nr. 3906/89, Verordening (EG) nr. 1267/1999, Verordening (EG) nr. 1268/1999 en Verordening (EG) nr. 2666/2000, teneinde rekening te houden met de status van Kroatië als kandidaat-lidstaat (COM(2004)0732 – C6-0199/2004 – 2004/0260(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0038/2004) van mevrouw Berès, namens de Commissie economische en monetaire zaken, over het voorstel voor een besluit van de Raad betreffende de sluiting van de Overeenkomst tussen de Europese Gemeenschap en de Zwitserse Bondsstaat op het gebied van statistiek (COM(2004)0645 – C6-0175/2004 – 2004/0227(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0045/2004) van de heer Gargani, namens de Commissie juridische zaken, over het voorstel voor een verordening van de Raad inzake financiële en technische maatregelen ter ondersteuning van de hervorming van de economische en maatschappelijke structuren in het kader van het Europees-mediterrane partnerschap (MEDA) - (gecodificeerde versie) (COM(2004)0077 – C5-0091/2004 – 2004/0024(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0046/2004) van de heer Gargani, namens de Commissie juridische zaken, over het voorstel voor een beschikking van de Raad betreffende de raadplegings- en informatieprocedures op het gebied van kredietverzekering, garanties en financieringskredieten (gecodificeerde versie) (COM(2004)0159 – C6-0015/2004 – 2004/0056(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0047/2004) van de heer Gargani, namens de Commissie juridische zaken, over het voorstel voor een richtlijn van de Raad houdende verplichting voor de lidstaten om minimumvoorraden ruwe aardolie en/of aardolieproducten in opslag te houden (gecodificeerde versie) (COM(2004)0035 – C5-0063/2004 – 2004/0004(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0044/2004) van de heer Morillon, namens de Commissie visserij, over het voorstel voor een besluit van de Raad inzake de terugtrekking van de Europese Gemeenschap uit het Verdrag inzake de visserij en de instandhouding van de levende rijkdommen van de zee in de Oostzee en de Belten (COM(2004)0577 – C6-0113/2004 – 2004/0197(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Overeenkomstig artikel 131 van het Reglement:</p>
      <p sl="nl">Aanbeveling (A6-0054/2004) van de heer Stubb, namens de Commissie begrotingscontrole, betreffende het besluit van de vertegenwoordigers van de regeringen van de lidstaten betreffende de aan de secretaris-generaal van de Conventie te verlenen kwijting voor de uitvoering van de begroting voor het begrotingsjaar 2003 (C6-0210/2004 – 2004/2177(AVC))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0066/2004) van de heer Seppänen, namens de Begrotingscommissie, over het voorstel voor een besluit van de Raad tot verlening van een garantie van de Gemeenschap aan de Europese Investeringsbank voor verliezen op leningen voor bepaalde projecten in Rusland en de westelijke Nieuwe Onafhankelijke Staten (WNOS) (COM(2004)0385 – C6-0073/2004 – 2004/0121(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0048/2004) van mevrouw Klamt, namens de Commissie burgerlijke vrijheden, justitie en binnenlandse zaken, over het voorstel voor een besluit van de Raad betreffende de sluiting van de Overeenkomst tussen de Europese Gemeenschap en de Democratische Socialistische Republiek Sri Lanka inzake de overname van personen die zonder vergunning op het grondgebied verblijven (SEC(2003)0255 – 10666/2003 – 12383/2004 – C6-0070/2004 – 2003/0043(CNS))</p>
      <a text="(Het Parlement neemt de wetgevingsresolutie aan)"/>
      <p sl="nl">Verslag (A6-0058/2004) van de heer Hudghton, namens de Commissie economische en monetaire zaken, over het voorstel voor een richtlijn van de Raad tot aanpassing van Richtlijn 77/388/EEG wegens de toetreding van de Tsjechische Republiek, de Republiek Estland, de Republiek Cyprus, de Republiek Letland, de Republiek Litouwen, de Republiek Hongarije, de Republiek Malta, de Republiek Polen, de Republiek Slovenië en de Slowaakse Republiek (8754/2004 – COM(2004)0295 – C6-0074/2004 – 2004/0810(CNS))</p>
      <a text="(Het Parlement neemt de wetgevingsresolutie aan)"/>
    </intervention>
    <intervention id="2-071" speaker_id="2338" name="Ian HUDGHTON" is_mep="True" mode="spoken" role="rapporteur" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik had overeenkomstig het Reglement gevraagd om een verklaring te mogen afleggen over dit verslag. Het spijt me dat ik niet ben opgeroepen vóór de stemming. Ik leg deze verklaring niet af omdat dit voor het Parlement een controversieel verslag zou zijn. Integendeel, de Economische en Monetaire Commissie heeft het verslag met overweldigende meerderheid goedgekeurd. Ook ben ik blij dat het Parlement het verslag heeft aangenomen, want dit verslag gaat over rechtvaardigheid en het veiligstellen van de kansengelijkheid van alle 25 lidstaten. Het enige waar dit verslag voor zorgt is dat de tien nieuwe lidstaten in staat worden gesteld om te profiteren van een experimenteel stelsel voor de toepassing van een verlaagd BTW-tarief op arbeidsintensieve diensten, hetgeen door negen van de voormalige vijftien lidstaten vanaf 1999 in praktijk wordt gebracht. Het stelsel is onverwacht tot stand gekomen en maakte dus geen deel uit van de toetredingsonderhandelingen. Ik ben zeer tevreden over het positieve resultaat van de stemming van vandaag.</p>
      <p sl="en">Voor de Raad is het echter wel een controversieel vraagstuk. Sterker nog, er is zelfs eenparigheid vereist voor de tenuitvoerlegging van dit verslag door de Raad. Tot mijn spijt moet ik zeggen dat het land waar ik vandaan kom, het Verenigd Koninkrijk, een van de lidstaten is die “bedenkingen” koesteren hieromtrent. Bovendien hebben sommige leden van de Commissie economische en monetaire zaken de vrees geuit dat het VK of andere lidstaten dit verslag wel eens zouden kunnen torpederen. Dit Parlement heeft het beginsel dat ten grondslag ligt aan dit experiment echter van meet af aan van ganser harte ondersteund. Ik hoop dat deze stemming de Raad ertoe zal aanzetten rechtvaardigheid te scheppen en alle 25 lidstaten in het genot te doen komen van dit experiment voor de resterende periode. Daarnaast verklaar ik, met de volledige steun van de voorzitter van de Commissie economische en monetaire zaken, mevrouw Berès, dat wij de Raad dringend moeten vragen dit te verheffen tot een permanent onderdeel van de door ons verhoopte verwezenlijking van de strategie van Lissabon. Ik hoop dat het Parlement hiermee zal instemmen.</p>
    </intervention>
  </section>
  <section id="creitem8" title="Stemverklaringen">
    <intervention id="2-075" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verzoek om raadpleging van het Europees Economisch en Sociaal Comité - Europees Landbouwfonds voor Plattelandsontwikkeling gestemd over het voorstel voor een verordening van de Raad inzake steun voor plattelandsontwikkeling uit het Europees Landbouwfonds voor Plattelandsontwikkeling (ELFPO).</p>
      <p sl="pt">Ik meen dat het Europees Economisch en Sociaal Comité dient te worden geraadpleegd gezien het strategisch belang van de hervorming van het GLB in de jaren 2003 en 2004. Daar men tot de conclusie is gekomen dat de belangrijkste effecten van de hervorming van het beleid tijdens het volgende financiële kader de plattelandsontwikkeling zullen gelden, is het van belang te onderstrepen dat meer dan de helft van de bevolking van de vijfentwintig lidstaten op het platteland woont en het platteland 90 procent van het EU-grondgebied uitmaakt.</p>
      <p sl="pt">Plattelandsontwikkeling is dan ook een belangrijke beleidssector, hetgeen de Europese Raden van Lissabon (maart 2000) en Gotenburg (juni 2001) nog eens in hun conclusies hebben bevestigd. Daarom lijkt het mij van wezenlijk belang samen met de verschillende institutionele actoren te streven naar maatregelen die een bijdrage kunnen vormen aan de verdere begeleiding en aanvulling van de hervorming van het GLB en die een garantie zijn voor de samenhang met de instrumenten en het beleid van de eerste pijler. Die maatregelen moeten zowel bijdragen tot andere prioriteiten - duurzaam beheer van de natuurlijke hulpbronnen, innovatie en concurrentiekracht in plattelandsgebieden - als tot economische en sociale samenhang.</p>
    </intervention>
    <intervention id="2-077" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verzoek om raadpleging van het Comité van de Regio’s - EFRO, ESF en Cohesiefonds gestemd over het voorstel voor een verordening van de Raad houdende algemene bepalingen inzake het Europees Fonds voor Regionale Ontwikkeling, het Europees Sociaal Fonds en het Cohesiefonds. Ik meen dat het cohesiebeleid één van de essentiële instrumenten van solidariteit van de Europese Unie is. Dat beleid dient ambitieus te zijn en in staat de uitdagingen van de laatste uitbreiding en de nieuwe vooruitzichten voor de economische groei in Europa het hoofd te bieden.</p>
      <p sl="pt">Gezien het strategisch belang van deze fondsen is de raadpleging van het Comité van de Regio’s essentieel. Het cohesiebeleid van de Unie vormt een belangrijke bijdrage aan het realiseren van de doelstellingen groei en cohesie, want door de economische en sociale ongelijkheid te verminderen draagt de Unie eraan bij dat alle regio’s en sociale groepen bijdragen kunnen leveren.</p>
    </intervention>
    <intervention id="2-079" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verzoek om raadpleging van het Comité van de Regio’s - EFRO gestemd over het voorstel voor een verordening van het Europees Parlement en de Raad betreffende het Europees Fonds voor Regionale Ontwikkeling. Ik acht deze raadpleging essentieel gezien het belang van het EFRO voor de correctie van regionale verschillen. De recente uitbreiding betekent een vergroting van de regionale ongelijkheid in de EU, daar het aantal regio’s met een ontwikkelingsachterstand is toegenomen.</p>
      <p sl="pt">Ik vind de harmonieuze ontwikkeling van de verschillende Europese regio’s een permanente uitdaging, waar wij met heldere doelstellingen en vastberaden politieke besluiten een antwoord op dienen te geven. De ontwikkeling van het grondgebied van de Gemeenschap - dat is gegroeid door de uitbreiding - vereist meer territoriale samenwerking, uitgaande van zowel gezamenlijke projecten voor de plaatselijke ontwikkeling in het kader van de grensoverschrijdende samenwerking als maatregelen voor een geïntegreerde territoriale ontwikkeling, waarvoor de participatie nodig is van alle regionale actoren.</p>
    </intervention>
    <intervention id="2-081" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verzoek om raadpleging van het Comité van de Regio’s - Cohesiefonds gestemd over het voorstel voor een verordening van de Raad tot oprichting van het Cohesiefonds. De bijdrage van het Comité van de Regio’s aan dit herzieningsproces van het Cohesiefonds is onmisbaar, daar dit fonds financieel bijdraagt aan milieuprojecten en projecten voor de Trans-Europese netwerken ten behoeve van de vervoersinfrastructuur.</p>
      <p sl="pt">Ik meen dat deze herziening de basisprincipes van dit beleid overeind moeten laten staan. De herziening moet gestoeld zijn op een globaal evenwicht tussen de versterking van de strategische dimensie aan de ene kant en de vereenvoudiging van de uitvoering aan de andere kant. Dat mag evenwel niet leiden tot vermindering van de solidariteit tussen de lidstaten, wat het kenmerkende principe is van onze Unie van staten.</p>
    </intervention>
    <intervention id="2-083" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verzoek om raadpleging van het Comité van de Regio’s - Europese groepering voor grensoverschrijdende samenwerking (EGGS) gestemd over het voorstel voor een verordening van het Europees Parlement en de Raad betreffende de oprichting van een Europese groepering voor grensoverschrijdende samenwerking (EGGS).</p>
      <p sl="pt">Gezien het belang van de bevoegdheden die de plaatselijke en regionale overheden bezitten als publieke organen dient het Comité van de Regio’s geraadpleegd te worden.</p>
      <p sl="pt">In het licht van de serieuze problemen die de lidstaten, de regio’s en de plaatselijke autoriteiten ondervinden bij het realiseren en beheren van projecten van grensoverschrijdende, transnationale en interregionale samenwerking op basis van uiteenlopende nationale wetgeving en procedures, is het van essentieel belang dat op communautair niveau adequate maatregelen worden genomen om die moeilijkheden te overwinnen. Dit nieuwe samenwerkingsinstrument op communautair niveau maakt het mogelijk op het grondgebied van de Gemeenschap coöperatieve groeperingen met rechtspersoonlijkheid in het leven te roepen, de zogeheten “Europese groeperingen voor grensoverschrijdende samenwerking” (EGGS).</p>
      <p sl="pt">De harmonieuze ontwikkeling van de Gemeenschap in haar geheel en de versterking van de economische, sociale en territoriale samenhang veronderstellen dat de grensoverschrijdende samenwerking wordt verbeterd en maatregelen worden genomen voor het uit de weg ruimen van de obstakels die de grensoverschrijdende samenwerking belemmeren.</p>
    </intervention>
    <intervention id="2-085" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Teneinde de tien nieuwe lidstaten volledig en op harmonieuze wijze te integreren, dienen alle tot nu toe voor de vijftien lidstaten geldende protocollen zo snel mogelijk aangepast te worden.</p>
    </intervention>
    <intervention id="2-086" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit voorstel is een uitvloeisel van de machtiging die de Raad van de Europese Unie de Europese Commissie op 26 januari 2004 heeft verleend tot het openen van onderhandelingen over de sluiting van een Aanvullend Protocol bij de Overeenkomst inzake economisch partnerschap, politieke coördinatie en samenwerking tussen de Europese Economische Gemeenschap en haar lidstaten, enerzijds, en Mexico, anderzijds, in verband met de toetreding van de nieuwe lidstaten tot de Europese Unie.</p>
      <p sl="pt">De toetreding van de nieuwe lidstaten houdt een reeks juridische aanpassingen in, zodat zij op het vlak van douane, economie en mededinging gelijke kansen krijgen.</p>
      <p sl="pt">Ik heb voorgestemd.</p>
    </intervention>
    <intervention id="2-088" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Teneinde de tien nieuwe lidstaten volledig en op harmonieuze wijze te integreren, dienen alle protocollen die voor de vijftien lidstaten golden zo snel mogelijk aangepast te worden.</p>
    </intervention>
    <intervention id="2-089" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit voorstel is een uitvloeisel van de machtiging die de Raad van de Europese Unie de Europese Commissie op 23 februari 2004 heeft verleend tot het openen van onderhandelingen met de Republiek San Marino over de sluiting van een Protocol bij de Overeenkomst tot instelling van een douane-unie en samenwerking tussen de Europese Economische Gemeenschap en de Republiek San Marino inzake de deelname, als overeenkomstsluitende partijen, van de Tsjechische Republiek, de Republiek Estland, de Republiek Cyprus, de Republiek Letland, de Republiek Litouwen, de Republiek Hongarije, de Republiek Malta, de Republiek Polen, de Republiek Slovenië en de Slowaakse Republiek, op grond van hun toetreding tot de Europese Unie.</p>
      <p sl="pt">De toetreding van deze nieuwe lidstaten houdt een reeks juridische aanpassingen in zodat zij op het vlak van douane, economie en mededinging gelijke kansen krijgen. Daarom heb ik voorgestemd.</p>
    </intervention>
    <intervention id="2-091" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het voorstel voor een richtlijn van de Raad gestemd, daar ik meen dat de behandeling van het voorstel in de Commissie landbouw grondig en helder genoeg was om met eenparigheid van stemmen te kunnen worden goedgekeurd.</p>
      <p sl="pt">Desalniettemin vraag ik me af waarom dergelijke voorstellen, die louter een rectificatie of een actualisering van bestaande wetgeving inhouden, dezelfde procedure (hoewel vereenvoudigd) moeten volgen als verslagen die onderwerpen van veel groter belang behandelen.</p>
      <p sl="pt">Ik meen dat dit voorstel tot wijziging van richtlijn 87/328/EEG alleen te begrijpen valt in het licht van een overdreven positivistische interpretatie van het communautair recht, daar de opslag van ingevroren rundersperma in “spermacentra ” (met winning) op basis van gemeenschappelijke juridische interpretatieregels ook de “opslagcentra voor sperma” (zonder winning) zouden kunnen omvatten, zodat er helemaal geen formele correctie nodig zou zijn.</p>
      <p sl="pt">Het lijkt misschien een grapje maar soms kan zelfs wat belachelijk is serieus genomen worden, of kan wat serieus is belachelijk overkomen.</p>
    </intervention>
    <intervention id="2-093" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ik vind dit voorstel tot wijziging van de Raadsverordening inzake steun voor plattelandsontwikkeling uit het EOGFL “teneinde verschillen in behandeling te voorkomen tussen de lidstaten” die deel uitmaakten van de Europese Unie voor de uitbreiding en de huidige vijfentwintig lidstaten positief. Er dient opgemerkt te worden dat deze maatregelen genomen worden ofschoon uit het huidige begrotingsdebat is gebleken dat de reële uitgaven in vergelijking met de periode van voor de uitbreiding moeten dalen.</p>
      <p sl="pt">Dat betekent dat er gevolg gegeven wordt aan een beleid dat de steun voor plattelandsontwikkeling gebruikt als onderdeel van een strategie om de uitgaven van het GLB in bedwang te houden en de landbouwmarkten en de onderhandelingen met de WTO te liberaliseren.</p>
      <p sl="pt">Welnu, die maatregelen zijn geen antwoord op het grote onrecht in het landbouwbeleid van de Europese Unie en dienen evenmin de impuls die met spoed gegeven moet worden aan de economische en sociale samenhang tussen de lidstaten.</p>
      <p sl="pt">Om de plattelandsontwikkeling daadwerkelijk te bevorderen zijn er boeren, landbouwproductie en een duurzaam model van menselijke ontwikkeling nodig. Dat model moet uitgaan van de benutting van de specifieke economische, sociale en culturele kenmerken en verscheidenheid.</p>
    </intervention>
    <intervention id="2-094" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">De drie leden van de Zweedse partij Junilistan hebben tegen dit verslag gestemd, omdat het integraal deel uitmaakt van de bepalingen voor het gemeenschappelijk landbouwbeleid, dat wij willen afschaffen. Het gemeenschappelijk landbouwbeleid moet fundamenteel worden hervormd, en de discussie daarover moet zo snel mogelijk beginnen. Wij vinden dat de EU reeds in 2005 moet beginnen met te bezuinigen op de landbouwsteun.</p>
      <p sl="nl">In de regel kunnen de leden van Junilistan dan ook geen steun geven aan de verschillende verslagen op landbouwgebied die aan het Europees Parlement worden voorgelegd.</p>
    </intervention>
    <intervention id="2-095" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="nl">Volgens ons is het in principe juist dat het deelnamepercentage aan de programma’s ter ondersteuning van de landbouwontwikkeling in de op 1 mei 2004 toegetreden landen wordt gelijkgesteld met dat van de oude lidstaten.</p>
      <p sl="nl">Toch verbaast het ons ten zeerste dat, naar men ons verzekert, deze gelijkstelling geen financiële gevolgen zal hebben voor de communautaire begroting. De deelneming van de tien nieuwe landen zal immers worden verhoogd van 80 tot 85 procent. Ook verbaast het ons dat deze gelijkstelling alleen geldt voor doelstelling 1-gebieden en dat onduidelijk blijft wat er met de andere gebieden gebeurt.</p>
      <p sl="nl">Deze “onduidelijkheden” zijn opzettelijk opgenomen, aangezien achter de misleidende formuleringen inzake de “ondersteuning van de landbouw” de poging schuil gaat om ten eerste via concrete programma’s de communautaire landbouw structureel aan te passen aan de vereisten van het GLB, de WTO en het multinationaal en monopolistisch kapitaal, en ten tweede de middelen opnieuw te verdelen over de eerste en tweede pijler, opdat de gevolgen kunnen worden verhuld en afgezwakt en sociale onrust kan worden voorkomen. De beoogde “differentiatie van de economische activiteiten op het platteland” betekent in de praktijk dat de echte landbouwactiviteiten radicaal moeten worden ingekrompen en een “pijnstiller” gevonden moet worden voor de boeren in de nieuwe en oude lidstaten die van hun grond verdreven worden.</p>
      <p sl="nl">Belangrijk is uiteindelijk niet de omvang van de middelen en het aantal programma’s maar de oriëntatie daarvan, en die druist lijnrecht in tegen de belangen van de landbouwers en tegen echte plattelandsontwikkeling.</p>
    </intervention>
    <intervention id="2-096" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Daar het een voorstel voor de wijziging van de verordening betreft, teneinde elk verschil van behandeling tussen de oude lidstaten en de met de uitbreiding van dit jaar toegetreden lidstaten te voorkomen, en daar er geen budgettaire consequenties verbonden zijn aan dit voorstel, ben ik voor.</p>
    </intervention>
    <intervention id="2-097" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik ben van mening dat de lidstaten die op 1 mei 2004 zijn toegetreden tot de Gemeenschap, van de instellingen tenminste dezelfde behandeling verdienen als de oude lidstaten.</p>
      <p sl="pt">Daarom heb ik voor de aanbevolen wijziging gestemd teneinde ongelijkheid te voorkomen bij de vaststelling van de financiële bijdragen uit hoofde van verordening nr. 1257/1999. Het verdient inderdaad de voorkeur op de nieuwe lidstaten artikel 47, lid 2, tweede alinea, derde gedachtestreepje van de verordening toe te passen.</p>
    </intervention>
    <intervention id="2-099" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het betreft hier een administratieve kwestie die boekhoudkundig gezien weliswaar terecht is, maar aangezien daarmee een situatie moet worden gecorrigeerd uit de tijd voor de toetreding van Oostenrijk tot de Unie, is de zaak achterhaald. Daarom ben ik voor dit verslag.</p>
    </intervention>
    <intervention id="2-100" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">De melk die de Oostenrijkse regio’s Kleinwalsertal en Jungholz produceren kunnen alleen Duitse klanten afnemen, daar die gebieden over de weg alleen toegankelijk zijn vanuit Duitsland.</p>
      <p sl="pt">Welnu, verordening (EG) nr. 1782/2003 heeft rechtstreekse betalingen voor de melksector en de zuivelproducten in die gebieden ingevoerd, waarbij het beheer van de individuele referentiehoeveelheden van de producenten in kwestie ten laste kwam van de Duitse autoriteiten. Tegelijkertijd bepaalde de verordening dat de Oostenrijkse autoriteiten de premies voor de zuivelproducten moesten betalen, natuurlijk binnen de grenzen van de nationale referentiehoeveelheid en van het begrotingsplafond voor Oostenrijk. Zoals men kon vermoeden heeft dat geleid tot een zeer irrationele situatie.</p>
      <p sl="pt">Het is essentieel de premies voor zuivelproducten op een rechtvaardige en evenwichtige wijze te beheren. Daarom is het van belang de referentiehoeveelheden van de betrokken producenten al met ingang van het melkseizoen 2004/2005 aan Oostenrijk in plaats van aan Duitsland toe te rekenen.</p>
      <p sl="pt">Ik heb voorgestemd.</p>
    </intervention>
    <intervention id="2-102" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voorgestemd, daar ik van mening ben dat het op grond van het Raadsbesluit van juni 2004 van fundamenteel belang is dat de rechtsinstrumenten worden aangepast om alle doelstellingen van dit proces te kunnen realiseren. Dat kan alleen op doeltreffende wijze geschieden als de door de Raad voorgestelde wijzingen worden goedgekeurd.</p>
    </intervention>
    <intervention id="2-103" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik ben staatsburger van een lidstaat die voordeel heeft gehad - en nog steeds heeft - van de financiële instrumenten ter bevordering van de ontwikkeling en de cohesie op Europees niveau en heb met eigen ogen kunnen vaststellen wat er daadwerkelijk verbeterd is in mijn land als gevolg van die steun. Misschien is het daarom dat ik zo goed begrijp hoe belangrijk de toegang tot die instrumenten voor de nieuwe lidstaten en de kandidaat-landen, zoals Kroatië, is.</p>
      <p sl="pt">Daarom ook vind ik de wijziging van de verordeningen die de genoemde instrumenten regelen, positief. Zo kan dit land op bevredigende wijze toegang krijgen tot die instrumenten tijdens de pretoetredingsperiode die nu gaat lopen.</p>
      <p sl="pt">De instrumenten in kwestie (PHARE, ISPA, SAPARD) kunnen tijdens de looptijd van de huidige financiële vooruitzichten een bijdrage vormen aan een structurele verbetering op het vlak van administratie, justitie, milieu, landbouw en vervoer, zodat Kroatië voorbereid wordt op de goedkeuring van het enkele pretoetredingsinstrument (PAI) dat het land vanaf 2007 ter beschikking zal staan.</p>
    </intervention>
    <intervention id="2-105" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Statistische gegevens dienen betrouwbaar te zijn en derhalve is het raadzaam de praktijk overeenkomsten te sluiten met verschillende landen om de geldigheid te garanderen van de data die ten grondslag liggen aan de indicatoren voor uiteenlopende sectoren zo algemeen mogelijk te maken. Met name de wederzijdse erkenning en bekrachtiging van de gegevens zijn van belang. In het onderhavige geval van de Zwitserse Bondsstaat is deze kwestie van bijzonder belang daar het een buurland betreft.</p>
    </intervention>
    <intervention id="2-106" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit verslag gaat over het voorstel voor een besluit van de Raad tot de sluiting van een overeenkomst tussen de Europese Gemeenschap en de Zwitserse Bondsstaat op het gebied van statistiek.</p>
      <p sl="pt">Zoals bekend hebben de Europese Unie en Zwitserland in de loop der jaren de banden op economisch, sociaal en ook op politiek vlak verder aangehaald. De bedoeling van dit voorstel is die nauwere relaties ook tot stand te brengen op het gebied van statistiek.</p>
      <p sl="pt">Ik ben het volledig eens met dit voornemen, dat trouwens wat ons betreft al lang geconcretiseerd had moeten zijn. Zwitserland had immers zijn handtekening gezet onder de Overeenkomst inzake de Europese Economische Ruimte (EER), waarin ook sprake was van samenwerking op statistisch gebied. Zwitserland heeft die Overeenkomst echter niet kunnen ratificeren door de negatieve uitslag van een nationaal referendum in 1992.</p>
      <p sl="pt">Na verschillende bilaterale - min of meer informele - overeenkomsten dient het struikelblok van 1992 definitief uit de weg te worden geruimd met het afsluiten van de onderhandelingen, waartoe in het jaar 2000 een mandaat is gegeven, en het aanknopen van volledige relaties met Zwitserland op statistisch gebied.</p>
    </intervention>
    <intervention id="2-108" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">Het doel van de verordening waarover dit verslag gaat, is met steunmaatregelen verbetering te brengen in de sociale omstandigheden en de werkgelegenheid, en een vrijhandelszone voor het Europees-mediterrane gebied tot stand te brengen.</p>
      <p sl="nl">De beste manier voor de EU om een vrijhandelsgebied tot stand te brengen is echter de afschaffing van invoerrechten, subsidies en uitvoerbijdragen. Steunmaatregelen in de vorm van bijstand en investeringen zijn een taak van elke afzonderlijke lidstaat, zonder de omweg langs de begroting van de EU te moeten maken.</p>
      <p sl="nl">De Zweedse partij Junilistan kan dit verslag daarom niet steunen.</p>
    </intervention>
    <intervention id="2-109" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor het verslag van de heer Gargani (A6-0045/2004) gestemd over het voorstel voor een verordening van de Raad inzake financiële en technische maatregelen ter ondersteuning van de hervorming van de economische en maatschappelijke structuren in het kader van het Europees-mediterrane partnerschap (MEDA) (gecodificeerde versie).</p>
      <p sl="pt">De vereenvoudiging en verduidelijking van de communautaire wetgeving zijn belangrijke factoren om de instellingen dichter bij de burgers te brengen. De grote versnippering van de talrijke bepalingen en de vele wijzigingen daarin bemoeilijken de noodzakelijke transparantie bij het begrijpen van communautaire teksten. Het codificatiewerk is lovenswaardig en uiterst noodzakelijk in een Europa dat ten dienste moet staan van de lidstaten en van de burgers. De Unie kan het zich derhalve niet veroorloven duistere wetsteksten te produceren.</p>
    </intervention>
    <intervention id="2-110" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor de nieuwe codificatie van verordening nr. 1488/96/EG en daaropvolgende wijzigingen gestemd. De inhoud van de gecodificeerde wetsteksten is ongewijzigd gelaten.</p>
      <p sl="pt">Daarmee wordt het voornemen gerealiseerd de communautaire wetgeving te vereenvoudigen en te verduidelijken door haar toegankelijker en makkelijker interpreteerbaar en toepasbaar te maken voor alle betrokkenen. Het begrijpelijker maken van de Europese wet- en regelgeving door er meer bekendheid aan te geven en haar dichter bij de Europese burgers te brengen, heb ik trouwens altijd uiterst belangrijk gevonden.</p>
      <p sl="pt">Wat betreft de achterliggende materie wil ik er nog op wijzen dat recentelijk verschillende Europese Raden (Lissabon, Corfu en Essen) het erover eens waren dat het Middellandse-Zeegebied een prioritaire regio is voor de Europese Unie en gestreefd moet worden naar het doel van een werkelijk effectief Euromediterraan partnerschap.</p>
    </intervention>
    <intervention id="2-112" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor dit voorstel gestemd, dat tot doel heeft beschikking 73/391/EEG en de daaropvolgende wijzigingen en toevoegingen te codificeren in het kader van de raadplegings- en informatieprocedures op het gebied van kredietverzekering, garanties en financieringskredieten. Het betreft alleen de voor het codificatieproces vereiste vormwijzigingen</p>
      <p sl="pt">In dit geval is codificatie extra belangrijk, vanwege het bijzondere grensoverschrijdend karakter van deze materie.</p>
      <p sl="pt">Tot slot wil ik net als het Economisch en Sociaal Comité in zijn advies erop wijzen dat er speciale aandacht moet worden besteed aan de nauwkeurigheid van de vertalingen, daar elke onnauwkeurigheid in de vertalingen kan leiden tot rechtsonzekerheid en daardoor tot een onjuiste toepassing van de tekst.</p>
    </intervention>
    <intervention id="2-114" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Het voorstel betreft slechts de codificatie van alle bestaande communautaire wetgeving op dit vlak teneinde de wetgeving duidelijker en begrijpelijker te maken. Dat is belangrijk.</p>
      <p sl="pt">Er bestaan vele richtlijnen voor het aanhouden van minimumvoorraden ruwe aardolie en/of aardolieproducten. Over het algemeen benadrukken al die richtlijnen het fundamentele belang van deze producten voor de bevoorrading van de Gemeenschap met energieproducten. Het gaat hier immers om producten uit derde landen en een daling van de voorziening van die producten zou een ernstige effect kunnen sorteren op de economische bedrijvigheid van de Europese Gemeenschap.</p>
      <p sl="pt">Hiermee rekening houdend probeert dit voorstel zowel de kennis en het begrip van deze regels bij de Europese burgers te vergroten als - nog belangrijker - de noodzakelijke voorwaarden te scheppen om het hoofd te bieden aan een eventuele schaarstesituatie van deze onmisbare energiebron.</p>
      <p sl="pt">Daarom heb ik voorgestemd.</p>
    </intervention>
    <intervention id="2-116" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">Wij vinden dat het aan de Oostzeelanden is om het vraagstuk van het toekomstig beheer van de visbestanden in de Oostzee te behandelen. We vinden niet dat de Europese Gemeenschappen deze bevoegdheid moeten hebben.</p>
      <p sl="nl">De kwestie van het beheer van de mondiale visbestanden moet deels via de Verenigde Naties worden aangepakt, en wat de Oostzee betreft, door de Oostzeelanden.</p>
      <p sl="nl">Wij hebben daarom besloten tegen dit verslag te stemmen.</p>
    </intervention>
    <intervention id="2-117" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Dit is een verstandige regeling voor het bilateraal beheer van de visbestanden in de Baltische Zee, waarbij de bestaande bilaterale overeenkomsten tussen de Russische Federatie en Estland, Finland, Letland, Litouwen, Polen en Zweden worden samengevoegd tot één enkele bilaterale overeenkomst.</p>
      <p sl="en">Het is vanzelfsprekend belangrijk hoge prioriteit te hechten aan de instandhouding van de visbestanden. Daarnaast dient men in gedachten te houden dat de grootste bedreiging voor de levende rijkdommen van de Baltische Zee afkomstig is van het vasteland en niet van de zee. De beste manier om de verontreiniging van de zee te beperken is de integratie van de milieubeschermingsvereisten in het visserijbeleid. Dit aspect dient één van de belangrijkste prioriteiten te zijn bij de onderhandeling over een bilaterale overeenkomst met de Gemeenschap en de Russische Federatie.</p>
    </intervention>
    <intervention id="2-118" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit betreft een voorstel van de Commissie voor het toekomstig visserijbeheer en de instandhouding van de levende rijkdommen in de Oostzee en de Belten. Het gaat erom de betrekkingen van de Europese Unie in het kader van de visserijovereenkomsten met derde landen voor genoemde wateren aan te passen als gevolg van de recente toetreding tot de Europese Unie van Estland, Letland, Litouwen en Polen.</p>
      <p sl="pt">Op dit moment - en tot eind december 2005 - valt het beheer van de visserij en van de levende rijkdommen in de Oostzee en de Belten onder het zogenaamde Verdrag van Gdansk, dat de Europese Gemeenschap in 1973 heeft afgesloten met de Baltische landen, Polen en Rusland. Als direct gevolg van hun toetreding tot de EU hebben de genoemde lidstaten zich teruggetrokken uit het verdrag, waardoor alleen de EU en de Russische federatie er nog deel van uitmaken.</p>
      <p sl="pt">Gezien deze situatie is het begrijpelijk dat de Commissie voorstelt dat ook de Gemeenschap zich terugtrekt uit het verdrag. Het voortbestaan van het verdrag zou betekenen dat de betrekkingen EU/Rusland geregeld zouden worden door een instrument voor multilaterale samenwerking, hetgeen schadelijk zou kunnen zijn.</p>
      <p sl="pt">Ik ben het eens met de steun die de rapporteur geeft aan het voorstel en deel de zorgen dat de beschermingsdoeleinden …</p>
      <a text="(Stemverklaring ingekort overeenkomstig artikel 163, lid 1 van het Reglement)"/>
    </intervention>
    <intervention id="2-120" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">Wij vinden dat de Europese Conventie kwijting voor het jaar 2003 moet krijgen, aangezien er geen redenen zijn om vraagtekens te plaatsen bij de financiële verantwoording. Wij zijn echter tegen de gebrekkige representativiteit en de ondemocratische werkmethoden van de Conventie. Onder de ruim honderd leden van de Conventie waren EU-critici, vrouwen en jongeren zwaar ondervertegenwoordigd. De Conventie kan er daarom geen aanspraak op maken dat zij de burgers van Europa vertegenwoordigt.</p>
      <p sl="nl">Bovendien gaven de voorzitter van de Conventie, Valéry Giscard d’Estaing en zijn presidium het beleid naar eigen inzicht vorm. Er zijn voorstellen ingevoerd zonder de steun van werkgroepen of de plenaire vergadering. In de plenaire vergadering hebben geen stemmingen plaatsgevonden, en Giscard bepaalde zelf hoe de meerderheden eruitzagen. Wij zijn het eens met de analyse van Gisela Stuart, een Brits lid van het presidium van de Conventie, in haar boek The Making of Europe’s Constitution (Fabian Society 2003). Naar haar mening werd het werk in de Conventie vorm gegeven door een onverantwoordelijke politieke elite, die het eindresultaat reeds aan het begin had bepaald.</p>
    </intervention>
    <intervention id="2-121" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De Rekenkamer heeft de juistheid van deze uitgaven al vastgesteld en de redelijke zekerheid verkregen dat de jaarrekening van het per 31 december 2003 afgesloten begrotingsjaar betrouwbaar is en dat de desbetreffende verrichtingen over het geheel genomen wettig en regelmatig zijn. Daarom heb ik voor deze aanbeveling gestemd.</p>
    </intervention>
    <intervention id="2-122" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik ben het eens met de conclusie van de rapporteur dat met het oog op de instemming van de Raad, op 8 juli 2004, en de Commissie op 19 oktober 2004, en in het licht van het verslag van de Rekenkamer, van 13 mei 2004, het redelijk en gepast lijkt dat het Europees Parlement zich uitspreekt voor het verlenen van kwijting aan de secretaris-generaal van de Conventie voor de uitvoering van de begroting voor het begrotingsjaar 2003.</p>
      <p sl="pt">Ik ben natuurlijk blij met de transparantie en met wat in de woorden van de Rekenkamer betrouwbaarheid van de jaarrekening heet.</p>
      <p sl="pt">Ik ben het ermee eens dat het saldo evenredig verdeeld moet worden onder de drie instellingen die aan de begroting van de Conventie hebben bijgedragen.</p>
      <p sl="pt">Ik heb voorgestemd.</p>
    </intervention>
    <intervention id="2-124" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">De leden van de Zweedse partij Junilistan hebben besloten tegen dit verslag te stemmen, aangezien de door de Begrotingscommissie voorgestelde wijzigingen nog meer EU-verplichtingen mogelijk maken, zonder dat er eisen worden gesteld aan coördinatie met andere internationale financiële instellingen.</p>
      <p sl="nl">Junilistan is tegen de Commissievoorstellen en is van mening dat de EIB de voorgestelde leninggarantie niet moet uitstellen. Daarentegen bepleit Junilistan dat de betrokken landen, die door leninggaranties worden begunstigd, zelf garant staan voor die leningen, of daarvoor andere actoren op de vrije markt moeten vinden.</p>
      <p sl="nl">Het gaat hier volgens Junilistan niet om een communautair belang. Veeleer dreigt er een kostbare mislukking als er leninggaranties worden gegeven zonder dat die volgens de gebruikelijke regels worden getoetst door de markt.</p>
      <p sl="nl">Junilistan zou het liefst zien dat het ook mogelijk was om tegen het Commissievoorstel te stemmen, maar vindt ironisch genoeg het oorspronkelijke Commissievoorstel minder slecht dan het door de Begrotingscommissie gepresenteerde voorstel.</p>
    </intervention>
    <intervention id="2-125" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit is een voorstel voor een besluit van de Raad tot verlening van een garantie van de Gemeenschap aan de Europese Investeringsbank voor verliezen op leningen voor bepaalde projecten in Rusland en de westelijke Nieuwe Onafhankelijke Staten (WNOS).</p>
      <p sl="pt">Het instrument van het buitenlands beleid van de Europese Unie is in dit geval het “nabuurschapsbeleid” dat deze landen in staat zal stellen zich op economisch, sociaal en politiek gebied verder te ontwikkelen. Ik wil benadrukken dat de externe leningscapaciteit van de Europese Unie een belangrijk instrument van het buitenlands en ontwikkelingshulpbeleid is en daarmee een krachtig “wapen” in het totaalarsenaal van de EU voor het leveren van een bijdrage aan de ontwikkeling en de veiligheid in onze directe omgeving.</p>
    </intervention>
    <intervention id="2-126" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb voor dit voorstel voor een besluit van de Raad gestemd, dat voortvloeit uit de mededeling van de Europese Commissie van maart 2003 “Een groter Europa - nabuurschap: een nieuw kader voor de betrekkingen met onze oosterse en zuidelijke buren”. Daarin wordt een strategie beschreven voor de totstandbrenging van een “kring van vrienden”, van een ruimte van gedeelde waarden, stabiliteit en welvaart die een hoog niveau van economische integratie kan bereiken.</p>
      <p sl="pt">Ik juich het toe dat het besluit de leningsactiviteit van de EIB tot eind januari 2007 dekt voor sectoren als milieu, vervoer, telecommunicatie en energie-infrastructuur.</p>
      <p sl="pt">Ik vind dit mede een opportuun voorstel daar het op een adequate manier aansluit - in de geest van de EU/Rusland-Top van 25 november jongstleden in Den Haag - bij de bevordering van strategische partnerschappen en de verdieping van de zogenaamde “Vier Gemeenschappelijke Ruimtes”: de gemeenschappelijke economische ruimte, de gemeenschappelijke ruimte van vrijheid, veiligheid en rechtvaardigheid, de gemeenschappelijke ruimte van samenwerking op het vlak van buitenlandse veiligheid en de gemeenschappelijke ruimte voor onderzoek, onderwijs en cultuur.</p>
    </intervention>
    <intervention id="2-129" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is de derde overnameovereenkomst die de Europese Gemeenschap afsluit met een derde land in het kader van de zogenaamde “strijd tegen de illegale immigratie”.</p>
      <p sl="pt">De rapporteur benadrukt - en ik citeer haar woorden - dat “de onderhandelingen over overnameovereenkomsten moeizaam vorderen, vooral als gevolg van de problemen die de Europese Unie heeft om iets in ruil voor de overeenkomsten te bieden”.</p>
      <p sl="pt">Zoals wij steeds hebben gezegd, gaat het hier in feite om het uitzetten van alle werknemers en -neemsters die uit hunkering naar een beter leven emigreren, maar geconfronteerd worden met een selectief “beheer” van het arbeidspotentieel, waarbij zij als overbodige werknemers aan de kant worden geschoven.</p>
      <p sl="pt">Deze procedure maakt deel uit van een logica die zich baseert op het uitbuiten van de arbeidskrachten op “mondiale” schaal, waarvan deze overeenkomsten slechts een van de zichtbare verschijnselen zijn.</p>
      <p sl="pt">Daarom hebben wij tegengestemd.</p>
    </intervention>
    <intervention id="2-130" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">De overnameovereenkomst met Sri Lanka maakt deel uit van de invoering van een gemeenschappelijk immigratiebeleid. De Zweedse partij Junilistan wil echter niet meewerken aan een Vesting Europa. Maatregelen inzake illegale immigratie en vestiging, inclusief het terugsturen van illegale immigranten, moeten een aangelegenheid zijn voor de nationale parlementen van de lidstaten. Derhalve stemmen wij tegen dit verslag.</p>
    </intervention>
    <intervention id="2-131" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit soort overeenkomsten, die overigens al afgesloten zijn met verschillende landen, zijn uiterst belangrijk voor de strijd tegen de illegale immigratie. Deze overeenkomsten streven ernaar de wet scrupuleus te doen naleven, maar beogen tegelijkertijd een garantie te geven voor het eerbiedigen van de mensenrechten. Daarom ben ik voor de goedkeuring van het voorstel.</p>
    </intervention>
    <intervention id="2-132" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Op basis van het Verdrag van Amsterdam heeft de Top van Tampere in het kader van het beheer van de migratiestromen een beroep gedaan op de Unie “ landen van herkomst en doorreis te steunen teneinde vrijwillige terugkeer te bevorderen, de autoriteiten van deze landen te helpen hun capaciteit te vergroten om de mensensmokkel doeltreffend te bestrijden en hun terug- en overnameverplichtingen jegens de Unie en de lidstaten na te komen.”(IV.26).</p>
      <p sl="pt">Het doel van de overeenkomst, waar dit voorstel voor een besluit betrekking op heeft, is het regelen van de voorwaarden waaronder de Unie en de Srilankaanse autoriteiten in de toekomst personen overnemen die illegaal verblijven op het grondgebied van de andere partij. De Gemeenschap wenst - volgens mij terecht - dit principe in alle toekomstige overeenkomsten met derde landen op te nemen.</p>
      <p sl="pt">Hoewel strenge eisen aan en controle op de toegang tot de communautaire ruimte dienen te blijven bestaan, onderschrijf ik de wens van de Commissie buitenlandse zaken dat er altijd rekening gehouden wordt met de noodzaak de eerbiediging van de mensenrechten niet te verwaarlozen.</p>
      <p sl="pt">Ik heb voorgestemd.</p>
    </intervention>
    <intervention id="2-400" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De Commissie is er niet in geslaagd de Raad een unaniem besluit te laten nemen over haar voorstel voor een richtlijn betreffende de vereenvoudiging en de rationalisering van het verlaagd BTW-tarief. De looptijd van richtlijn 1999/85/EG, die de lidstaten de mogelijkheid geeft bij wijze van experiment een verlaagd BTW-tarief toe te passen op bepaalde arbeidsintensieve diensten, is daarom verlengd tot 31 december 2005. Dit voorstel tot aanpassing heeft als doel de richtlijn te kunnen toepassen op de nieuwe lidstaten. Dat lijkt ons terecht.</p>
      <p sl="pt">Het evaluatieverslag van de Commissie beweert dat de effecten van de maatregelen bijna verwaarloosbaar zijn en dat er sprake is van een negatieve kosten-batenverhouding. Het belangrijkste bezwaar van de Commissie heeft evenwel van doen met de problemen bij de harmonisatie van de BTW, hoewel gesteld wordt dat deze maatregel de regels van de interne markt niet ontkracht.</p>
      <p sl="pt">Hoewel wij enkele voorbehouden hebben bij deze maatregel en weten dat daarmee niet het hoge werkloosheidsniveau in de Europese Unie wordt opgelost, moeten de lidstaten die dat wensen de mogelijkheid behouden de maatregel op permanente basis toe te passen. Het kan een extra stimulans zijn voor het scheppen van werkgelegenheid en de strijd tegen de grijze economie. Wij hopen dat ook de nieuwe lidstaten een bijdrage kunnen leveren aan dat doel.</p>
    </intervention>
    <intervention id="2-134" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">De door de Raad op 22 oktober 1999 goedgekeurde richtlijn 1999/85/EG houdende wijziging van richtlijn 77/88/EEG had tot doel bij wijze van experiment een verlaagd BTW-tarief toe te passen op bepaalde arbeidsintensieve diensten. De lidstaten die dat wensten gaf deze richtlijn de mogelijkheid voor die specifieke sectoren de effecten uit te proberen van een BTW-verlaging voor het scheppen van werkgelegenheid en het verminderen van de grijze economie. Over het experiment is een evaluatieverslag gemaakt, waaruit blijkt dat er geen directe band vast te stellen valt tussen het verlagen van het BTW-tarief en de vermindering van de werkloosheid en de grijze economie.</p>
      <p sl="pt">De verlaging van het BTW-tarief lijkt mij niet de beste en meest adequate methode voor de stimulering van de arbeidsmarkt en de vermindering van de grijze economie. Daar er echter de nieuwe lidstaten niet de mogelijkheid wordt gegeven om een gereduceerd tarief toe te passen - het experiment had op 31 december 2003 definitief moeten zijn afgesloten - is er een onrechtvaardige situatie ontstaan.</p>
      <p sl="pt">Daar ik van mening ben dat de nieuwe lidstaten gelijke kansen moeten krijgen, heb ik voorgestemd.</p>
    </intervention>
    <intervention id="2-136" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Met groot genoegen geef ik steun aan dit verslag en aan de uitbreiding van het PEACE-programma. Dit programma heeft een creatieve en essentiële bijdrage geleverd aan verzoening, aan vertrouwensherstel tussen buren en aan het bij elkaar brengen van de gemeenschappen aan beide kanten van de grens.</p>
      <p sl="en">De PEACE-projecten hebben in hoge mate bijgedragen aan de bevordering van wederzijds begrip en betere gemeenschappelijke verhoudingen, en ik ben zeer verheugd dat de financiering is verlengd tot eind 2006.</p>
      <p sl="en">Onze hoop op een vreedzame toekomst is zonder twijfel afhankelijk van het goede werk van de verschillende grensoverschrijdende en Noord-Zuid-initiatieven die in het kader van dit programma worden gefinancierd.</p>
    </intervention>
    <intervention id="2-137" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">Wij hebben tegen dit verslag gestemd. Wij vinden dat de lidstaten die aan het Internationaal Fonds voor Ierland willen bijdragen, dat moeten doen door in hun respectieve nationale parlementen te besluiten een dergelijke bijdrage te geven. De lidstaten moeten deze bijdrage direct uit hun respectieve nationale begrotingen financieren. Het geld moet geen omweg hoeven te maken via de begroting van de EU.</p>
    </intervention>
    <intervention id="2-138" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit verslag gaat over het voorstel voor een verordening van de Raad betreffende financiële bijdragen van de Gemeenschap aan het Internationaal Fonds voor Ierland (2005-2006). Dit Fonds is ook vandaag nog erg belangrijk voor de wederopbouw van gebieden die door de decennialange instabiliteit ten gevolge van het terrorisme verwoest zijn. De doeleinden van het Fonds blijven urgent en op dit historisch moment van onderhandelingen over een duurzame vrede dient de Europese Unie haar solidariteit met het Ierse volk te tonen.</p>
    </intervention>
    <intervention id="2-139" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Het Internationaal Fonds voor Ierland is in 1986 opgericht ingevolge de Anglo-Ierse overeenkomst, met als doel de economische en sociale ontwikkeling te bevorderen en contacten, dialoog en verzoening tussen nationalisten en unionisten in geheel Ierland aan te moedigen. Het Fonds heeft zeer nuttige en positieve activiteiten georganiseerd voor de economische en sociale vooruitgang en de bevordering van vrede en verzoening in die regio.</p>
      <p sl="pt">Op dit moment verkeert het vredesproces in Noord-Ierland en in de grensregio’s opnieuw in gevaar en kent de nodige onzekerheden. De Noord-Ierse Assemblee is zelfs geschorst. Onder die omstandigheden wordt het bevorderen van de vrede via de economische en sociale ontwikkeling van de regio’s in de twee delen van Ierland dubbel zo belangrijk. Het Internationaal Fonds voor Ierland heeft dit vredesproces in het veld op voorbeeldige wijze geleid.</p>
      <p sl="pt">Daarom meen ik dat de Commissie het voorstel voor een verordening van de Raad betreffende financiële bijdragen van de Gemeenschap aan het Internationaal Fonds voor Ierland dient goed te keuren. Ik heb derhalve voorgestemd.</p>
    </intervention>
    <intervention id="2-141" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het eerbiedigen van de principes die - trouwens mijn inziens terecht - ten grondslag liggen aan de parlementaire immuniteit is van fundamenteel belang voor het functioneren van een representatieve democratische instelling. Daarom dient bij het opheffen van de immuniteit van een lid de nodige voorzichtigheid betracht te worden.</p>
      <p sl="pt">In het onderhavige geval gaat het om een gerechtelijk onderzoek naar feiten die geen verband houden met politieke activiteiten. Mede gezien de inhoud van het verslag stem ik daarom voor.</p>
    </intervention>
    <intervention id="2-143" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met dit verslag. Daarmee wordt de eis ingewilligd van het Europees Parlement dat de geloofsbrieven worden onderzocht van de leden die werkzaam zijn op EU- en lidstaatniveau (krachtens de bepalingen van artikel 12 van de Akte betreffende de verkiezing van de vertegenwoordigers in het Europees Parlement door middel van rechtstreekse algemene verkiezingen, zoals gewijzigd door het besluit van de Raad van 25 juni/22 september 2002).</p>
      <p sl="en">In dit verslag wordt onderstreept dat het noodzakelijk is de huidige bepalingen van het Reglement te herzien en ze beter te laten aansluiten op de nieuwe bepalingen van de Akte van 1976. In dit verslag wordt met name de noodzaak benadrukt dat bepaalde mazen in de wet worden gedicht, mazen die ontstaan bij de overgang van het ene parlement naar het andere. Ik denk bijvoorbeeld aan de vraagstukken inzake een dubbel parlementair mandaat.</p>
    </intervention>
    <intervention id="2-145" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag betreft het creëren van een instrument voor het bevorderen van de “mobiliteit” van de werknemers in Europa om - zoals de rapporteur zegt - “een bijdrage te leveren tot verwezenlijking van de strategische doelstellingen van Lissabon 2000”.</p>
      <p sl="pt">Zoals wij al eerder hebben gezegd, is de kernvraag welk doel dat instrument zal dienen. Dient het de verbetering van het arbeidspotentieel van een land, of dient het instrument door het vergroten van de “mobiliteit” van de werknemers de efficiëntere uitbuiting door de economisch meest ontwikkelde landen van de arbeidskrachten van de overige landen?</p>
      <p sl="pt">Wij hebben gegronde redenen te vrezen dat het doel is meer technisch-wetenschappelijk kader naar de economisch meest ontwikkelde landen te doen migreren. Daartoe beoogt men een Europese arbeidsmarkt te creëren of zelfs een Europese “beurs” voor gespecialiseerd kader.</p>
      <p sl="pt">Nogmaals zij erop gewezen dat de nu voorgestelde documenten al bestaan op grond van samenwerking met de Raad van Europa en/of Unesco. Daarom hebben wij voorgestemd, hoewel wij kritisch staan tegenover de uitholling van ogenschijnlijk positieve doelstellingen</p>
    </intervention>
    <intervention id="2-146" speaker_id="photo_generic" name="Goudin, Lundgren en Wohlin" is_mep="True" mode="written">
      <p sl="nl">Wij vinden het niet nodig dat de EU een uniforme portfolio instelt die de burgers van de Unie moeten kunnen gebruiken bij sollicitaties. De instellingen van de EU kunnen natuurlijk een uniforme portfolio hanteren voor degenen die naar een aanstelling bij deze instellingen solliciteren. Van zo’n portfolio moet echter geen dwingende norm worden gemaakt, maar een aangelegenheid waarover de lidstaten zelf moeten kunnen beslissen.</p>
    </intervention>
    <intervention id="2-147" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik feliciteer collega Novak met haar uitstekende werk betreffende een enkel gemeenschappelijk communautair kader voor transparantie op het gebied van kwalificaties en competenties - “de Europass”.</p>
      <p sl="pt">Dit voorstel beoogt de invoering van een uniforme “portfolio” van documenten, die de burger de mogelijkheid moet bieden zijn persoonlijke kwalificaties in de hele Europese Unie op vergelijkbare wijze aan te geven bij een sollicitatie of inschrijving voor een opleiding.</p>
      <p sl="pt">De Europass zal de relevante mobiliteit in Europa voor studie en beroep bevorderen, wat een bijdrage zal leveren tot verwezenlijking van de doelstellingen van de Lissabon-strategie.</p>
      <p sl="pt">Ik steun de invoering van de Europass, daar mobiliteit een belangrijke factor is voor het scheppen van betere banen en het verminderen van het tekort aan competenties op de Europese arbeidsmarkt. Ik ben er zeker van dat er de noodzakelijke impulsen van zullen uitgaan om de obstakels waarmee de Europese burgers op dit gebied te kampen hebben te verkleinen.</p>
      <p sl="pt">Ik wijs voorts nog op de noodzaak de wetgevingsprocedure niet verder te vertragen en daarom heb ik voor de Europass gestemd. Daardoor kan het voorstel reeds op 1 januari 2005 in werking treden.</p>
    </intervention>
    <intervention id="2-148" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Om de kwalificaties en competenties beter te coördineren, te rationaliseren en transparanter te maken valt de invoering van een enkel kader voor maatregelen op het gebied van het certificeren van kwalificaties te verdedigen, daar het hier niet gaat om de erkenning van diploma’s maar slechts om de vereenvoudiging van de procedures voor de presentatie van kwalificaties en competenties. Daarom heb ik voor deze aanbeveling gestemd.</p>
    </intervention>
    <intervention id="2-149" speaker_id="5570" name="José RIBEIRO E CASTRO" is_mep="True" mode="written" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Dit wetsvoorstel beoogt de invoering van een uniforme “portfolio” van documenten die de burger de mogelijkheid moet bieden zijn persoonlijke bekwaamheden, competenties en kwalificaties te presenteren. Het voorstel bevordert de erkenning op de arbeidsmarkt van opleidings- en stageperiodes in het buitenland en op die manier de relevante mobiliteit in Europa voor studie en beroep.</p>
      <p sl="pt">Dit voorstel vormt een stimulans voor de mogelijkheid kwalificaties en competenties te vergelijken en draagt tevens bij tot het realiseren van de doelstellingen van Lissabon 2000 om van Europa uiterlijk in 2010 “de meest dynamische en concurrerende economie in de wereld te maken”.</p>
      <p sl="pt">De Europass bevat documenten met betrekking tot leerperiodes in het buitenland, het gevolgde hoger onderwijs, de talenkennis en de gevolgde beroepsopleiding. Zo draagt de Europass in ruime mate bij tot zowel de genoemde doelen als tot een kwalitatieve verbetering van de algemene en van de beroepsopleiding in Europa. Het is een zeer positieve maatregel die voor de jeugd van groot belang is. Daarom dient de maatregel zo snel mogelijk van kracht te worden.</p>
      <p sl="pt">Ik heb voorgestemd.</p>
    </intervention>
    <intervention id="2-150" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="nl">De “Europass” is de zoveelste hefboom die men inzet om het stelselmatig en geïntegreerd onderwijs te vervangen door onsamenhangende, op de kortstondige behoeften van de arbeidsmarkt toegesneden vaardigheden en kennis. Dit alles strookt volledig met de strategie van Lissabon en heeft tot doel de werknemers uit te buiten.</p>
      <p sl="nl">De werkgevers worden als enige verantwoordelijk gemaakt voor de beoordeling van de opleidings- en beroepskwalificaties. Zo kunnen zij de werknemers eruit kiezen die het beste passen bij hun exploitatiebehoeften. Daarbij nemen zij een rol op zich die enkel het onderwijsstelsel toekomt.</p>
      <p sl="nl">De “Europass” kan worden vernieuwd en aangevuld met nieuwe vereisten van de werkgevers. De neiging bestaat om deze te veranderen in een instrument voor het bijhouden van werknemersdossiers, waarin niet alleen hun bekwaamheden en kennis zijn vermeld maar ook hun instelling, overtuigingen en gedrag.</p>
      <p sl="nl">Men beweert weliswaar dat hiermee de opleidings- en arbeidsmobiliteit zal worden bevorderd, maar in feite trekt men een rookgordijn op. Het beleid inzake levenslang leren en het verwerven van specifieke kennis vergemakkelijkt de mobiliteit niet maar dwarsboomt deze, en betekent dat “de mens volledig in dienst wordt gesteld van de veranderlijke behoeften van de arbeidsmarkt”.</p>
      <p sl="nl">Wij willen dat de Europass wordt afgeschaft en wordt gezorgd voor ten eerste een gemeenschappelijk, openbaar en gratis onderwijsstelsel, opdat een geïntegreerde onderwijsgrondslag en daadwerkelijke beroepsopleiding kunnen worden gegarandeerd, waarmee iemand een volledig beroepsbekwaamheid kan verwerven, en ten tweede een hoge levensstandaard en gelijkwaardige arbeids- en opleidingsvoorwaarden en levensomstandigheden voor mobiele werknemers.</p>
    </intervention>
  </section>
  <section id="creitem9" title="Rectificaties stemgedrag: zie notulen"/>
  <section id="creitem10" title="Goedkeuring van de notulen van de vorige vergadering: zie notulen"/>
  <section id="creitem11" title="Agenda: zie notulen"/>
  <section id="creitem12" title="Ontwerp van algemene begroting 2005, gewijzigd door de Raad (alle afdelingen)">
    <intervention id="2-156" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0068/2004) van de heer Garriga Polledo en mevrouw Jensen, namens de Begrotingscommissie, over het ontwerp van algemene begroting van de Europese Unie voor het begrotingsjaar 2005, als gewijzigd door de Raad (alle afdelingen) [11445/2004 – C6-0123/2004 – 2004/2001(BUD) – 2004/2002(BUD)] en nota's van wijziging nr. 1/2005 , nr. 2/2005 en nr. 3/2005 op het ontwerp van algemene begroting van de Europese Unie voor het begrotingsjaar 2005 [15180/2004 – C6-0216/2004 , 15181/2004 – C6-0217/2004 , 15182/2004 – C6-0218/2004 ]</p>
      <p sl="nl">Afdeling I - Europees Parlement</p>
      <p sl="nl">Afdeling II - Raad</p>
      <p sl="nl">Afdeling III - Commissie</p>
      <p sl="nl">Afdeling IV - Hof van Justitie</p>
      <p sl="nl">Afdeling V - Rekenkamer</p>
      <p sl="nl">Afdeling VI - Economisch en Sociaal Comité</p>
      <p sl="nl">Afdeling VII - Comité van de regio's</p>
      <p sl="nl">Afdeling VIII (A) - Europese Ombudsman</p>
      <p sl="nl">Afdeling VIII (B), Europese Toezichthouder voor gegevensbescherming</p>
      <p sl="nl">het verslag (A6-0069/2004) van de heer Böge, namens de Begrotingscommissie, over het voorstel voor een besluit van het Europees Parlement en de Raad over het gebruik van het flexibiliteitsinstrument overeenkomstig punt 24 van het Interinstitutioneel Akkoord van 6 mei 1999 [COM(2004)0402 – C6-0213/2004 – 2004/2087(ACI)]</p>
    </intervention>
    <intervention id="2-157" speaker_id="1665" name="Salvador GARRIGA POLLEDO" is_mep="True" mode="spoken" role="rapporteur" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Mijnheer de voorzitter, ondanks het feit dat men elk jaar weer in de verleiding komt om alleen dat de financieren wat voor het Parlement interessant is en de Raad voor al het andere de schuld in de schoenen te schuiven, denk ik dat we vandaag een goed akkoord presenteren.</p>
      <p sl="es">De jaarlijkse begrotingsprocedure is een mooi voorbeeld van wat interinstitutionele samenwerking zou moeten zijn. Sinds 10 jaar ben ik lid van de Begrotingscommissie en nooit ben ik van mening geweest dat interinstitutionele confrontatie de juiste manier was om een oplossing te vinden voor de begrotingsprioriteiten. Ik denk dat de tijd gelijk heeft gegeven aan degenen die liever tot overeenstemming komen.</p>
      <p sl="es">De beste afsluiting van deze ontwerpbegroting 2005 zou zijn indien de drie instellingen gematigd tevreden zouden zijn met het eindresultaat. Het zou absurd zijn dit akkoord te presenteren als een overwinning van de ene instelling op de andere. Ik ben namelijk van mening dat de drie instellingen samen Europa zijn.</p>
      <p sl="es">Qua begroting is het een erg moeilijk jaar geweest. We begonnen met een vermindering van de plafonds in de categorieën 3, 4 en 5, waardoor het erg moeilijk was om aan de eisen van het Parlement te voldoen.</p>
      <p sl="es">De lidstaten hebben als gevolg van het Stabiliteitspact strenge begrotingsregels toegepast, en dat moet in de toekomst ook zo voortgezet worden.</p>
      <p sl="es">We hebben Europese verkiezingen gehad. Er kwamen nieuwe leden en wij kregen een nieuwe voorzitter van de Begrotingscommissie, die uitstekend werk heeft verricht, en waarmee ik hem wil gelukwensen. Ook is er een nieuwe Europese Commissie en een nieuwe commissaris, die eveneens uitstekend werk heeft gedaan, en ook haar wil ik samen met de vorige commissaris, mevrouw Schreyer, van harte feliciteren.</p>
      <p sl="es">Geachte afgevaardigden, sinds september van dit jaar heeft ondergetekende aanbevolen een begrotingsstrategie te volgen waarmee de prioriteiten van het Europese Parlement met betrekking tot de doelstellingen van Lissabon, het informatiebeleid en het gebied van veiligheid en rechtvaardigheid konden worden gewaarborgd. We verdedigen deze prioriteiten omdat we een politieke instantie zijn, en omdat we onze burgers in Europa economische groei, werkgelegenheid, een betere informatievoorziening over de Unie van vandaag en morgen, een betere controle op migratiestromen en meer veiligheid en bescherming tegen criminaliteit en terrorisme hebben beloofd.</p>
      <p sl="es">Het mooiste eerbetoon van dit Parlement aan de bijna 200 Europeanen die op 11 maart in Madrid zijn vermoord, is een bijdrage aan de totstandkoming van een echt gemeenschappelijk antwoord op het terrorisme. Ik dank u allen voor deze steun.</p>
      <p sl="es">Voor onze strategie was het van wezenlijk belang dat de Europese agentschappen niet unilateraal gefinancierd werden, ten koste van andere belangen van het Parlement. Als we meer agentschappen willen, moeten we zorgen voor nieuwe middelen. Dat was ons standpunt, geachte afgevaardigden, en ik denk dat we als Parlement de aangekondigde strategie bijna voor het volle pond hebben toegepast.</p>
      <p sl="es">We hebben een flexibiliteitsinstrument voor een bedrag van 185 miljoen euro weten te mobiliseren. Dit is een nieuwe bron, en deze is groter dan het plafond van de financiële vooruitzichten. Met deze nieuwe middelen hebben we 40 miljoen voor de gedecentraliseerde agentschappen gefinancierd, hetgeen betekent dat de Raad voor de eerste keer de noodzaak erkent dat nieuwe middelen nodig zijn om de nieuwe verplichtingen te kunnen nakomen.</p>
      <p sl="es">Ook hebben we 100 miljoen euro van het flexibiliteitsinstrument gebruikt om bij te dragen aan de wederopbouw van Irak. Hiermee houden we voldoende begrotingsmarge over om financiële middelen beschikbaar te stellen voor onder meer Latijns Amerika, Azië, het Middellandse-Zeebeleid, de strijd tegen ziekten en armoede, en de democratiserings- en mensenrechteninitiatieven.</p>
      <p sl="es">De kwestie van de betalingen blijft ons zorgen baren, ondanks het feit dat we een verklaring hebben van de drie instellingen waarin zij zich ertoe verplichten om zo nodig in 2005 een gewijzigde begroting te presenteren. Wij - de drie instellingen - passen allen strikte en harde regels toe en dat is één ding, maar het zonder enig onderscheid sparen op betalingskredieten is heel wat anders, aangezien daardoor de uitvoering van de begroting 2005 in gevaar gebracht kan worden. Als Parlement moeten we volgend jaar bijzonder waakzaam zijn. De bezuinigingen op de begroting mogen nooit ten koste gaan van de behoeften van de Unie.</p>
      <p sl="es">De Raad heeft de betalingen in de landbouw gekort met 1 miljard euro. Vanuit begrotingsperspectief is dat ongebruikelijk, dus we hopen dat de Raad hierover nader uitleg kan geven.</p>
      <p sl="es">Tot slot, geachte afgevaardigden, willen wij het Nederlands voorzitterschap bedanken voor het pragmatisme waarvan het, naar verwacht, in de onderhandelingen blijk heeft gegeven. Ook danken wij voor de bereidheid om tot een consensus te komen met het Parlement, wat eerder een verrassing was. In ieder geval dank ik u, mijnheer de minister, voor uw rol, en ik dank de commissaris voor haar bemiddeling. Ik hoop dat wij in 2005 een goede samenwerking met u zullen hebben. Ik bedank eveneens de coördinatoren, de afgevaardigden, de leden van het Begrotingssecretariaat en mijn eigen assistent.</p>
      <p sl="es">Het was een plezier met u allen samen te werken bij de opstelling van deze ontwerpbegroting 2005. Ik hoop dat deze donderdag zonder al te veel problemen kan worden goedgekeurd.</p>
    </intervention>
    <intervention id="2-158" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="nl">rapporteur. - (DA) Mijnheer de Voorzitter, de administratieve uitgaven waren eigenlijk niet het moeilijkste punt in de begrotingsonderhandelingen van dit jaar, vooral niet nadat duidelijk was geworden dat de salarisstijgingen van de werknemers dit jaar beneden de 1 procent zouden blijven, in plaats van de oorspronkelijk geschatte 2,6 procent. Met de cijfers uit de eerste lezing van het Parlement is er dus een passende marge tot het plafond voor de administratieve uitgaven. Daar komt nog bij dat bepaalde instellingen hun betalingen dit jaar hebben kunnen versnellen en daarmee besparingen op de begroting 2005 mogelijk hebben gemaakt. Alles bijeengenomen is het dan ook gelukt om ervoor te zorgen dat de andere instellingen - dus naast het Parlement en de Raad, het Hof van Justitie, de Rekenkamer, het Europees Economisch en Sociaal Comité, het Comité van de Regio’s, de Europese Ombudsman en de Europese Toezichthouder voor gegevensbescherming - het personeel dat zij nodig achtten op grond van de uitbreiding, de personeelshervorming en de hervorming van het financiële beheer, ook daadwerkelijk kunnen aanwerven.</p>
      <p sl="nl">In de praktijk betekent dit dat de besparingen dankzij de lagere salarisstijging doorgevoerd zullen worden met een in de loop van 2005 in te dienen gewijzigde begroting. Dat was de afspraak die wij met de Raad hebben gemaakt. Dus wij stemmen niet over deze besparingen tijdens de tweede lezing van het Parlement, maar nemen deze op in een tweede gewijzigde begroting. Daardoor sparen wij ook op de begroting van de Raad en het Parlement, die zijn opgesteld in het licht van de bemiddeling die tijdens de eerste lezing met de Raad heeft plaatsgevonden.</p>
      <p sl="nl">Tot zover is alles in orde. Het is belangrijk dat alle instellingen er permanent voor zorgen dat het beheer zo doelmatig en goedkoop mogelijk verloopt, en het is vooral belangrijk dat we financieel voordeel hebben bij de samenwerking tussen de instellingen. Daarom vind ik het ook belangrijk dat we begin volgend jaar - voor 1 april - een geactualiseerd verslag van de secretarissen-generaal krijgen over de gang van zaken rond de aanwervingen. We hebben gezien dat er vertragingen zijn opgetreden bij de aanwerving van het op grond van de uitbreiding noodzakelijke personeel, en ik vind dat we de gang van zaken nauw moeten volgen en nagaan of er eventueel problemen zijn.</p>
      <p sl="nl">Ook op andere gebieden moeten de instellingen hun beleid dringend op elkaar afstemmen. In dit verband wil ik de blik wat meer naar binnen richten en ook de leiding van het Parlement de handschoen toewerpen. Een concreet voorbeeld is de wens van het Comité van de Regio’s om de Parlementszaal in Brussel voor zijn vergaderingen te gebruiken. Het is heel verstandig om faciliteiten ter beschikking te stellen als de organisatie van de parlementaire werkzaamheden daarvan geen hinder ondervindt. Dat besluit moet echter door de leiding van het Parlement worden genomen en in overeenstemming zijn met ons werk, maar het moet ook de mogelijkheid bieden om geld te verdienen.</p>
      <p sl="nl">Het Parlement is bij 20 procent van de administratieve uitgaven, en dat lijkt redelijk gezien de behoeften. Ik wil echter benadrukken - zoals ik ook eerder gedaan heb - dat we in de laatste jaren van deze 20 procent flinke bedragen hebben uitgegeven voor gebouwen. Daarmee sparen wij huurkosten op de begrotingen voor de volgende jaren. Dat gebeurt ook in dit jaar: meer dan 130 miljoen euro zal worden betaald voor de twee nieuwe gebouwen in Brussel, D4 en D5.</p>
      <p sl="nl">Al met al komt er wat lucht in de begroting van het Parlement voor 2005, en daarom wil ik mijnerzijds de leiding van het Parlement ertoe aansporen om toezicht te houden op de kwaliteit van de assistentie die wij als leden krijgen. Ik denk aan vertaling en juridische bijstand. We moeten vaak compromissen sluiten, ook compromissen die misschien niet redelijk zijn, bijvoorbeeld op het taalfront. Met de uitbreiding en met de stijgende wetgevingsactiviteiten is het noodzakelijk dat wij advies krijgen en dat er gelegenheid is voor studie, hoorzittingen en analyses. Het Parlement is nu eenmaal het venster van de burgers op de gemeenschappelijke wetgeving, en daarom moeten wij arbeidsvoorwaarden eisen die ervoor zorgen dat wij wetgevingswerk van goede kwaliteit kunnen leveren. Op de begroting 2005 is 17,5 miljoen euro uitgetrokken voor de verhoging van de vergoeding die Parlementsleden krijgen voor het aanstellen van personeel. De leden krijgen steeds meer werk, zowel door het toenemende wetgevingswerk als ook door de uitbreiding. De wetgeving waar wij mee te maken hebben, is heel vaak technisch gecompliceerde milieuwetgeving en bedrijfswetgeving, en daarom moeten wij absoluut steun krijgen bij ons werk. Het is dan ook niet meer dan redelijk dat we een groter bedrag krijgen, zodat de leden personeel kunnen aanstellen, en wel onder redelijke arbeidsvoorwaarden. Het desbetreffende bedrag was in reserve gehouden in afwachting van een beslissing. Die beslissing is nu genomen, er zijn duidelijke regelingen getroffen op een aantal gebieden, en daarmee kan de Begrotingscommissie het komend jaar, op grond van een verzoek van de Voorzitter van het Parlement, een standpunt innemen met betrekking tot de opheffing van de reserve.</p>
      <p sl="nl">Ten slotte wil ik mijn dank uitspreken voor de goede samenwerking in deze begrotingsprocedure. Ik wil speciaal dank betuigen aan mevrouw Grybauskaitė, onze commissaris, die zeer actief is geweest en grote inspanningen heeft ondernomen om tot een vergelijk over de begroting te komen. Ook dank ik de onderhandelaar van de Raad, de heer Nicolaï en de rapporteur, de heer Garriga Polledo, die naar mijn mening fantastische bijdragen hebben geleverd aan de begrotingsprocedure. Last but not least wil ik mijn collega-coördinatoren bedanken voor de goede samenwerking bij de begroting.</p>
    </intervention>
    <intervention id="2-159" speaker_id="1037" name="Reimer BÖGE" is_mep="True" mode="spoken" role="rapporteur" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw de commissaris, mijnheer de voorzitter van de Raad, geachte collega’s, het gebruik van het flexibiliteitsinstrument is dit jaar niet alleen van grote invloed geweest op het welslagen van de begrotingsberaadslagingen, maar hierdoor is ook weer eens het belang aangetoond van het Interinstitutioneel Akkoord dat toentertijd is gesloten. Terugkijkend kan ik nu, als het ware aan het eind van de huidige financiële vooruitzichten, het volgende constateren, mijnheer de voorzitter van de Raad. Het is een goede zaak gebleken dat het Europees Parlement in 1999 tijdens langdurige onderhandelingen voet bij stuk heeft gehouden met betrekking tot de invoering van dit flexibiliteitsinstrument. Daar heeft uiteindelijk ook een aantal prioriteiten van de Raad bij het omzetten van de begrotingsplannen in de afgelopen jaren veel baat bijt gehad.</p>
      <p sl="de">In het Akkoord van mei 1999 is het jaarlijkse maximum van het flexibiliteitsinstrument vastgesteld op 200 miljoen euro. Ik wil nog één keer eraan herinneren dat dit instrument voor onvoorziene omstandigheden is bedoeld, met de kanttekening dat in punt 24 van het Interinstitutioneel Akkoord wordt bepaald dat het flexibiliteitsinstrument in de regel niet twee achtereenvolgende begrotingsjaren voor hetzelfde doel gebruikt mag worden. Het flexibiliteitsinstrument kan uiteraard alleen maar worden gebruikt als een daartoe strekkend verzoek is ingediend. Er dient echter eerst getoetst te worden in hoeverre nieuwe onvoorziene maatregelen binnen één rubriek gefinancierd kunnen worden dan wel - indien dat niet mogelijk is - via verschuivingen tussen de rubrieken. Pas daarna dient de vraag aan de orde gesteld te worden of er een beroep op het flexibiliteitsinstrument gedaan moet worden.</p>
      <p sl="de">Wij zijn tijdens deze procedure, die vrijwel elk jaar plaatsvindt, eigenlijk gaan beseffen dat de interpretatie van deze flexibiliteit zo af en toe behoorlijk zwaar op de proef wordt gesteld. Ik refereer aan het feit dat wij dit jaar 185 miljoen euro ter beschikking hebben, waarvan 45 miljoen euro voor het Peace-II-programma bestemd is, 40 miljoen euro voor de agentschappen - blijkbaar een van de erg belangrijke prioriteiten van de Raad waarbij altijd het risico bestaat dat daardoor inhoudelijk essentiële programma’s van Europese meerwaarde in rubriek 3 sneuvelen - en 100 miljoen euro voor de wederopbouw van Irak.</p>
      <p sl="de">Juist in dit verband wil ik er op wijzen dat van de voor Irak bestemde 90 miljoen euro uit de huidige begroting 2004, 74 miljoen euro al in 2004 met behulp van het flexibiliteitsinstrument is gefinancierd. Dat is, zoals u zelf kunt constateren, nog maar nauwelijks te rechtvaardigen. Doorgaans mag dit niet op een dergelijke manier gebeuren. Daarom zou het verstandig zijn als wij de ervaringen die wij de afgelopen jaren met het flexibiliteitsinstrument hebben opgedaan, ook in de discussie betrekken over de nieuwe financiële vooruitzichten en over de benodigde flexibiliteit. Staat u mij toe om daar één opmerking over te maken. In totaal gaat het bij de betalingskredieten in de begroting 2005 over een bedrag van 106,3 miljard euro, waarvan 200 miljoen euro beschikbaar is voor het flexibiliteitsinstrument.</p>
      <p sl="de">Het is opmerkelijk dat dit jaar voor de eerste keer niet alleen rubriek 4 - het externe beleid - van het gebruik van het flexibiliteitsinstrument profiteert, maar dat noodgedwongen voor het eerst ook de rubrieken 2 en 3 van dit onderhandelingsresultaat profijt trekken. Daardoor konden wij, als een soort afgeleid resultaat, op basis van dit Akkoord - als het ware via een juridisch-budgettaire noodoperatie - in rubriek 7 ook een financiering ter hoogte van 120 miljoen euro voor Noord-Cyprus opnemen. Bovendien zijn de middelen voor het gemeenschappelijk buitenlands en veiligheidsbeleid met 10 miljoen euro verhoogd tot 62,5 miljoen euro.</p>
      <p sl="de">Staat u mij toe om nog één slotopmerking te maken, mijnheer de Voorzitter. Tegen de achtergrond van deze ervaring en de vrijwel elk jaar terugkerende discussie over het gebruik van het flexibiliteitsinstrument moeten zowel de Raad als het Parlement zich bij de beraadslagingen over de nieuwe financiële vooruitzichten bewust zijn van het feit dat, hoe langer de periode van de financiële vooruitzichten wordt - 2007 tot 2013, of wat dan ook -, hoe meer flexibiliteit wij nodig hebben met het oog op onvoorziene omstandigheden in de komende jaren. Wij zullen bij de onderhandelingen over de financiële vooruitzichten dan ook van de Raad verlangen dat die grotere flexibiliteit er ook daadwerkelijk komt.</p>
    </intervention>
    <intervention id="2-160" speaker_id="photo_generic" name="Nicolaï" is_mep="True" mode="spoken" role="Raad">
      <p sl="en">Mijnheer de Voorzitter, tot mijn genoegen hebben onze twee instellingen op de bemiddelingsbijeenkomst van 25 november een allesomvattend akkoord bereikt over de begroting van de Unie voor volgend jaar. Staat u mij toe in aansluiting op uw debat van vandaag enkele opmerkingen in dit verband maken.</p>
      <p sl="en">Zoals u weet had de Raad er aanvankelijk niet op gerekend gebruik te moeten maken van het flexibiliteitsinstrument. In ons allesomvattend compromis moest de Raad aanvaarden dat er voor een aanzienlijk bedrag - 185 miljoen euro - een beroep op dit instrument gedaan moest worden, en dat is niet door alle lidstaten met enthousiasme begroet. Met het oog op de begrotingsdiscipline is de Raad van mening dat er keuzen moeten worden gemaakt. Net als op nationaal niveau kunnen we niet zomaar alle prioriteiten bij elkaar optellen en ervan uitgaan dat de rekening wordt betaald.</p>
      <p sl="en">Welnu, de Raad heeft in voorbereiding op de bemiddelingsbijeenkomst zorgvuldig naar de argumenten van het Parlement geluisterd. Het Parlement had van meet af aan duidelijk gemaakt dat het als gevolg van de bestaande plafonds zijn gebruikelijke prioriteiten en nieuwe prioriteiten binnen de rubrieken 3 en 4, intern en extern beleid, niet zou kunnen financieren. Met de afspraken over het gebruik van het flexibiliteitsinstrument in rubriek 3 is het Parlement in staat de financiering voor de agentschappen te herstellen. Tegelijkertijd heeft het Parlement gezorgd voor toereikende financiering van zijn prioriteiten.</p>
      <p sl="en">Wat betreft de toepassing van het flexibiliteitsinstrument in rubriek 4 ben ik het met de rapporteur voor advies van de Commissie buitenlandse zaken eens dat het resultaat als behoorlijk positief voor het Parlement kan worden beschouwd.</p>
      <p sl="en">Verder wil ik nog iets zeggen over het vredesproces in Noord-Ierland. Ik ben blij dat wij tot overeenstemming konden komen over de financiering van het PEACE II-programma voor 2005-2006. Wij leveren een waardevolle bijdrage aan een duurzame oplossing.</p>
      <p sl="en">Tot slot heeft de delegatie van het Parlement het mogelijk gemaakt overeenstemming te bereiken door de eisen inzake betalingskredieten te matigen. Er is een evenwichtig resultaat tot stand gekomen waarvan de Commissie zegt dat het werkbaar is. Ik zie uit naar de ondertekeningsplechtigheid op donderdag.</p>
    </intervention>
    <intervention id="2-161" speaker_id="photo_generic" name="Grybauskaitė" is_mep="True" mode="spoken" role="Commissie">
      <p sl="en">Mijnheer de Voorzitter, het is mij een groot genoegen om u vandaag te mogen toespreken. Dit is de eerste ontmoeting die de nieuwe Commissie met u heeft over dit zeer belangrijke thema, dat een aanvang nam op 22 november en rechtstreeks betrekking heeft op de onderhandelingen over de begroting 2005, een zeer belangrijke kwestie voor het Parlement en voor Europa.</p>
      <p sl="en">Na pittige onderhandelingen op 25 november, waarin beide takken van de begrotingsautoriteit blijk gaven van bekwaamheid en flexibiliteit, bereikten we een definitief akkoord over een strakke begroting voor 2005. Door zich solidair en vastberaden op te stellen kon het Parlement al zijn belangrijke doelstellingen verwezenlijken. Namens ons allen wil ik iedereen van harte bedanken voor de resultaten die we uit het vuur hebben kunnen slepen: de voorzitter van de Begrotingscommissie, de heer Lewandowski, de rapporteur voor de algemene begroting, de heer Garriga Polledo, mevrouw Jensen, de rapporteur voor het flexibiliteitsinstrument, de heer Böge en alle leden van de Begrotingscommissie die nauw betrokken waren bij de dagen- en nachtenlange onderhandelingen. Ook de fungerend voorzitter van de Raad, de heer Nicolaï, verdient onze lof. Hij heeft immers de lidstaten ertoe aangespoord het akkoord te aanvaarden, hetgeen voorwaar geen eenvoudige taak was.</p>
      <p sl="en">De uiteindelijke overeenkomst brengt natuurlijk het risico met zich mee dat niet alle verplichte uitgaven van het pakket worden gedekt. Uit geactualiseerde ramingen van de Commissie landbouw bijvoorbeeld zou blijken dat de Raad bepaalde uitgaven heeft genegeerd. Hierdoor zou het nodig kunnen zijn dat in de loop van het jaar gevraagd moet worden om meer betalingskredieten voor de structuurfondsen of voor bepaalde activiteiten. Het doet mij echter deugd dat we overeenstemming hebben kunnen bereiken over een gemeenschappelijke verklaring inzake de betalingskredieten voor structurele maatregelen. Op basis daarvan is het mogelijk om snel, in een enkele lezing, een besluit te nemen over een mogelijke gewijzigde begroting voor extra betalingen, indien de Commissie medio 2005 de noodzaak hiervan vaststelt.</p>
      <p sl="en">Ik roep beide takken van de begrotingsautoriteit op snel te reageren als een voorstel daartoe nodig zou blijken te zijn. Hetzelfde zal gelden voor de verplichte landbouwuitgaven. Wij willen voorts onderstrepen dat, zoals eerder gezegd, het flexibiliteitsinstrument zal worden gebruikt binnen drie rubrieken en daarbij de desbetreffende plafonds worden overschreden. Ook hebben wij afgesproken het totale bedrag van 185 miljoen euro voor dit instrument in te zetten.</p>
      <p sl="en">Ik zal niet ingaan op alle details van het pakket - dat is uitvoerig beschreven - of op de belangrijkste overeenkomsten die we hebben gesloten. Ik wil enkel de aandacht vestigen op wat belangrijk is voor ons en altijd belangrijk is voor het Parlement, te weten een verbetering van de uitvoering.</p>
      <p sl="en">Elk jaar tracht het Parlement via de begrotingsprocedure de Commissie te steunen in haar pogingen om de uitvoering te verbeteren, en die steun is zeer welkom. In de brief van de Commissie over de uitvoerbaarheid staat een wens van gelijke strekking. Wij hebben voldaan aan het verzoek uit de eerste lezing en in reactie daarop hebt u talrijke reserves vrijgemaakt. Ik dank u hiervoor.</p>
      <p sl="en">Het Parlement maakt zich zorgen over de manier waarop niet-statelijke actoren en internationale organisaties fondsen van de Europese Unie gebruiken. De Commissie zal in april 2005 een verslag presenteren met de resultaten van het onderzoek dat hiernaar is verricht.</p>
      <p sl="en">U heeft de financiering van 50 nieuwe posten, van de enkele honderden waarom was gevraagd, in een reserve vastgehouden. Ik hoop in januari te komen met een verzoek tot overschrijving om de reserve van deze posten op te heffen. Ik ben namelijk van mening dat de voorwaarden zijn vervuld.</p>
      <p sl="en">U vraagt om een wijziging van de bepalingen van het Financieel Reglement. Ik beloof dat de Commissie in het voorjaar van 2005 zal komen met voorstellen voor de aanpassing van het Financieel Reglement. De Commissie heeft reeds voorstellen gedaan voor de wijziging van de uitvoeringsbepalingen. Het standpunt van de Raad is klaar en wij wachten nu op de mening van het Parlement.</p>
      <p sl="en">Ik zal uw verzoeken om steun voor evenementen en proefprogramma’s opnieuw bekijken. Die zijn niet allemaal haalbaar, maar met de nieuwe politieke situatie zullen er misschien nieuwe openingen komen. In januari zal ik u mijn standpunt hieromtrent uit de doeken doen.</p>
      <p sl="en">De Commissie dankt u nogmaals voor de eerlijke en stevige onderhandelingen die u hebt gevoerd en voor uw bereidheid om naar een compromis te streven. Ik feliciteer u allen met het grote succes dat u hebt bereikt. Ik grijp deze gelegenheid tevens aan om u fijne feestdagen toe te wensen, en zie uit naar de eindstemming op donderdag.</p>
    </intervention>
    <intervention id="2-162" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Ik dank de commissaris en neem deze gelegenheid te baat om haar het allerbeste te wensen met haar werk in de Commissie.</p>
    </intervention>
    <intervention id="2-163" speaker_id="1473" name="Gérard DEPREZ" is_mep="True" mode="spoken" nationality="Belgium" birth_date="13-08-1943" birth_place="Noville-Bastogne" p_group="Group of the Alliance of Liberals and Democrats for Europe" m_state="BE">
      <p sl="fr">namens de Commissie burgerlijke vrijheden, justitie en binnenlandse zaken . - Mijnheer de Voorzitter, dames en heren, de instelling van een daadwerkelijke Europese ruimte van vrijheid, veiligheid en justitie vormt vanzelfsprekend een van de fundamentele politieke prioriteiten van de Europese Unie en een hoogst belangrijke preoccupatie van alle Europese burgers. Daarom wil ik allereerst mijn collega’s van de Begrotingscommissie, en in het bijzonder onze algemeen rapporteur, de heer Garriga Polledo, bedanken voor het feit dat zij het merendeel van de amendementen van de Commissie burgerlijke vrijheden, justitie en binnenlandse zaken hebben gesteund en in ons Parlement in stemming brengen. Meerdere daarvan zijn in het bijzonder gericht op de versterking van het vermogen van de Europese Unie om het terrorisme te bestrijden. Het gaat met name om de verhoging van de operationele kredieten voor Eurojust. Voorts gaat het om de opneming op de begroting van een proefproject gericht op het verbeteren van de coördinatie, op het niveau van de gehele Unie, van de middelen en de activiteiten die zijn bestemd om terroristische dreigingen af te wenden en te bestrijden. We hebben bovendien versterking voorgesteld van de middelen waarmee de solidariteit van alle Europeanen met terrorismeslachtoffers tot uiting kan worden gebracht.</p>
      <p sl="fr">Ik wil wat de andere prioriteiten betreft nogmaals de aandacht vestigen op twee, volgens ons bijzonder belangrijke prioriteiten. Wij stellen voor, mevrouw de commissaris, om de meeste kredieten met betrekking tot passagiersrechten in de reserve te houden. Wij weten dat er tussen het Parlement en de Commissie een meningsverschil bestaat over het niveau van bescherming van de persoonsgegevens die de luchtvaartmaatschappijen moeten doorgeven aan de Amerikaanse douaneautoriteiten. Als wij voor het desbetreffende amendement stemmen, zullen de kredieten bevroren blijven zolang de Commissie geen voorstel doet voor een actief, in plaats van passief, systeem voor gegevensoverdracht. De Commissie heeft herhaaldelijk beloofd een dergelijk voorstel te zullen doen en het Parlement heeft daar ook herhaaldelijk op aangedrongen.</p>
      <p sl="fr">In de tweede plaats - en hierbij richt ik mij in het bijzonder tot de voorzitter van de Raad - stellen wij voor alle kredieten die zijn bestemd voor het Agentschap voor het beheer van de buitengrenzen in reserve te houden. Wil dit Agentschap operationeel en effectief kunnen zijn, mijnheer de voorzitter, moet het een zetel hebben en wel een definitieve zetel. Wij verzoeken de Raad met spoed, en bij voorkeur voor het einde van dit jaar, hierover een besluit te nemen. Mijnheer de voorzitter, u hebt al zoveel problemen opgelost, dat ik u in staat acht ook dit probleem op te lossen voordat uw mandaat ten einde loopt. Bij voorbaat dank.</p>
    </intervention>
    <intervention id="2-164" speaker_id="1917" name="Markus FERBER" is_mep="True" mode="spoken" nationality="Germany" birth_date="15-01-1965" birth_place="Augsburg" m_state="DE">
      <p sl="de">namens de fractie. - Mijnheer de Voorzitter, mijnheer de voorzitter van de Raad, mevrouw de commissaris, geachte collega’s, staat u mij toe om allereerst onze drie rapporteurs te bedanken voor de uitstekende prestaties die zij hebben geleverd. Mijn dank gaat tevens uit naar de voorzitter van onze parlementaire commissie en uiteraard ook naar de medewerkers van het secretariaat van die commissie, die ons van de benodigde informatie hebben voorzien om tegen een gewiekste Raad bestand te zijn.</p>
      <p sl="de">Wat onze onderhandelingen betreft, is er natuurlijk ook sprake van een zekere nasmaak, mijnheer de voorzitter van de Raad. Ik wil dat hier heel duidelijk zeggen. De Europese Unie dient uiteraard te bezuinigen. Wij moeten een sobere begroting opstellen en wij moeten het belastinggeld van de burgers in Europa op een verantwoorde wijze besteden. De volgende vraag laat mij echter niet los: past het binnen de jaarlijkse begrotingsprocedure om op basis van steeds onbegrijpelijkere voorstellen een begroting voor te stellen, waarvan u nu al weet dat die komend jaar door een aanvullende begroting zal worden gevolgd? Dat is geen serieuze benadering. In geen van de vijfentwintig lidstaten zou een dergelijke handelwijze van het nationale parlement geaccepteerd worden. Dat moet eens een keer heel duidelijk gezegd worden.</p>
      <p sl="de">Ten tweede zou ik u willen oproepen om op alle terreinen uw collega-ministers van Buitenlandse Zaken onder controle te houden. Vooruitlopend op de onderhandelingen waarnaar de heer Böge zojuist heeft verwezen, moet mij van het hart dat het niet plezierig is om in de financiële vooruitzichten maximale bedragen vast te leggen, terwijl voor alle betrokkenen duidelijk is dat het om imaginaire bedragen gaat die hopelijk nooit gehaald zullen worden. Wij zijn bijna 5 miljard euro verwijderd van het plafondbedrag van Agenda 2000; naar beneden wel te verstaan! Laten wij daarom bij het landbouwbeleid nagaan hoeveel geld wij echt nodig hebben, in plaats van dat wij via een begrotingsprocedure bedragen vaststellen waarvoor, zoals de commissaris zojuist al zei, eventueel een aanvullende begroting nodig is.</p>
      <p sl="de">Laten wij ook voorkomen dat eerst toezeggingen aan de tien nieuwe landen worden gedaan, en dan vervolgens daarop weer moet worden bezuinigd omdat wij zonodig een begroting willen opstellen die gebaseerd is op die obsessie van die 1 procent Dat is mijn verzoek en dat is ook de lering die ik uit deze onderhandelingen heb getrokken. Wij hebben samen veel bereikt, maar op dit punt dienen de onderhandelingen toch een iets serieuzer karakter te krijgen.</p>
      <a text="(Applaus)"/>
    </intervention>
    <intervention id="2-165" speaker_id="4314" name="Catherine GUY-QUINT" is_mep="True" mode="spoken" nationality="France" birth_date="01-09-1949" birth_place="Poitiers" p_group="Socialist Group in the European Parliament" m_state="FR">
      <p sl="fr">namens de fractie . - Mevrouw de commissaris, mijnheer de Voorzitter, mijnheer de fungerend voorzitter, dames en heren, ik wil op mijn beurt allen bedanken die hebben meegewerkt aan de begroting waarover wij over twee dagen zullen stemmen: mevrouw Jensen, de heer Garriga, de heer Böge, en ook al degenen die met ons hebben samengewerkt.</p>
      <p sl="fr">Ik wil ook deze keer weer zeggen dat ik verbijsterd ben over de methode die werd gevolgd voor de opstelling van deze begroting en vooral voor deze tweede lezing, en over de omstandigheden waaronder wij in de maand november overleg moesten voeren met de Raad.</p>
      <p sl="fr">Zeker, we hebben overeenstemming, resultaten bereikt, maar was er nu echt twaalf uur nodig om te komen tot iets dat ook had kunnen worden bereikt als wij daadwerkelijk overleg hadden gepleegd in plaats van het spel te spelen van een aantal van personen? Dat heeft de begroting inhoudelijk zeker schade berokkend. Wij komen vandaag bij de betalingskredieten tot 1,05 procent van het BBP. We zitten boven de beslissende eenprocentsgrens, terwijl we in ruil daarvoor, als het gaat om het flexibiliteitsinstrument, een resultaat hebben bereikt waar we niet op hadden durven hopen en dat ons, dankzij een akkoord over rubriek 2, in staat stelt onze prioriteiten op korte termijn te financieren. Eerlijk gezegd leek het ons buitengewoon belangrijk dat resultaat te behalen, ook al is het op termijn zeer onbevredigend.</p>
      <p sl="fr">Wij onderhandelen nu over de nieuwe financiële vooruitzichten, maar zijn van mening dat wij met die methode geen echte begroting voor een echt Europees beleid kunnen verkrijgen. Gezien de terughoudendheid van de Raad tijdens deze onderhandelingen denk ik ook dat, hoewel tijdens de onderhandelingen over een plafond wordt gesproken, het Parlement ook het idee zou moeten overwegen om een drempel aan te geven waar beneden een Europese begroting geen zin heeft.</p>
      <p sl="fr">Het is een gebruikelijke strategie van de Raad om betalingskredieten vast te leggen en zich te verwijderen van de vastleggingskredieten. Dat is echter wel een vreemde situatie aangezien iedereen gevraagd wordt - zowel binnen de private als binnen de publieke sector - om op transparante, betrouwbare en waarheidsgetrouwe wijze te werk te gaan bij de behandeling van de begrotingskredieten. Dit kan niet zo doorgaan en de Unie zal zichzelf dezelfde striktheid moeten opleggen als zij ook van anderen eist. Dankzij deze situatie hebben wij de middelen vrij kunnen maken voor de investeringen die wij op de zeer korte termijn wensen, en daarover zullen mijn collega’s u meer vertellen.</p>
      <p sl="fr">Voorts was ons was er veel aan gelegen - en ik richt mij hierbij tot de Commissie - om dit jaar een zeer goede uitvoering van de begroting te realiseren, in het bijzonder op het gebied van informatie en communicatie richting burgers.</p>
      <p sl="fr">Net als u, mevrouw de commissaris, zou ik wensen dat wij dit jaar vooruitgang zouden boeken bij de problematiek van niet alleen de uitvoering van proefprojecten, maar ook de uitwerking ervan, opdat we nog beter tegemoet kunnen komen aan de verwachtingen van onze samenleving.</p>
      <p sl="fr">Tot slot wil ik nog een paar minuten wijden aan een begrotingslijn die ons heeft verbijsterd. Ik richt mij nu weer tot mijn collega’s, om te zeggen dat, toen wij erin toestemden vóór het pakket speciale evenementen te stemmen, wij het er volkomen over eens waren dat daarbij het seculiere karakter van Europa volledig zou worden gerespecteerd. U hebt ons toegezegd dat de Wereldjongerendagen in Keulen vermoedelijk zouden plaatsvinden in wederzijds respect tussen culturen en levensovertuigingen, en dat het Europese geld op volstrekt seculiere wijze zou worden aangewend. U weet, net als ik, dat wij daarop zullen toezien.</p>
      <p sl="fr">De goedkeuring van de begroting van de andere instellingen is zonder problemen verlopen en wat dat aangaat wil ik alleen maar zeggen dat wij hier onze uitgaven moeten herzien. Immers, door onszelf een zeer sterke matiging van de uitgaven op te leggen hebben we onze eigen positie geschaad en hebben we onszelf verwijderd van de arbeidsmiddelen en van de middelen waarmee we onze invloed en onze prerogatieven ten aanzien van de andere instellingen kunnen doen gelden.</p>
      <p sl="fr">Ik zou willen afsluiten met te zeggen dat deze begroting ongetwijfeld zonder veel problemen ten uitvoer zal worden gelegd in 2005, maar dat het wel een overgangsbegroting is die van ieder werkelijk middel om de continuïteit te waarborgen verstoken is, en dat baart ons grote zorgen. Desalniettemin denk ik dat de heer Pitella de handschoen zal kunnen opnemen, ook al moet deze methode veranderen, daar zij het ons in de toekomst wel eens zou kunnen beletten begrotingen te maken waarmee onze politieke plannen kunnen worden gerealiseerd.</p>
    </intervention>
    <intervention id="2-166" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">namens de fractie. - Mijnheer de Voorzitter, de Europese begroting voor 2005 wordt nu in tweede lezing door het Parlement behandeld. Ik wil de rapporteurs voor de begroting, de heer Garriga Polledo en mevrouw Jensen, bedanken voor hun uitstekende werk. Ook wil ik de voorzitter van de Begrotingscommissie, de heer Lewandowski, bedanken voor het op consequente wijze leiden van de commissie, alsmede commissaris Grybauskaitė en fungerend voorzitter van de Raad, de heer Nicolaï, voor de constructieve samenwerking.</p>
      <p sl="fi">De Europese begroting voor 2005 voldoet wellicht aan de behoeften van volgend jaar, hoewel er nog vraagtekens zijn. De lastigste onderhandelingen werden gevoerd over de betalingskredieten, die te laag dreigden te blijven. Al op dit moment lopen de uitstaande betalingsverplichtingen, ofwel RAL's, op tot 100 miljard euro, en daarvan bedraagt het aandeel van de structuurfondsen ongeveer 70 miljard euro. De zwakke uitvoering van de begroting van de laatste jaren zorgt nu voor een opstopping. De Raad wilde tot het eind toe de betalingskredieten beperken. Slechts met grote inspanningen kreeg men de betalingskredieten op een niveau van 106,3 miljard euro, wat nog 7,9 miljard euro onder de financiële vooruitzichten ligt. Dat is echter 500 miljoen euro, ofwel ruim 1 procent van het BBP van de Europese Unie. Het begrotingsplafond dat door zes lidstaten werd voorgesteld, waarde dus ook als een geest bij deze onderhandelingen rond.</p>
      <p sl="fi">Toch twijfelde zelfs de Raad aan de financiële toereikendheid. Er is immers een gemeenschappelijke verklaring aangenomen waarin staat dat men zal proberen een mogelijke aanvullende begroting voor de structuurfondsen na één lezing aan te nemen. Die verklaring is in strijd met een goed begrotingsbeleid, omdat in de begroting alle bekende uitgaven in het begrotingsjaar moeten worden opgenomen. Ik wijs erop dat in hetzelfde overleg werd aanvaard dat de betalingskredieten van de structuurfondsen dit jaar met 3,7 miljard euro worden verhoogd, omdat de middelen op zijn. Hiervan was 2 miljard euro nieuw geld.</p>
      <p sl="fi">Bij de behandeling van de begroting kwam de snelle groei van het aantal speciale agentschappen van de Europese Unie ter sprake. Volgend jaar zijn het er al 23, waarvan vijf nieuwe. Voor hun administratieve uitgaven moest 40 miljoen euro uit het flexibiliteitsinstrument worden gebruikt, omdat er anders geen financiering werd gevonden. De afgelopen tijd zijn er veel speciale agentschappen opgericht als resultaat van een koehandel tussen de lidstaten. Nog in 2000 waren er slechts zeven speciale agentschappen. Daarom moet snel duidelijk worden of speciale agentschappen de doeltreffendste manier zijn om het communautair beheer te verbeteren. Het kan zijn dat wij op deze manier moeilijk te controleren eenheden vormen, die deels slechts een dubbele bureaucratie betekenen.</p>
      <p sl="fi">Een andere kwestie wordt gevormd door de verschillende organisaties waaraan via de begroting rechtstreeks kredieten worden verstrekt. Deze van een earmark voorziene bedragen zijn in feite in strijd met het Financieel Reglement. Naar mijn mening is dit systeem een soort populariteitssysteem waarin de motivering voor steunverlening onduidelijk is. Het Parlement moet een wetgevend orgaan blijven en de uitvoeringstaken aan de Commissie overlaten. Dat is de beste manier om op de onpartijdigheid van de werkzaamheden toe te zien.</p>
    </intervention>
    <intervention id="2-167" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">namens de Fractie. - Mijnheer de Voorzitter, commissaris Grybauskaitė, minister Nicolaï, geachte collega’s, vandaag proberen wij via dit debat overeenstemming met de Raad te bereiken over de begroting voor 2005, maar daarbij houden wij wel degelijk ook in de gaten hoe het met de begroting 2006 verder moet en wat wij de komende jaren mogen verwachten in verband met de financiële vooruitzichten 2007-2013.</p>
      <p sl="de">Daarom wil ik hier alvast benadrukken dat mijn politieke evaluatie van het resultaat dat wij voor 2005 tot stand hebben gebracht, een zonnige en een donkere kant kent. De positieve kant heeft betrekking op het flexibiliteitsinstrument. Ik kan alleen maar mijn instemming betuigen met de heer Böge, die heel duidelijk heeft gezegd dat wij er in zijn geslaagd om financiële middelen vrij te maken voor zowel het binnenlands beleid en de agentschappen als het buitenlands beleid, met name voor de ondersteuning van de verkiezingen in Irak. Dat mogen wij een succes noemen, en dat succes was vanuit het perspectief van ons afgevaardigden ook dringend noodzakelijk om al onze taken tot een goede einde te kunnen brengen.</p>
      <p sl="de">Ik vind het essentieel dat wij met betrekking tot de Lissabon-strategie aan een belangrijk aspect vast hebben kunnen houden, namelijk de opwaardering van het voorlichtingsbeleid zodat wij ons beter tot de burgers en de kiezers in Europa kunnen richten. Vanuit het perspectief van de groenen is het natuurlijk ook belangrijk, en een stap in de goede richting, dat het LIFE-programma en het milieubeschermingsprogramma niet gesneuveld zijn.</p>
      <p sl="de">Ik wil echter ook op de negatieve kant van mijn evaluatie wijzen en die heeft betrekking op de manier waarop de betalingskredieten in 2005 geregeld zijn. Wij hebben uiteindelijk helaas moeten constateren dat deze onderhandelingsronde niet meer speelruimte biedt en daarom zullen wij met deze begroting instemmen. Ik steun de kritiek van de heer Ferber op de Raad en ben het ook eens met zijn opmerking dat dit criterium van 1 procent als een ondoelmatige obsessie van de Raad beschouwd dient te worden. Dat wil ik hier even duidelijk zeggen. Ik was erg blij met zijn opmerking en het komt niet vaak voor dat de heer Ferber en ik dezelfde mening zijn toegedaan.</p>
      <p sl="de">Ik denk hier namelijk als volgt over, en daarvoor wil ik mij rechtstreeks tot minister Nicolaï richten. U heeft al bij onze onderhandelingen in het kader van de bemiddelingsprocedure gezegd dat het Europees Parlement, net als de nationale regeringen, de moed moet opbrengen om prioriteiten aan te geven, en dat heeft u vandaag hier nog een keer herhaald. Ik ben het met u eens. Mijn collega’s hebben zojuist ook al gezegd dat wij allemaal zeer gebaat zijn bij een goede begrotingsdiscipline en een serieuze begrotingsprocedure. Andersom zult u toch ook onze houding moeten kunnen begrijpen, want als er prioriteiten aangegeven dienen te worden, geldt dat natuurlijk ook voor de nationale regeringen. Ik vind het een verkeerd signaal dat u van mening bent dat er eenzijdig en wel ten koste van het Europees beleid moet worden bezuinigd. Daardoor dreigt een hernieuwde nationalisering van het beleid, en dat is voor het uitgebreide Europa - wij buigen ons nu voor het eerst over een begroting voor vijfentwintig lidstaten - met zijn nieuwe taken en uitdagingen geen goede zaak. Als wij voornemens zijn om een echt Europees beleid te voeren, moeten wij ook de politieke moed hebben om dat in de begroting tot uiting te laten komen. Gezien de houding van de landen die nettobetalers zijn en de 1 procent-obsessie is dat nu nog niet het geval. Dat vind ik een politieke fout. Als wij ons prachtige continent gezamenlijk verder willen ontwikkelen en ook meer willen bereiken op het gebied van de economische vernieuwing en met betrekking tot het investeren in onderwijs, jeugd en nieuwe talenten, moeten wij allemaal - ook u, de Raad en de nettobetalers - inspanningen doen om op dit vlak meer te bewerkstelligen ten gunste van Europa. Overigens geldt mijn kritiek ook voor de rood-groene regering in Duitsland.</p>
      <p sl="de">Ik wil besluiten met woorden van dank aan alle medewerkers en collega’s van de Begrotingscommissie. Ik hoop dat wij ook in de komende jaren net zo energiek kunnen samenwerken en veel goeds voor Europa tot stand kunnen brengen.</p>
    </intervention>
    <intervention id="2-168" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">namens de fractie . - Mijnheer de Voorzitter, mijn fractie heeft een motie tot verwerping van de begroting voor 2005 ingediend en ik zou de redenen achter dit initiatief graag willen toelichten. Mijn fractie heeft nooit gepleit voor een onbezonnen verhoging van de communautaire begroting. We hechten veel waarde aan een strikt beheer van publieke middelen en bovenal beschouwen we de begroting niet als het enige instrument voor de Unie om haar ambities te verwezenlijken. In dat opzicht blijven wij bijvoorbeeld eisen dat de taken en het functioneren van de Europese Centrale Bank ingrijpend worden geheroriënteerd. Dat neemt niet weg dat de begroting van de Unie een weerspiegeling is van een politieke wil. Als we doelstellingen nastreven, moeten deze gepaard gaan met voldoende financiële middelen, want daarzonder komt simpelweg de geloofwaardigheid van de Unie op het spel te staan.</p>
      <p sl="fr">Aangezien steeds meer druk werd uitgeoefend om tot elke prijs de publieke uitgaven te beperken - in overeenstemming met het Stabiliteitspact - hadden wij in 2004 al, in verhouding tot het bruto nationaal inkomen, de laagste begroting sinds 1987. Ieder jaar weer komt uit het Parlement kritiek op deze restrictieve tendens en de daarmee gepaard gaande bewerkelijke methode en begrotingsgymnastiek, te weten: toename van het aantal overschrijvingen en gewijzigde begrotingen, bezuinigingen op onmisbare kredieten, zoals de kredieten die bestemd zijn voor ontwikkelingslanden, financiering van nieuwe aanvragen - bijvoorbeeld om bij te dragen aan de financiering van de wederopbouw van landen die zwaar te lijden hebben gehad onder oorlog: de Balkan, Afghanistan, Irak - en oneigenlijk gebruik van het flexibiliteitsinstrument. Ieder jaar kritiseert het Parlement deze trend en we hebben zojuist nog de heer Ferber, mevrouw Guy-Quint en mevrouw Trüpel deze ontevredenheid horen verwoorden. Ik wil alleen maar voorstellen dat het dit jaar op dit punt niet bij woorden blijft maar dat er ook duidelijk zichtbaar iets aan gedaan wordt.</p>
      <p sl="fr">Het compromis voor de begroting 2005 is het resultaat van het overleg van 25 november jongstleden. Dit bedraagt 106,3 miljard euro, en dat is niet 1,05 procent, mevrouw Guy-Quint, maar 1,005 procent van het bruto nationaal inkomen. Dit is lager dan het voorontwerp van begroting van de Commissie, namelijk 109 miljard, hetgeen op zijn beurt weer een lager bedrag was dan waar het Parlement in eerste lezing om had gevraagd, namelijk 111 miljard. Dat was op zijn beurt echter weer minder was dan de toezeggingen van de Raad, de Commissie en het Parlement in het kader van de in 2000 gezamenlijk vastgestelde financiële vooruitzichten, volgens welke de begroting bij 114 miljard zou moeten terechtkomen. Wij hebben deze motie tot verwerping van de begroting 2005 dan ook in de eerste plaats ingediend om aan te geven dat wij deze systematisch restrictieve en kortzichtige politiek van de Raad nu eindelijk een halt willen toeroepen.</p>
      <p sl="fr">De tweede reden voor ons besluit is dat het komende jaar het eerste volledige jaar voor de Unie van Vijfentwintig zal worden. Willen we deze uitbreiding doen welslagen, dan veronderstelt dit in onze ogen dat we onszelf een begroting verschaffen waarmee we de onontkoombare solidariteitsuitgaven voor onze rekening kunnen nemen die aan dit grote project zijn verbonden, zonder dat dit leidt tot het in de steek laten van regio’s en bevolkingen die in moeilijkheden verkeren in de oude lidstaten. Ik wil daaraan toevoegen dat de nieuwe, door iedereen als noodzakelijk erkende inspanningen ten behoeve van werkgelegenheid, onderwijs, opleiding, onderzoek en milieu, de benodigde middelen vereisen, tenzij deze nieuwe inspanningen alleen bedoeld zouden zijn voor een beperkt aantal rendabele marktsegmenten en voor een bevoorrechte elite. Het doen welslagen van de uitbreiding zonder dat de bevolkingen van de nieuwe en de oude lidstaten elkaars concurrenten worden, is de tweede reden voor de indiening van onze motie tot verwerping van deze karige ontwerpbegroting.</p>
      <p sl="fr">Ten slotte wordt 2005 een beslissend jaar voor het bereiken van een overeenstemming tussen de vijfentwintig landen over de financiële vooruitzichten 2007-2013. Welnu, op dit moment rust er - dat is al vele malen gezegd - een zware hypotheek op deze begrotingen, namelijk de eis van zes nettobetalende landen om de begroting van de Unie in te toekomst te beperken tot 1 procent, of zelfs 0,9 procent van het bruto nationaal inkomen. De Commissie heeft er zeer terecht op gewezen wat dit concreet zou betekenen, namelijk dat de begroting van 2007 in verhouding tot het voorgaande begrotingsjaar met 9 miljard zou worden teruggesnoeid. Waar zouden zulke drastische bezuinigingen vandaan moeten komen? Van de met veel bombarie aangekondigde grote werken? Van de structuurfondsen? Overal een beetje? Zij wij van plan zulke onverantwoordelijke vooruitzichten lijdzaam te aanvaarden?</p>
      <p sl="fr">Als we een begroting voor 2005 van 1 procent van het bruto nationaal product zonder slag of stoot aanvaarden, volgen wij dan al niet de koers die wordt voorgestaan in de brief van de Zes? Het Parlement dient op tijd een offensieve houding aan te nemen, aan de vooravond van de beslissende onderhandelingen over de financiële vooruitzichten voor de komende jaren, en dat is de derde reden waarom wij deze motie tot verwerping van de begroting voor 2005 hebben ingediend.</p>
    </intervention>
    <intervention id="2-169" speaker_id="28509" name="John WHITTAKER" is_mep="True" mode="spoken" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="en">namens de fractie . - Mijnheer de Voorzitter, in de EU-landen wordt ongeveer één veertigste deel van de belastinginkomsten uitgegeven aan de EU-instellingen. In Groot-Brittannië wordt ons verteld dat dit een lage prijs is voor het voorrecht om handel te drijven met onze buren en voor de welvaart die de EU ons heeft gebracht. Wij beginnen echter in te zien dat, zoals ex-commissaris Kinnock al zo vriendelijk was te bevestigen, dat we niet in de EU hoeven te zitten om handel te drijven en samen te werken met EU-landen, en dat onze welvaart wel eens hoger had kunnen zijn als we niet in de EU hadden gezeten.</p>
      <p sl="en">Men vertelt ons ook dat de EU-begroting bescheiden is in vergelijking met de nationale begrotingen. Uit nationale begrotingen wordt echter een aantal nuttige dingen betaald zoals defensie, onderwijs, gezondheidszorg en pensioenen. Uit de EU-begroting worden subsidies voor de landbouw betaald, subsidies zonder welke de landbouw beter zou functioneren. Er worden regionale projecten uit betaald die anders niet de moeite van het uitvoeren waard zouden zijn. Er wordt slecht afgestemde buitenlandse ontwikkelingshulp uit betaald. Er worden controleurs uit betaald die concluderen dat 93 procent van de gemelde uitgaven onveilig is of vol zit met fouten. Dit Parlement wordt eruit betaald.</p>
      <p sl="en">Laten we ophouden met twisten over hoeveel zou moeten worden uitgegeven aan dit of dat project of initiatief, in onze ijdele inspanningen de Lissabon-agenda te verwezenlijken. Laat ons kijken naar het bredere plaatje. Zoals de vorige spreker al zei, zouden verschillende landen, die hun eigen begrotingsproblemen hebben, een plafond willen van één procent van het BNI. De Commissie wijst er terecht op dat dit percentage veel hoger moet zijn als we aan de verwachtingen van de recent toegetreden landen willen voldoen. Hoeveel groter? Twee procent, vier procent? Als de EU zich echt zou concentreren op de idealen die zij uitdraagt - vrede, welvaart, sterke economieën - zou zij toch heel anders te werk gaan. Zij zou niet kijken naar al die verschillende projecten. Zij zou haar markten daadwerkelijk openstellen, intern en extern. Zij zou ophouden onze bedrijven de nek om te draaien met duizenden onbezonnen voorschriften en haar begroting zou slechts een kleine fractie van één procent van het BBP bedragen.</p>
    </intervention>
    <intervention id="2-170" speaker_id="28356" name="Wojciech ROSZKOWSKI" is_mep="True" mode="spoken" nationality="Poland" birth_date="20-06-1947" birth_place="Warszawa" p_group="Union for Europe of the Nations Group" m_state="PL">
      <p sl="pl">namens de fractie . Mijnheer de Voorzitter, dames en heren, de werkzaamheden voor de begroting 2005 lopen ten einde. De Commissie stelde een begroting voor van 109 miljard euro, de Raad van 105 miljard, het Parlement van 111 miljard. Uiteindelijk is het 106 miljard geworden. Uiteraard verdienen de rapporteurs een woord van dank voor hun werk, maar wij moeten ons afvragen of dit wel een succes en een goed compromis is. Maar dit is niet de kern van de zaak. Ernstiger is namelijk dat het resultaat achterblijft bij onze verwachtingen. Ik stel vast dat ik niet de enige ben in deze zaal die deze mening is toegedaan. Het besparingsbeleid heeft immers gezegevierd, terwijl er juist tien nieuwe landen zijn toegetreden. De illusie heeft gezegevierd, namelijk dat een groter Europa met minder geld kan worden bekostigd. Zorgwekkender is nog dat het overeengekomen niveau van de uitgaven wellicht een voorproefje is van de financiële vooruitzichten voor 2007-2013. De UEN-Fractie neemt kennis van de begroting voor 2005 als iets waar op dit ogenblik moeilijk tegen te strijden valt, maar is er allerminst mee ingenomen.</p>
      <p sl="pl">Dit is tegelijkertijd het moment voor een bredere reflectie. Volgens George Kennan was de expansie van de Sovjet-Unie het gevolg van het onvermogen om de interne problemen op te lossen. Ik hoop dat deze diagnose niet opgaat voor de Europese Unie. Er zijn namelijk op twee gebieden verontrustende overeenkomsten. In de eerste plaats op het vlak van het economisch beleid. Totnogtoe heeft de Europese Unie minder ontwikkelde landen met het cohesiebeleid en met economische solidariteit geholpen om daarmee de ontwikkeling van alle lidstaten te bevorderen. Thans wordt de formule van cohesie en economische solidariteit uit de overeenkomsten van de Unie geschrapt. Als het cohesiebeleid wordt uitgehold of over boord gezet, kan de ongelijkheid in de toekomst nog toenemen. Dit is met name het geval als er in het kader van de strategie van Lissabon geen plaats meer is voor economisch beleid, dat wil zeggen dat het behalen van hogere kwaliteit tegen lagere kosten het moet afleggen tegen het sociaal beleid van de meest ontwikkelde landen, dat wil zeggen tegen de bescherming van arbeidsplaatsen in landen met onwaarschijnlijk hoge sociale premies. In de tweede plaats slaagt de Europese Unie er niet in om met haar eigen identiteit te definiëren. Het beste voorbeeld hiervan is de affaire met de heer Buttiglione. Een ander voorbeeld is het fiasco van de integratie van de moslimgemeenschappen in West-Europa, waar Der Spiegel onlangs over schreef, of de preambule van het Grondwettelijk Verdrag. Tegelijkertijd discussiëren wij over de uitbreiding van de Europese Unie met Turkije, waarbij de grote verschillen tussen dit land en de Europese Unie over het hoofd worden gezien. Er zijn immers ernstige problemen van economische, politieke en culturele aard. In het debat over universele of particuliere normen kiezen wij voor helemaal geen normen. Degenen die tot elke prijs een grenzeloos federaal Europa willen stichten, waarin voor ideologische identiteit of cohesiebeleid geen plaats is, werken aan de vernietiging van de Europese Unie. Hun werk vordert langzaam, maar is doeltreffender dan de radicale woorden waarmee sommigen de Europese Unie kapot willen maken. Hier is maar één conclusie mogelijk: de Europese Unie moet in de toekomst een bredere identiteit definiëren en meer middelen vrijmaken voor een efficiënt cohesie- en solidariteitsbeleid.</p>
      <a text="(Applaus)"/>
    </intervention>
    <intervention id="2-171" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Dank u. Mijnheer de Voorzitter, dames en heren, staat u mij toe om middels enkele feiten en cijfers in te haken op wat mijn collega, de heer Roszkowski, heeft gezegd. Voor 2005 heeft de Commissie een voorlopig bedrag aan betalingskredieten voorgesteld van 109 miljard euro. De Raad heeft in zijn eerste lezing 105 miljard euro voorgesteld, terwijl het Parlement berekend heeft dat er 111 miljard euro aan betalingskredieten nodig zullen zijn. Dit wekt de schijn van echt vakwerk. In de tweede ronde heeft de Raad een voorlopig bedrag aan betalingskredieten voorgesteld van wederom 105,3 miljard euro, terwijl het Parlement uitgaat van 106,3 miljard euro, ongeveer 5 miljard euro minder dan in de eerste ronde. Het is zonneklaar wie er de overhand heeft in dit budgettaire pingpongspelletje, maar het is ook duidelijk dat de begrotingsprocedures nog steeds niet nauwkeurig zijn gedefinieerd.</p>
      <p sl="sk">Indien het voorgestelde bedrag aan betalingskredieten door het Parlement wordt goedgekeurd, betekent dit een toename van 6,5 procent ten opzichte van 2004. In vergelijking met het verwachte inflatiepercentage in de eurozone is dit een bescheiden toename. Als die toename echter wordt afgezet tegen de politieke doelen en prioriteiten van de Europese Unie is er minder reden tot optimisme. Zolang het op elkaar afstemmen van inkomsten en uitgaven als kwaliteitscriterium voor de begrotingsprocedure van de Europese Unie wordt gehanteerd, is er eerder reden tot pessimisme. Een paar dagen geleden heeft het Europees Parlement het jaarverslag van de Rekenkamer over het begrotingsjaar 2003 goedgekeurd. Tijdens de parlementaire discussies over dit verslag bleek er overeenstemming te bestaan over een van de belangrijkste conclusies, namelijk dat het niveau van de onttrekkingen c.q. van de uitvoering van de betalingskredieten aan de lage kant was. Gedurende een lange periode fluctueerde dit niveau tussen de 80 en 90 procent. In dat opzicht biedt de ontwerpbegroting 2005 weinig verandering, aangezien het niveau dat voor de uitvoering van de betalingskredieten wordt voorgesteld 90 procent bedraagt. Wat de structuurfondsen betreft, hebben de regeringen van de EU-lidstaten de teugels voor het uitvoeren van de begrotingsmiddelen in handen. Het is dan ook belangrijk dat het Parlement - door gebruik te maken van zijn politieke instrumenten en door de steun van de media te verwerven - de regeringen en de Raad op adequate wijze onder druk zet om een vollediger en effectiever gebruik te maken van de middelen die beschikbaar zijn om het gemeenschappelijke beleid van de Europese Unie te financieren. Indien dat niet gebeurt, zal de parlementaire begrotingsprocedure veeleer een test blijken te zijn voor loyaliteit van de afgevaardigden van het Europees Parlement aan hun nationale regeringen dan een test voor de effectiviteit en het doel van de begrotingsprocedure en van het gebruik van de financiële middelen van de Europese Unie. Ik dank u.</p>
    </intervention>
    <intervention id="2-172" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">We gaan nu luisteren naar de overige sprekers op de lijst van vandaag. De heer Salafranca Sánchez-Neyra zal als eerste het woord voeren. Ik bied hem mijn excuses aan voor een kleine fout in de volgorde van de sprekers. Dit foutje hebben we dankzij hem en de heer Lewandowski kunnen rechtzetten.</p>
    </intervention>
    <intervention id="2-173" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie buitenlandse zaken . - Mijnheer de Voorzitter, ik geloof dat het Reglement van het Parlement inderdaad bepaalt dat na de rapporteurs van de commissie ten principale, de rapporteurs van de medeadviserende commissies aan het woord komen.</p>
      <p sl="es">Dit gezegd hebbende, mijnheer de Voorzitter, en na u bedankt te hebben voor uw hoffelijkheid wil ik de algemeen rapporteur van de Begrotingscommissie, de heer Garriga Polledo, feliciteren met het uitstekende werk dat hij heeft verricht en ook met de wijze waarop hij de onderhandelingen met de Raad en met de Commissie heeft gevoerd.</p>
      <p sl="es">Bij rubriek 4 hadden we de traditionele problemen, de problemen die zich hier altijd voordoen. Dit jaar ging het om de 200 miljoen euro voor Irak, zoals de fungerend voorzitter van de Raad al heeft aangegeven. We zijn in staat gebleken een bevredigende oplossing te vinden, ofschoon de door de Commissie voorgestelde oplossing hoe dan ook voor ons beter was geweest. Daarmee zouden wij immers 15 miljoen euro aan bezuinigingen in rubriek 4 zijn ontlopen.</p>
      <p sl="es">Ik denk dat de overweging van de heer Böge absoluut relevant is, dat wil zeggen dat we niet elk jaar nieuwe verplichtingen op ons mogen nemen die ten koste gaan van de traditionele prioriteiten op het gebied van de externe acties van de Europese Unie.</p>
      <p sl="es">We moeten rationeler gebruik gaan maken van het flexibiliteitsinstrument, waaraan voorschriften verbonden zijn die we vanwege de geloofwaardigheid van ons project, de Europese Unie, noodzakelijkerwijs dienen te respecteren. Wellicht kunnen we bij de herziening van de komende financiële vooruitzichten een voor alle partijen aanvaardbare manier vinden om tot een oplossing voor dit probleem te komen.</p>
      <p sl="es">Mijnheer de Voorzitter, ik wil ook graag de rapporteur voor advies van de Commissie ontwikkelingssamenwerking, de heer Wijkman, van harte danken voor de uitstekende samenwerking en de bereidwilligheid die hij telkens weer getoond heeft om oplossingen te zoeken die verenigbaar waren met zowel de prioriteiten van zijn commissie als die van de Commissie buitenlandse zaken. Ik wil graag van deze gelegenheid gebruik maken om de commissaris succes te wensen bij de uitoefening van haar taken, en ook om haar te verzoeken onze taak te vergemakkelijken door geen verplichtingen op zich te nemen die niet budgettair ondersteund worden, want ik denk dat we op die manier effectiever met elkaar kunnen samenwerken bij het streven dat ons allen bezielt.</p>
    </intervention>
    <intervention id="2-175" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, geachte collega’s, wij hebben een moeilijke bespreking achter de rug en de uitslag mag als eervol bestempeld worden. Daarvoor moeten wij de rapporteurs, de heer Garriga Polledo en mevrouw Jensen, bedanken, evenals alle fracties en de kersverse commissaris, die ons kostbare hulp heeft verstrekt en aan wie ik gaarne mijn beste wensen overbreng.</p>
      <p sl="it">Het Parlement kan tevreden zijn met dit akkoord, want er worden heel wat positieve resultaten mee naar huis genomen. Wij zijn door een smalle tunnel gekropen, maar nu zijn wij aan de overkant: de financiering voor de wederopbouw van Irak is rond, wij hebben voor elkaar gekregen dat het traditioneel geografisch beleid behouden blijft, wij krijgen geld voor het MKB, voor informatie en onderzoek, alsook middelen voor de agentschappen. Bovendien zijn er middelen op de begroting gezet voor structuurmaatregelen en proefprojecten. Een paar daarvan zijn heel interessant, zoals het Erasmus-programma voor het leerwezen, het proefproject voor conflictpreventie en het project voor reductie van lichte wapens.</p>
      <p sl="it">Minder zijn wij te spreken over de manier waarop het hoofdstuk van de betalingskredieten is afgesloten. Ik weet best dat dit niet de schuld van het Parlement is en ook niet van de Commissie, die ons zelfs heeft geholpen en gedaan heeft wat in haar vermogen lag, maar de ijskoude vastberadenheid waarmee de Raad de 1-procent verdedigd heeft belooft niet veel goeds, noch voor de onderhandelingen over de financiële vooruitzichten, noch voor de volgende begroting. Wat die komende begroting aangaat, hoop ik met collega Guy-Quint dat wij daarmee doelstellingen bereiken die ambitieuzer zijn en ons ook meer tot eer strekken.</p>
      <p sl="it">Wij hebben die 1-procentgrens maar nipt overschreden. Het was juist dat wij dat signaal afgaven: het Parlement zal geen financiële vooruitzichten accepteren die de Unie ertoe dwingen in te leveren wat haar taken en plichten betreft, want die zijn in de Verdragen verankerd. Er gaan wilde ideeën de ronde en soms wordt er ook een psychologische oorlog tegen de nieuwe lidstaten gevoerd, om ervoor te zorgen dat die het zogeheten rigoureuze front steunen.</p>
      <p sl="it">Geachte collega’s, rigoureus zijn komt juist neer op transparant, doelmatig en efficiënt bestuur, en het betekent dus niet dat wij de bestuursmaatregelen die de Europese burgers van ons verwachten, uit de weg gaan. Artikel 158 van het Verdrag stelt dat het beleid van economische en sociale cohesie één van de voornaamste taken van Europa is. Degenen die denken aan krappe begrotingen, die erop uit zijn de structuurfondsen in te krimpen en op bepaalde gebieden te concentreren, degenen die het cohesiebeleid willen hernationaliseren en de strategie van Lissabon willen beroven van de noodzakelijke middelen, mogen nu al vast weten dat zij op fors verzet van dit Parlement zullen stuiten.</p>
    </intervention>
    <intervention id="2-176" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Mijnheer de Voorzitter, sinds afgelopen voorjaar heb ik namens mijn fractie het begrotingsdebat in de Begrotingscommissie gevolgd. Ik ben ervan overtuigd dat beide rapporteurs hun best hebben gedaan, maar desondanks stelt mijn fractie voor de begroting te verwerpen op de politieke gronden die onze voorzitter, de heer Wurtz, aan het begin van de vergadering uiteen heeft gezet.</p>
      <p sl="fi">Uit het oogpunt van het Parlement is de begrotingsdiscipline het grote probleem. Daarin is geen sprake van voldoende flexibiliteit. Aan de strikte begrotingsdiscipline ligt een Interinstitutioneel Akkoord ten grondslag dat in mei 1999 in het Europees Parlement erdoor werd gedrukt. Het vorige Parlement kon geen invloed uitoefenen - net zomin als het huidig Parlement dat kan - op de in het Interinstitutioneel Akkoord vastgestelde kredietenplafonds.</p>
      <p sl="fi">De enige mogelijkheid om meer flexibiliteit te krijgen is om het onder vreemde omstandigheden ontstane Interinstitutioneel Akkoord op te zeggen. Daartoe is het Parlement echter niet bereid, ondanks het feit dat de inflexibiliteit van de begroting algemeen bekend is. Het gebrek aan flexibiliteit is in het belang van de Raad, maar niet in dat van het Parlement. Ik bedank toch de voorzitter van de Begrotingscommissie, de rapporteurs en de coördinatoren voor de goede samenwerking, hoewel mijn fractie heeft besloten voor te stellen de begroting te verwerpen.</p>
    </intervention>
    <intervention id="2-177" speaker_id="28616" name="Ģirts Valdis KRISTOVSKIS" is_mep="True" mode="spoken" nationality="Latvia" birth_date="19-02-1962" birth_place="Ventspils" p_group="Union for Europe of the Nations Group" m_state="LV">
      <p sl="lv">Mijnheer de Voorzitter, in mijn betoog wil ik graag ingaan op de begrotingsmiddelen die zijn uitgetrokken voor het gemeenschappelijk buitenlands en veiligheidsbeleid. Een paar decennia geleden werd al voorspeld dat de eenentwintigste eeuw een tijdperk met grotere risico’s en dreigingen zou zijn. Tegen deze achtergrond is het streven van de Europese Unie naar meer stabiliteit erg belangrijk. Het gaat daarbij niet alleen om meer stabiliteit in de EU, maar ook in het algemeen om meer invloed op het veiligheidsbeleid in de wereld. Dit wordt onderstreept door de uitgesproken wens en toegenomen mogelijkheden van de Europese Unie om te participeren in conflictpreventie en crisisbeheersing. De uitdagingen op dit gebied zijn er de laatste jaren uiteraard niet minder om geworden.</p>
      <p sl="lv">Naar verwachting zal het aantal operaties op het gebied van de civiele crisisbeheersing in de nabije toekomst verdubbelen. Deskundigen discussiëren al over mogelijke operaties in Irak, Soedan en Congo. Het is echter net zo belangrijk dat de stabiele situatie in de buurlanden van de Europese Unie wordt gehandhaafd. In dat verband zou ik graag op Georgië en op de operaties in de landen in de Balkanregio willen wijzen. Wij mogen niet vergeten dat terreurdreigingen binnen de Europese Unie een reële mogelijkheid zijn. Maatregelen om de verspreiding van massavernietigingswapens tegen te gaan, zijn dan ook nog steeds belangrijk. Daarnaast moeten de institutionele capaciteiten in Europa op het vlak van crisisbeheersing worden ontwikkeld.</p>
      <p sl="lv">Het is dan ook duidelijk en onvermijdelijk dat de nadruk op het gemeenschappelijk buitenlands en veiligheidsbeleid van de Europese Unie alleen maar groter wordt. Wanneer er echter gekeken wordt naar de middelen die voor maatregelen op dit gebied in de begroting van 2005 zijn voorzien, bekruipen mij de nodige twijfels, met name vanwege de discrepantie tussen de politieke ambities van Europa en de beschikbare financiële middelen om die ambities te verwezenlijken. Het gebrek aan middelen om het Europees veiligheidsbeleid succesvol uit te kunnen voeren, is vaak onderwerp van gesprek binnen de instelling tussen deskundigen op de relevante gebieden. Uiteraard is het verheugend dat het Europees Parlement in de tweede lezing 10 miljoen euro meer voor het GBVB heeft toegewezen dan in de eerste lezing, maar zelfs dan vallen de tactische redenen van de Commissie begrotingscontrole van het Parlement om tijdens de eerste lezing voor deze doelstellingen 10 miljoen euro minder toe te wijzen aan coördinatiemaatregelen echter nog steeds niet te begrijpen. Helaas is het noodzakelijk geweest om een beroep op de bemiddelingsprocedure te doen om deze dwaling van het Europees Parlement te corrigeren.</p>
    </intervention>
    <intervention id="2-178" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, van alle kanten hoor ik in dit debat de roep om meer, meer en nog eens meer. Ik ben zelf ook een voorstander van meer, maar dan wel op voorwaarde dat het om meer efficiëntie en transparantie gaat en, in het kader van de strategie van Lissabon, om een beter veiligheidsbeleid. Het benodigde geld is beschikbaar, mits wij nu eindelijk eens een keer de heilige koeien durven aan te pakken die in de begroting van het Parlement en natuurlijk met name in de algemene begroting van honderden miljarden verborgen zijn.</p>
      <p sl="de">Ik zal mij tot slechts twee punten beperken. Transparantie betekent ook dat er duidelijkheid geschapen moet worden over de wijze waarop de politieke partijen in de praktijk gefinancierd worden. Daar is tijdens de eerste lezing nog geen duidelijk antwoord op gegeven. Transparantie betekent ook dat de secretariaatsvergoeding - die thans via een achterdeurtje weer verhoogd dreigt te worden - nog een keer in stemming dient te worden gebracht. Dat is helaas niet het geval. Dat betekent echter dat men zich niet mag verbazen als bij de buitenwacht de indruk bestaat dat het hier om een soort loven en bieden gaat, waarbij u de naam krijgt, mevrouw de commissaris, dat u 1 miljard euro per uur door uw vingers heeft laten glippen. Op deze wijze kan er geen solide begroting worden opgesteld; daar is een andere aanpak en meer duidelijkheid voor nodig.</p>
    </intervention>
    <intervention id="2-179" speaker_id="23781" name="Janusz LEWANDOWSKI" is_mep="True" mode="spoken" nationality="Poland" birth_date="13-06-1951" birth_place="Lublin" m_state="PL">
      <p sl="pl">Mijnheer de Voorzitter, een van de wijsheden die ik in de Begrotingscommissie heb geleerd en die het leven gemakkelijker maken, is dat het aanbeveling verdient om eerst te bedanken, want later is daar geen tijd meer voor. Ik bedank derhalve de rapporteur, de heer Garriga, alsmede mevrouw Jensen. Daarnaast besef ik dat de goede sfeer van samenwerking, waarin het begrotingswerk in het Europees Parlement verschilt van dat in de nationale parlementen, te danken is aan de coördinatoren, dat wil zeggen aan de heer Ferber, mevrouw Guy-Quint, mevrouw Trüpel, de heer Seppänen en de heer Roszkowski en aan de ondervoorzitters, de heren Walter, Böge en Mulder. Ik hoop dat de sfeer van samenwerking ook op donderdag zal zegevieren, wanneer wij de puntjes op de i van de begroting voor 2005 zullen zetten. De definitieve vorm van de begroting is het resultaat van uiterst moeizame onderhandelingen met de Raad. Wij waarderen de wil tot samenwerking en de bereidheid tot compromissen van het Nederlands voorzitterschap, dat wil zeggen van minister Nicolaï, en van commissaris Grybauskaitė, die in deze enerverende uren de rol van moderator op zich heeft genomen.</p>
      <p sl="pl">Het Parlement heeft zijn prioriteiten verdedigd door het flexibiliteitsinstrument in te zetten, in het bijzonder voor de voor ons zo belangrijke beleidsterreinen van binnenlandse en buitenlandse zaken. De afgevaardigden die vandaag het woord hebben gevoerd, hebben benadrukt dat de toekomst er somberder uitziet wanneer wij kijken naar de meerjarige financiële vooruitzichten. Het is dan ook mijn overtuiging dat de afslanking van de structuurfondsen, in combinatie met de interinstitutionele verklaring waarin een correctie van de begroting wordt aangekondigd, niet direct een gezonde financiële programmering kan worden genoemd.</p>
      <p sl="pl">Voor de begrotingsprocedure was het jaar 2005 een nieuw begin. De kwaliteit van de administratie is in een dergelijke situatie van fundamenteel belang. Ik wil daarom afsluiten met een woord van dank aan mevrouw Fialho, de heer De Feo en het gehele secretariaat. Zij zijn echte civil servants , zoals die in de postcommunistische landen nog altijd node worden gemist. Zij zijn een belofte voor succesvol begrotingswerk in de toekomst.</p>
    </intervention>
    <intervention id="2-180" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Mijnheer de Voorzitter, dames en heren, op dit moment zijn de investeringsomstandigheden in de landen van de Europese Unie gunstig. De rentepercentages zijn laag, er is geen inflatiedruk en er zijn voldoende reserves. Als wij de economie van de Europese Unie met die van de Verenigde Staten vergelijken, moeten wij echter constateren - uitgaande van hetzelfde investeringsniveau - dat investeerders in Amerika een grotere winst behalen en een sneller rendement op die investeringen realiseren. De Europese Unie dient dan ook op alle niveaus en in alle instellingen naar structurele hervormingen te streven. Het is niet zinvol om de effectiviteit van de financiële middelen die op bepaalde gebieden of in een aantal industrieën worden geïnvesteerd, alleen te meten op basis van hun omvang. Aangezien wij nog niet over de benodigde feedback beschikken om de kwalitatieve indicatoren te evalueren, dienen wij de meetmethoden voor kwaliteit en meerwaarde te integreren en te verbeteren. Dat geldt ook voor wetenschap en onderzoek, zoals de heer Wurtz vandaag al eerder heeft opgemerkt. De lidstaten dienen bij dit proces betrokken te worden. Elke lidstaat moet een eigen strategie van Lissabon en zijn eigen financiële vooruitzichten opstellen, en vervolgens de inkomsten en uitgaven hierop afstemmen. Wij weten allemaal dat het op nationaal niveau doorvoeren van hervormingen de belangrijkste voorwaarde voor het verwezenlijken van de doelstellingen van Lissabon vormt. Ik vestig daar uw aandacht op omdat we bij de discussies over jaarlijkse begrotingen, de financiële vooruitzichten en de strategie van Lissabon altijd alleen maar over collectieve bedragen praten. Wij hebben via onze discussies nu eindelijk een compromis voor de begroting 2005 kunnen sluiten. Naar mijn mening kunnen wij die begroting collectief goedkeuren. Ik wil alle leden van de Begrotingscommissie graag bedanken voor hun constructieve aanpak. Wij weten allemaal dat de begroting 2005 een overgangsbegroting is. Binnenkort beginnen wij met het opstellen van de financiële vooruitzichten. Met behulp van die vooruitzichten hebben wij de mogelijkheid om een betere start te maken met de strategie van Lissabon, wat alleen maar van positieve invloed kan zijn op het resultaat van die strategie.</p>
    </intervention>
    <intervention id="2-181" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Ik zou allereerst onze rapporteur, de heer Garriga Polledo, willen bedanken - ook al kon hij niet langer hier aanwezig zijn - want de behandeling van de begroting is natuurlijk een enorm karwei.</p>
      <p sl="fr">Vorig jaar, mijnheer de voorzitter van de Raad, mevrouw de commissaris, kwam de begroting voor het eerst boven de symbolische grens van 100 miljard euro. Dit jaar ligt de nieuwigheid duidelijk ergens anders. We naderen het einde van twee grote begrotingscycli en wellicht ook het einde van twee politieke werelden.</p>
      <p sl="fr">In de eerste plaats is duidelijk dat wij het einde naderen van de Prodi-cyclus, van de programmering 2000-2006. In de tijdelijke commissie zijn wij al bezig met de periode 2007-2013. Tegelijkertijd naderen we echter het einde van de cyclus van de bescheiden Europese begrotingen. De Europese begroting zit met 106 miljard euro namelijk nog net onder de Spaanse nationale begroting, die 117 miljard euro bedraagt.</p>
      <p sl="fr">Iedereen weet dat als Turkije erbij komt, het niet zal gaan om 277 miljoen euro meer - het bedrag van de pretoetreding - maar om 33 miljard op jaarbasis. Over tien jaar zal de Europese begroting dan ook zijn verdubbeld en zal de kwestie van de Europese belasting aan de orde komen. Dan zal er niet meer gepraat worden over 1 of 1,24 procent van het bruto nationaal product.</p>
      <p sl="fr">We zien derhalve het einde naderen van twee politieke werelden. Ten eerste de wereld van de betrekkingen tussen het Parlement en de Raad, want in 2009 zal het verschil tussen verplichte en niet-verplichte uitgaven niet meer bestaan en zal de landbouwvijandige meerderheid van dit Parlement in het nadeel beslissen van de landbouw en het platteland. Daarmee zal dus tegelijkertijd het einde van een tweede wereld gekomen zijn, en dat kunnen we al zien aankomen omdat in de begroting voor 2005 de landbouwkredieten met een miljard euro zijn gekort en deze kredieten vervolgens geplunderd zijn voor het financieren van andere zaken, onder het mom van plattelandsontwikkeling. Echter, uit het feit dat de postkantoren, de stations, het geld en de publieke dienstverlening uit de dorpen verdwijnen blijkt duidelijk welke kant we op gaan.</p>
      <p sl="fr">Daarom zou ik graag, met hulp van onze rapporteur en van onze collega’s, op de begroting 2006 geld willen vrijmaken voor een Europese dag van de plattelandsburgemeesters, ter ere van het werk van de 90.000 plattelandsburgemeesters in de dorpen van Europa. Voor het overige behoort onze begroting 2005 al tot de sympathieke wereld van een Europa met een mondiale ambitie en een provinciale begroting.</p>
    </intervention>
    <intervention id="2-182" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Mijnheer Martinez, ik was me er niet van bewust dat we in dit begrotingsdebat bezig waren al deze zaken in één keer te behandelen. Misschien heeft de heer Dombrovskis iets anders te zeggen.</p>
    </intervention>
    <intervention id="2-183" speaker_id="28618" name="Valdis DOMBROVSKIS" is_mep="True" mode="spoken" nationality="Latvia" birth_date="05-08-1971" birth_place="Rīga" p_group="Group of the European People's Party (Christian Democrats)" m_state="LV">
      <p sl="lv">Mijnheer de Voorzitter, dames en heren, de PPE-DE-Fractie maakt zich sterk voor transparantie en een maximaal en adequaat gebruik van de begrotingsmiddelen van de EU. De PPE-DE-Fractie betreurt het dat de meerderheid van het Europees Parlement ons voorstel heeft verworpen om de uitgaven van het Europees Parlement terug te brengen tot beneden de traditionele 20 procent van de totale administratieve uitgaven. Wij moeten beseffen dat wij het afgelopen jaar ongeveer 150 miljoen euro aan niet uitgegeven middelen hebben gereserveerd voor uitgaven van volgend jaar. Hieruit blijkt duidelijk hoe goed gefundeerd het voorstel van de PPE-DE-Fractie was.</p>
      <p sl="lv">Wat de andere instellingen betreft, heeft het Europees Parlement zelfs al vóór de eerste lezing hun verzoeken om aanvullende begrotingsmiddelen geëvalueerd. Tijdens de eerste lezing heeft het Parlement vervolgens steun gegeven aan de verzoeken die verantwoord waren bevonden. Daarbij dient bedacht te worden dat de meeste verzoeken die de EU-instellingen hebben gedaan voor aanvullende begrotingsmiddelen verband houden met de uitbreiding van de EU en met het nieuwe communautaire Financiële Reglement en het nieuwe Statuut van de ambtenaren. Daarom hebben wij bij de tweede lezing in beginsel die verzoeken van de instellingen voor het toekennen van extra begrotingsmiddelen opnieuw in overweging genomen die door het Europees Parlement wel waren bekrachtigd, maar door de Raad zijn afgewezen. Teneinde een grotere transparantie van de communautaire begroting en een adequaat gebruik van de budgettaire middelen te waarborgen heeft het Europees Parlement twee nieuwe initiatieven genomen. Ten eerste verzoeken wij de Commissie om bij het indienen van haar jaarlijkse voorontwerp van begroting voor de EU tegelijkertijd informatie te verstrekken over de officiële posten die niet bezet konden worden of gedurende het jaar bij een reorganisatie betrokken waren. Daarmee kan het Europees Parlement beter beoordelen of de verzoeken om nieuwe officiële posten noodzakelijk zijn. Het tweede punt heeft betrekking op het optimaal gebruik van de communautaire begrotingsmiddelen die nodig zijn om te voorzien in de behoefte aan extra kantoorruimten en dergelijke, met name als gevolg van de uitbreiding van de EU. Daarom verzoeken wij alle instellingen van de EU om samen te werken en alle ruimten voor zover nodig ook voor gebruik aan andere instellingen ter beschikking te stellen. Op die manier kan men de beschikking krijgen over de voor bijeenkomsten en andere gebeurtenissen noodzakelijke ruimten zonder onnodige uitgaven te moeten doen voor het bouwen of huren van ruimten.</p>
      <p sl="lv">Tot slot zou ik nog kort iets over het regionale beleid willen zeggen. Het Europees Parlement is verheugd over het feit dat in 2004 de besteding van de structuurfondsmiddelen is verbeterd. Wij begrijpen dan ook niet wat de Ecofin-Raad ertoe heeft bewogen om de betalingskredieten in 2005 te verlagen. Het Europees Parlement acht het noodzakelijk dat alle betalingsverplichtingen die in de financiële vooruitzichten zijn aangegaan, te zijner tijd worden nagekomen. Daarmee mag men niet wachten tot het laatste jaar van de financiële vooruitzichten.</p>
    </intervention>
    <intervention id="2-184" speaker_id="28492" name="Robert KILROY-SILK" is_mep="True" mode="spoken" nationality="United Kingdom" birth_date="19-05-1942" birth_place="Birmingham" p_group="Independence/Democracy Group" m_state="GB">
      <p sl="en">Mijnheer de Voorzitter, deze mensen hebben nog eens lef, en ik sta ervan versteld dat ze de moed hebben hier te komen opdagen. Hun rekeningen zijn de afgelopen tien jaar niet één keer goedgekeurd en nog willen ze meer geld om te verspillen, te veronachtzamen en uit te geven aan fraude en corruptie. Als deze mensen in mijn land een kleine onderneming zouden drijven, zouden ze niet alleen worden vervolgd, maar zouden ze waarschijnlijk worden opgesloten!</p>
      <p sl="en">Waarom zou ik hier vóór stemmen? Zegt u mij dat eens! Waarom zouden mijn kiezers hiervoor stemmen? Of wie van mijn landgenoten dan ook? In mijn land leven 2,6 miljoen gepensioneerden in armoede, op inkomensafhankelijke toelagen. 3,6 miljoen kinderen leven onder het armoedeniveau en 3,9 miljoen kinderloze volwassenen leven in armoede. En dat terwijl wij een rijk land zijn! Wij hebben de vierde economie van de wereld.</p>
      <p sl="en">Waarom leven zoveel van mijn kiezers in armoede? Omdat jullie al het geld krijgen! Omdat 19 miljard pond wordt uitgegeven aan het inefficiënt gemeenschappelijk landbouwbeleid tot ondersteuning van inefficiënte Franse, Italiaanse en Griekse boeren. Waarom zouden mijn kiezers moeten lijden onder hun fraude, hun corruptie en hun inefficiëntie? Dat zouden ze niet hoeven. Als we ons geld uit het gemeenschappelijk landbouwbeleid zouden terugkrijgen, zouden we de pensioenen met 30 pond per week kunnen verhogen. Zijn mijn kiezers ooit gevraagd hun geld te geven aan Frankrijk, Italië en Griekenland? Nee! Zijn ze ooit geraadpleegd? Nee! Hebben ze erover kunnen stemmen? Nee! En als ze dat wel zouden kunnen, zouden ze er dan voor hebben gestemd? Nee, dat hadden ze zeker niet gedaan, en ik zal het ook niet doen.</p>
      <p sl="en">U kunt u hamer neerleggen, mijnheer de Voorzitter, want ik ben op tijd klaar.</p>
    </intervention>
    <intervention id="2-185" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Dat is zeker. Ik vind het jammer, want we hadden het leuk gevonden als u verder was gegaan met uw betoog. Ik heb eigenlijk geen idee waar u het over had, en of u echt over de Europese Unie sprak. Afin, dat het over de begroting ging was zonder meer duidelijk.</p>
    </intervention>
    <intervention id="2-186" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Mijnheer de Voorzitter, wellicht vormt een objectieve houding de beste bijdrage aan de democratie, ook als men het ergens niet mee eens is. Ik zal proberen om dat in de praktijk te brengen, want de Commissie vervoer en toerisme is het niet op alle punten met de voorstellen eens. Die commissie heeft twee prioriteiten aangegeven. De eerste heeft betrekking op de trans-Europese netwerken. In het kader van de uitbreiding willen wij op dit punt op zijn minst een signaal geven en het is een goede zaak dat de vastleggingskredieten verhoogd zijn. Naar mijn idee is dat een positief teken omdat de uitgaven immers op de projecten afgestemd dienen te zijn.</p>
      <p sl="de">De tweede prioriteit betreft de agentschappen. Op dat punt is de situatie in onze ogen veel problematischer. Op veel gebieden, zoals de veiligheid, het weg-, lucht- en zeevervoer en de spoorwegen bestaat er weliswaar politieke overeenstemming tussen de Raad, het Parlement en de Commissie, maar zodra de benodigde middelen ook echt beschikbaar moeten worden gesteld, is die overeenstemming verbazingwekkend genoeg niet altijd aanwezig. Daarom moet er met betrekking tot die agentschappen naar ons idee eerst de vraag worden gesteld of de personeelskosten hier ook echt thuishoren. Die gaan immers ten koste van de operationele middelen. Misschien moeten die personeelskosten ergens anders worden ondergebracht. Ik zal u de technische details daaromtrent verder besparen.</p>
      <p sl="de">Ten tweede gaat het om erg belangrijke onderwerpen. Wij zijn uiteraard verheugd dat er wat de zeevervuiling betreft eindelijk met de nulpost, met de door de Raad voorgestelde pm, middelen beschikbaar zijn gekomen. Dat betekent dat wij naar buiten toe in ieder geval kunnen uitleggen dat niet alleen de politieke wil aanwezig is om op dit punt in te grijpen, maar dat nu ook de benodigde middelen beschikbaar zijn. Wij hebben 20 miljoen euro voorgesteld en in de toekomst zal moeten blijken of de beschikbare 17 miljoen euro toereikend is. Datzelfde geldt voor de spoorwegen en het luchtvervoer. Uit de betreffende agentschappen bereiken ons duidelijke signalen dat er met de beschikbare middelen niet adequaat genoeg gewerkt kan worden. Dat is dan ook de reden voor de navolgende waarschuwing namens de Commissie vervoer en toerisme. Wij mogen met het afstemmen van de middelen op de realiteit niet wachten tot de volgende catastrofe zich voordoet.</p>
    </intervention>
    <intervention id="2-187" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik wil het hebben over twee aspecten van dit debat. Het eerste heeft betrekking op de verwijzingen naar agentschappen en naar bioterrorisme, die ik met elkaar in verband breng omdat een deel van het werk inzake bioterrorisme wordt uitgevoerd via het nieuwe Centrum voor Ziektebeheersing dat nu in Zweden is opgericht. Een van de klachten die in dit document worden geuit komt erop neer dat dergelijke bureaus onvoldoende zijn gefinancierd, zodat er onzekerheid bestaat over de manier waarop ze moeten functioneren.</p>
      <p sl="en">Onze burgers denken dat Europa zich maar al te vaak bezighoudt met het uitgeven van geld aan activiteiten die niet strikt noodzakelijk zijn, maar er zijn activiteiten waarvan ze wel vinden dat ze absoluut noodzakelijk zijn. De veiligheid van de burgers speelt hierbij een hoofdrol en het is in ons eigen belang, en ook onze verantwoordelijkheid, om ervoor te zorgen dat deze activiteiten goed gefinancierd worden. Daarom hoop ik dat de Commissie en mijn collega's in dit Parlement er in de toekomst voor zullen zorgen dat er op passende wijze wordt omgegaan met instanties die zich bezighouden met zaken als voedselveiligheid, geneesmiddelenbeheer en -evaluatie, alsmede met ziektebeheersing en -preventie.</p>
      <p sl="en">Het tweede aspect heeft betrekking op het werk dat er gedaan moet worden op het vlak van vaccins en hulp voor ontwikkelingslanden. Wij weten hoe belangrijk dit is. Ik heb zelf nog een verslag opgesteld over de gezondheidsrisico's voor de landen in de derde wereld. We weten dat de vaccinatiecampagnes doeltreffend zijn geweest, maar dat er nog veel meer gedaan kan worden. In de afgelopen vier jaar zijn er zo'n 35 miljoen kinderen gevaccineerd - tegen hepatitis B bijvoorbeeld - maar er zijn nog steeds miljoenen kinderen die gevaar lopen en sterven omdat er onvoldoende middelen beschikbaar zijn. Ik juich de inspanningen die worden verricht om geld te steken in de vaccinatiefondsen toe, en ik hoop dat we verder kunnen gaan in die richting, want hiermee kunnen we een verbetering bewerkstelligen waar we trots op kunnen zijn.</p>
    </intervention>
    <intervention id="2-188" speaker_id="4492" name="Albert Jan MAAT" is_mep="True" mode="spoken" nationality="Netherlands" birth_date="08-02-1953" birth_place="Heino" p_group="Group of the European People's Party (Christian Democrats) and European Democrats" m_state="NL">
      <p sl="nl">Voorzitter, om te beginnen wil ik de rapporteur, de heer Salvador Garriga Polledo, heel hartelijk danken voor de goede samenwerking. Ook al ben ik over het eindresultaat matig tevreden, ik vind wel dat hij zijn best heeft gedaan om de positie van het Parlement, maar veel meer nog de positie van het Europees platteland, in perspectief te plaatsen.</p>
      <p sl="nl">Dezelfde gevoelens heb ik voor het Nederlandse voorzitterschap en dat brengt mij meteen bij mijn grote teleurstelling over deze begroting. Met dit akkoord zitten we uiteindelijk bijna een miljard onder de juiste inschatting en het voorstel van de Commissie over wat nodig is. Ik weet dat het Nederlandse voorzitterschap een op zich goede rol heeft gespeeld om dit ten dele te voorkomen, maar ik ben ernstig teleurgesteld over de rest van de Raad, waar uiteindelijk het laatste Commissievoorstel niet is gevolgd.</p>
      <p sl="nl">Dat verbaast mij als ik kijk naar de positie van het Europees platteland, als ik kijk naar de grote landbouwhervorming die nu is ingezet en die zal leiden tot soms dramatische dalingen van inkomens, maar het verbaast mij ook als ik kijk naar het enorme programma voor plattelandsontwikkeling dat we nog moeten invoeren in de tien nieuwe lidstaten. Gezien deze omstandigheden is een dergelijke bezuiniging onacceptabel. Zeker wanneer we beseffen dat de landbouwuitgaven het komende jaar rond de 0,4 procent van het BNP zullen bedragen. Dat is ongelooflijk weinig als we zien dat de Europese land- en tuinbouw de strengste normen ter wereld kent op het gebied van milieu, dierwelzijn, landschapsbescherming, voedselzekerheid en voedselveiligheid. Wie voor een dubbeltje op de eerste rang wil zitten, zou het lid wel eens op de neus kunnen krijgen.</p>
      <p sl="nl">Wij kunnen niet op deze manier doorgaan. Ik hoop dat dit ook niet de aanleiding zal zijn tot verdere bezuinigingen op de landbouwbegroting, maar dat wij zullen blijven vechten voor een concurrerende landbouw, ook in Europa. Wat dat betreft, heb ik nog een tweetal dingen te zeggen tegen de Britse collega's van de Independent Party en de niet-ingeschrevenen met betrekking tot hun blamage van het Europese landbouwbeleid. Ik kan hun zeggen dat Groot-Brittannië een onevenredig groot aandeel uit de landbouwbegroting ontvangt. Mijn eigen land vertegenwoordigt 7 procent van de productie en krijgt maar 2 procent van het geld. In Groot-Brittannië is dat precies andersom. Zonder dit Parlement was de mond- en klauwzeercrisis in Groot-Brittannië niet op een deugdelijke manier opgelost. Als deze heren nu niets anders kunnen doen dan daarop afgeven, hebben zij niet begrepen waar het - ook op het Britse platteland - om gaat en laten zij het Britse platteland compleet in de kou staan. Voor dat Britse platteland hebben wij in ieder geval als Parlement, als Europese Volkspartij, wel oog.</p>
      <a text="(Applaus)"/>
    </intervention>
    <intervention id="2-189" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Het zijn uiteindelijk de burgers van Europa die een vonnis vellen over onze activiteiten. Naar mijn idee kunnen wij die burgers dankzij dit begrotingscompromis met vertrouwen in de ogen kijken, omdat wij nu over de middelen beschikken om onze doelen te realiseren. Zijn de middelen zoals die in de begroting 2005 zijn vastgelegd echter ook voor de lange termijn toereikend? Wij begrijpen dat regeringen de uitgaven trachten te beperken als er van een begrotingstekort sprake is. Indien die uitgaven echter onder een bepaald niveau komen te liggen, is een dergelijke maatregel zinloos. Indien doelstellingen alleen maar dromen blijven, is elke uitgegeven euro weggegooid geld. In de huidige begroting gebeurt dat nog niet, maar wij dienen ons op bepaalde gebieden wel iets meer in te spannen om te zorgen dat niet alleen onze ondernemingen wereldwijd succesvol de concurrentiestrijd aan kunnen gaan, maar dat ook de cohesielanden de benodigde ondersteuning krijgen bij hun pogingen om sneller aansluiting te vinden bij de andere landen.</p>
      <p sl="hu">Wij mogen niet uit het oog verliezen dat op basis van dit compromis - dat overigens op mijn steun kan rekenen - meer geld wordt gespendeerd dan in de begrotingscyclus van 1990 is gepland. Nu wij bezig zijn met het plannen van een nieuwe cyclus dient zich de volgende vraag aan. Wat is het nut van het stellen van doelen voor de verre toekomst of van het vastleggen van uitgaven voor een aantal jaren als wij ons daar toch niet aan houden? Wij hebben de Sovjetoverheersing meegemaakt en wij weten wat het betekent om vijfjarenplannen op te stellen op basis van cijfers die nergens op gebaseerd zijn. Ik wil graag dat de Unie deze valkuilen vermijdt en ik heb er vertrouwen in dat dit ook zal gebeuren. De begroting voor volgend jaar kan dan ook mijn steun rekenen.</p>
      <a text="(Applaus)"/>
    </intervention>
    <intervention id="2-190" speaker_id="4552" name="Den DOVER" is_mep="True" mode="spoken" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik wil mij nogmaals verontschuldigen voor mijn afwezigheid op de bemiddelingsbijeenkomst, die moeizaam verliep en van lange duur was. Ik wil hulde brengen aan de nieuwe commissaris, en met name aan de minister, die de leiding had.</p>
      <p sl="en">Ik heb gehoord dat de Raad van ministers eensgezind was ten aanzien van het gewenste uitgavenniveau. Als iemand die afkomstig is uit het Verenigd Koninkrijk - maar niet van dezelfde politieke partij is als de regering - ben ik zeer ingenomen met het Britse standpunt, dat werd gedeeld door vijf andere landen, namelijk dat de uitgaven niet mogen uitstijgen boven het niveau van één procent van het BNI of het BBP. Tot mijn grote vreugde bleek dit precies de uitkomst te zijn van deze bemiddeling.</p>
      <p sl="en">Wat betreft de agentschappen dient er meer aandacht te worden gegeven aan de kwestie rond hun toekomstige inkomsten. Ik juich de tendens toe om minder activiteiten intern binnen de Commissie uit te voeren en meer te delegeren aan externe agentschappen. Die agentschappen hebben een snelle groei doorgemaakt, wat een bewijs is van hun succes. Wij moeten nu bekijken hoe deze agentschappen meer inkomsten kunnen ontvangen uit externe bronnen in plaats van alleen maar uit overheidssteun of subsidie van dit Parlement. Ik spreek hier als voormalig uitvoerend hoofd van de National Building Agency in het Verenigd Koninkrijk. Dit agentschap werd voor 85 procent gefinancierd door overheidssteun en subsidies, maar moest binnen zeer korte tijd omschakelen naar volledige financiële zelfstandigheid. Dit bleek mogelijk te zijn. Ik zeg echter niet dat de overgang zo radicaal hoeft te zijn.</p>
      <p sl="en">Tot slot wil ik met betrekking tot de structuurfondsen zeggen dat het bereikte akkoord - namelijk om de uitgaven in 2005 te beperken maar wel een door alle partijen goedgekeurde regeling te hanteren waarbij op ieder moment een aanvullende en gewijzigde begroting kan worden ingediend - zeer redelijk is, aangezien we zo volledig kunnen controleren wat er in 2005 wordt gedaan en er redenen moeten worden aangevoerd voor de reële uitgaven in 2006.</p>
    </intervention>
    <intervention id="2-191" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, als rapporteur voor advies van de Commissie landbouw en plattelandsontwikkeling betreur ik de arbitraire kortingen in de steunmaatregelen waartoe de Raad in het kader van het gemeenschappelijk landbouwbeleid voor 2005 heeft besloten.</p>
      <p sl="es">Het gaat om een korting van maar liefst een miljard euro in vergelijking met het voorontwerp van begroting van de Europese Commissie, een besluit dat zijn weerga niet kent en dat bovendien genomen wordt op een cruciaal moment in het debat over de toekomstige financiële vooruitzichten van de Europese Unie.</p>
      <p sl="es">Ik zou graag de lichtzinnigheid waarmee de Raad dit besluit heeft genomen aan de kaak willen stellen, want hierdoor komt de financiering van de landbouwsteunmaatregelen voor het komend jaar in gevaar. Die steunmaatregelen zijn trouwens het resultaat van een formele afspraak tussen de lidstaten en de boeren van de Europese Unie.</p>
      <p sl="es">Het besluit van de Raad zorgt voor een situatie van onzekerheid in het beheer van de steunmaatregelen van het gemeenschappelijk landbouwbeleid, een situatie die de Commissie zelf zal dwingen tot discipline bij de besteding, hetgeen weer zou kunnen leiden tot onrechtvaardige besluiten.</p>
      <p sl="es">Er wordt al gesproken over de mogelijkheid om op een later tijdstip een gewijzigde begroting in te dienen, als stoplap voor de lacunes in de landbouwbegroting voor 2005, hoewel we tot op dit moment niet weten waar de daarvoor benodigde middelen vandaan moeten komen. Het is duidelijk dat de landen die voorstander zijn van het verlagen van de bijdragen aan de communautaire begroting de eerste slag gewonnen hebben, aangezien de Raad unaniem zijn goedkeuring heeft gehecht aan de korting.</p>
      <p sl="es">Mijn land heeft ook meegedaan aan deze unanimiteit. Niemand heeft het aangedurfd vraagtekens te zetten bij deze beslissing, die bovendien geen rekening houdt met de mening van dit Parlement. Het Europees Parlement heeft bij de eerste lezing het voorontwerp van begroting van de Europese Commissie in ere hersteld, een initiatief dat volkomen genegeerd is door de Raad, het enige orgaan met beslissingsbevoegdheid over de verplichte uitgaven.</p>
      <p sl="es">De korting op de landbouwuitgaven voor het jaar 2005 is niet meer dan een aankondiging van wat er zou kunnen gebeuren met ingang van het jaar 2007, wanneer de Europese Commissie met een evaluatieverslag moet komen om te kunnen vaststellen of er wel of niet bezuinigd dient te worden op de totaalbedragen die gemoeid zijn met de rechtstreekse steun die de Europese boeren van de Unie ontvangen. Helaas is in dit geval niet geluisterd naar de stem van het Europees Parlement. Daarom zou ik graag de aandacht van dit Parlement voor deze situatie willen vragen, om te voorkomen dat volgend jaar weer hetzelfde gebeurt.</p>
    </intervention>
    <intervention id="2-192" speaker_id="4276" name="Anders WIJKMAN" is_mep="True" mode="spoken" nationality="Sweden" birth_date="30-09-1944" birth_place="Stockholm" p_group="Group of the European People's Party (Christian Democrats) and European Democrats" m_state="SE">
      <p sl="sv">Mijnheer de Voorzitter, net als de heer Salafranca Sánchez-Neyra ben ik een beetje in de war over de volgorde van de interventies. Ik spreek hier als rapporteur voor advies van de Commissie ontwikkelingssamenwerking en had dus redelijkerwijs in het begin het woord moeten voeren.</p>
      <p sl="sv">Ik wil de heer Garriga Polledo feliciteren met zijn zeer bekwame werk, met het ruime gehoor dat hij aan de standpunten van de diverse commissies heeft gegeven, en in het algemeen met de kundig gevoerde onderhandelingen. Als vertegenwoordiger van de Commissie ontwikkelingssamenwerking ben ik uiterst tevreden met het resultaat. Door het flexibiliteitsinstrument optimaal toe te passen hebben we kunnen voorkomen dat we, om ruimte te kunnen maken voor Irak, diep het mes moesten zetten in de ontwikkelingsprogramma’s voor de lange termijn.</p>
      <p sl="sv">Ik ben het geheel met de heer Salafranca Sánchez-Neyra eens dat we een langetermijnoplossing moeten vinden voor het probleem dat eigenlijk elk jaar weer ontstaat in verband met grote rampen en crises. We moeten onze ontwikkelingsprogramma’s voor de lange termijn beschermen, willen we een kans hebben om een constructieve bijdrage te leveren aan de inspanningen om de millenniumdoelstellingen te bereiken.</p>
      <p sl="sv">Wat de specifieke aandachtspunten in rubriek 4 betreft, verheugt het mij ten zeerste dat mijn eis dat in de begroting meer aandacht wordt geschonken aan armoede, niet in dovemansoren is gevallen. Zo wordt de bijdrage voor investeringen in Azië, waar verreweg de meeste armen van de wereld wonen, met 30 miljoen euro verhoogd. Ook worden de inspanningen op gezondheidsgebied vergroot. Er worden meer middelen vrijgemaakt voor de inspanningen om de verspreiding van HIV, malaria en tuberculose tegen te gaan, en bovendien wordt er, zoals de heer Bowis daarstraks benadrukte, een nieuw programma van tien miljoen euro opgezet voor andere aan armoede gerelateerde ziekten, met speciale aandacht voor inenting van kleine kinderen.</p>
      <p sl="sv">Er zijn veel meer middelen nodig op gezondheidsgebied, vooral in Afrika. Met de bijdragen waarover we nu beslissen kunnen wij ons, in het kader van de hulpverlening, doelbewust blijven inspannen voor de verhoging van de steun aan de gezondheidssector. Daarmee bewandelen we een heel goede weg.</p>
    </intervention>
    <intervention id="2-193" speaker_id="photo_generic" name="Nicolaï" is_mep="True" mode="spoken" role="Raad">
      <p sl="en">Mijnheer de Voorzitter, ik wil om te beginnen de leden van het Parlement bedanken voor hun interessante opmerkingen.</p>
      <p sl="en">Mijn eerste opmerking is een reactie op de woorden van mevrouw Trüpel en de heer Wurtz. Laat absoluut duidelijk zijn dat ik hier niet spreek namens de nettobetalers, namens de “1-procentgroep”, of namens de Nederlandse regering. Ik spreek namens de Raad, en de Raad heeft zich unaniem uitgesproken voor begrotingsdiscipline. De Raad heeft zich ook unaniem uitgesproken voor een slechts lichte stijging van de betalingskredieten, rekening houdend met de behoeften van de groter geworden Unie.</p>
      <p sl="en">Dit brengt mij bij het punt dat de heer Ferber, de heer Wurtz en de heer Maat zorgen baart, namelijk dat de hoogte van de betalingskredieten niet voldoende zou zijn voor alle behoeften in 2005. De tweede lezing van de Raad is gebaseerd op het beginsel van de begrotingsdiscipline. De Raad was eensgezind in zijn overtuiging dat de hoogte van de betalingskredieten hierbij van primair belang is. Daarom heeft de Raad een voorbeeld gegeven in de vorm van een verlaging van de verplichte uitgaven op het terrein van de landbouw. In ons allesomvattend akkoord zijn de betalingskredieten 1 miljard euro hoger dan de raming van hetgeen volgens de Raad nodig is om aan de verplichtingen in 2005 te voldoen. Volgens de Commissie, die de begroting moet uitvoeren, is het overeengekomen maximumbedrag voldoende.</p>
      <p sl="en">Van even groot belang is het feit dat de Raad zijn verantwoordelijkheid zal nemen indien blijkt dat de betalingskredieten niet afdoende zijn. De Raad heeft reeds bewezen dat dit geen loze woorden zijn, want hij heeft, zoals u weet, al voorzien in aanvullende betalingen voor structurele maatregelen dit jaar. Wij hebben ons ertoe verplicht om verzoeken om aanvullende financiėle middelen in één lezing te behandelen, zoals commissaris Grybauskaitė ook al zei.</p>
      <p sl="en">De vraag die de heer Ferber stelde in verband met de bemiddelingsresultaten voor de in 2005 benodigde aanvullende middelen was interessant. Hij vergat namelijk te vermelden dat in 2003 10 miljard euro terug was gegeven omdat ze niet konden worden uitgegeven.</p>
      <p sl="en">Tot slot ben ik het eens met commissaris Grybauskaitė dat de onderhandelingen zwaar waren. Ik wil haar, de rapporteurs en de voorzitter van de Begrotingscommissie bedanken voor hun constructieve rol in de onderhandelingen. Het resultaat telt, en er is een goed compromis bereikt. Ik ben het eens met de heer Garriga Polledo, die zei dat er geen sprake is van een win-verliessituatie, maar van een win-winsituatie: er is ruimte voor zowel begrotingsdiscipline als politieke prioriteiten. Uiteindelijk is het voor de Europese burger een win-winsituatie.</p>
    </intervention>
    <intervention id="2-194" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Ik geloof niet dat de Commissie nogmaals het woord wenst te nemen.</p>
      <p sl="nl">Het debat is gesloten.</p>
      <p sl="nl">De stemming vindt morgen om 11.30 plaats.</p>
    </intervention>
  </section>
  <section id="creitem13" title="Financiële vooruitzichten">
    <intervention id="2-196" speaker_id="1983" name="Pierre MOSCOVICI" is_mep="True" mode="spoken" nationality="France" birth_date="16-09-1957" birth_place="Paris" p_group="Socialist Group in the European Parliament" m_state="FR">
      <p sl="nl">Aan de orde is de mondelinge vraag van de heer Borrell Fontelles, namens de Tijdelijke Commissie beleidsuitdagingen en begrotingsmiddelen in de uitgebreide Unie 2007-2013, aan de Commissie, over de voorbereiding van het volgende financiële kader.</p>
    </intervention>
    <intervention id="2-197" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="es">Mijnheer de Voorzitter, mevrouw de commissaris, de Commissie-Prodi heeft ons twee mededelingen nagelaten: een over het algemene kader van de begroting voor de periode 2007-2015 en een over de rechtsgrondslagen van het nog te financieren beleid.</p>
      <p sl="es">De Raad is al aan het werk gegaan in een ad-hoc commissie, zoals zijn vertegenwoordiger, de heer Nicolaï, ons heeft medegedeeld, en wij in het Parlement hebben een Tijdelijke Commissie ingesteld, waarvan ik de eer heb de voorzitter te mogen zijn en die al een hele reeks documenten heeft opgesteld. De rapporteur van onze commissie, de heer Böge, verricht bijzonder belangwekkend werk voor de verwezenlijking van een coherent standpunt van het Parlement.</p>
      <p sl="es">We zijn ons dus allen bewust van het grote belang van deze taak: wij moeten de politieke prioriteiten vaststellen en nagaan over welke begrotingsmiddelen de Unie in de periode 2007-2013 moet kunnen beschikken.</p>
      <p sl="es">Iedereen weet - maar toch moet ik er hier aan herinneren - dat er zonder de instemming van het Parlement geen financiële vooruitzichten zullen komen. Zonder de instemming van het Parlement zal het niet mogelijk zijn een interinstitutioneel akkoord te sluiten, waarvan in het Verdrag geen sprake is.</p>
      <p sl="es">Het Parlement wil een akkoord bereiken binnen de vastgestelde termijn, maar dat moet dan wel een goed akkoord zijn, en om dat te realiseren is het nodig dat er van meet af aan duidelijkheid komt over een aantal kwesties. De eerste kwestie is de vraag of de huidige Commissie de voorstellen van de aftredende Commissie officieel overneemt.</p>
      <p sl="es">Inderdaad hebt u, mevrouw de commissaris, ons al tijdens een vergadering van de Tijdelijke Commissie beleidsuitdagingen en begrotingsmiddelen in de uitgebreide Unie 2007-2013 gezegd dat de Commissie-Barroso de voorstellen van de vorige Commissie direct overneemt. Kort daarna is er echter informatie uitgelekt en zijn er uitlatingen verschenen in de media waaruit zou blijken dat de Commissie niet van plan is zover te gaan als de voorstellen van de Commissie-Prodi, of tenminste zou kunnen instemmen met een lager niveau.</p>
      <p sl="es">Dit is het moment, mevrouw de commissaris, om ons, hier in de voltallige vergadering, bij afwezigheid van de voorzitter van de Commissie, plechtig te verklaren wat naar uw mening het niveau aan beschikbare middelen dient te zijn dat Europa nodig heeft om haar ambities te kunnen verwezenlijken. Ook zou het goed zijn wanneer u ons uitlegde welke inkomstenstructuren u het meest geschikt acht om de Unie in staat te stellen het hoofd te bieden aan haar huidige en toekomstige behoeften.</p>
      <p sl="es">In de tweede plaats zou het eveneens nuttig zijn als we onderzochten wat er zou gebeuren als bepaalde lidstaten de sluiting van een akkoord binnen de gestelde termijn zouden verhinderen. Zou de Commissie in dat geval de overgangsbepalingen in werking stellen die nodig zijn om bij afwezigheid van een kaderbesluit over de financiële vooruitzichten de continuïteit van de meerjarige programma’s te garanderen?</p>
      <p sl="es">Zoals u weet heeft het Parlement al zijn voorkeur uitgesproken over de periode waarvoor deze financiële vooruitzichten zouden moeten gelden. Wij denken dat vijf jaar te prefereren is, omdat dat beter aansluit bij de zittingsperiode van het Parlement en het mandaat van de Commissie.</p>
      <p sl="es">Mevrouw de commissaris, mijnheer de Voorzitter, met de vorming door dit Parlement van een Tijdelijke Commissie beleidsuitdagingen en begrotingsmiddelen en het van ambtswege belasten van de Voorzitter met voorzitterschap van deze commissie - wat niet gebruikelijk is - heeft het Parlement een signaal willen afgeven en duidelijk uiting willen geven aan het belang dat het hecht aan, en de politieke verplichting die het op zich heeft genomen voor de toekomst van een voor Europa zo essentieel proces.</p>
      <p sl="es">We weten dat we zeer belangrijke uitdagingen voor de boeg hebben. Hoe gaan we de uitbreiding financieren die we zopas hebben gerealiseerd? Hoe gaan we, in het kader van de toekomstige financiële vooruitzichten, het hoofd bieden aan de uitbreidingen die al aan de horizon opdoemen en die ongetwijfeld zullen gaan plaatsvinden? Hoe kunnen we garanderen dat de toenemende rol van Europa op het wereldtoneel ondersteund wordt door voldoende financiële middelen? Hoe kunnen we het beleid in de praktijk brengen waarmee we van Europa datgene willen maken waarover we altijd spreken als we het over Lissabon hebben, te weten de meest dynamische en concurrerende economie van de wereld?</p>
      <p sl="es">Dit alles dient in de begroting tot uiting te komen, want wat niet bestaat in de begroting, bestaat niet in het leven, zoals ze op het ministerie van Financiën zeggen. De uitdrukking is misschien wat overdreven, maar we weten dat sommige dingen, voordat ze in het leven kunnen bestaan, eerst de begroting moeten passeren.</p>
      <p sl="es">Mevrouw de commissaris, mijnheer de Voorzitter, de Commissie-Barroso is bekrachtigd met een motie van vertrouwen die door een zeer ruime meerderheid van dit Parlement is gesteund. Nu is het moment gekomen om te laten zien dat u niet alleen een bemiddelaar bent tussen het Parlement en de Raad, maar dat u ook in staat bent om een krachtig politiek leiderschap uit te oefenen. De financiële vooruitzichten vormen een prachtige gelegenheid om dat te laten zien.</p>
    </intervention>
    <intervention id="2-198" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte collega’s, wij zijn onze werkzaamheden begonnen op basis van de mededeling en de voorstellen van de Commissie. Om deze werkzaamheden voort te kunnen zetten, hebben wij uiteraard precies de antwoorden nodig waarnaar de Voorzitter van het Parlement zojuist heeft gevraagd. Er is inderdaad sprake van menige discussie en allerlei geruchten, mevrouw de commissaris, maar wellicht dat het debat van vandaag voor meer duidelijkheid kan zorgen. U heeft bijvoorbeeld tijdens een bijeenkomst van de Tijdelijke Commissie gezegd dat er op landbouwgebied een beleid uit de negentiende eeuw wordt gevoerd. Als dat inderdaad zo is, vraag ik mij af waarom de Commissie geen voorstel doet om hierin verandering te brengen? Of is er - afgaand op de actuele stand van zaken rondom de besluitvorming over de landbouwhervorming - alsnog sprake van een bijdrage aan de doelstellingen van Lissabon en de duurzaamheid? De heer Verheugen zegt het volgende: om van Lissabon een succes te maken, is een grotere verantwoordelijkheid en meer betrokkenheid vanuit de lidstaten nodig. Dat is ongetwijfeld juist. Dan stelt zich echter de kwestie van de Europese meerwaarde: dient Lissabon een grotere invloed op de begroting te hebben, met name met het oog op de programma’s voor een Europese meerwaarde, de onderzoeksprogramma’s, de meerjarenprogramma’s op het gebied van onderwijs? Dat hoort er naar ons idee toch ook bij. Als dan vervolgens de mededeling komt dat er bijvoorbeeld al intern over wordt gediscussieerd dat er wellicht een afwijking van 1,14 procent mogelijk is, waarna vervolgens wordt gezegd dat 1,06 procent of 1,07 procent een gangbaar compromis is, wil ik vanaf deze plaats als rapporteur daarover het volgende duidelijk stellen. In de andere instellingen hoeft niemand er vanuit te gaan dat wij überhaupt bereid zijn te onderhandelen beneden de marges die wij uit hoofde van artikel 272 van het Verdrag hebben als een soort opvangnet. Daar voeg ik nog uitdrukkelijk aan toe dat de bijdrage van het Europees Ontwikkelingsfonds hierbij opgeteld dient te worden, waardoor er nog eens 0,03 procent extra beschikbaar is. Dat percentage is nu voor de eerste keer via die 1,14 procent in het voorstel van de Commissie in de begroting geïntegreerd.</p>
      <p sl="de">Mevrouw de commissaris, u heeft aan de hand van een crisisscenario ook geschetst wat er allemaal kan gebeuren als wij niet tot een vergelijk zouden komen. Wij zijn voorstander van een vergelijk, en daarom dringen wij hier nogmaals aan op een maandelijkse trialoog. Op die manier kan namelijk worden gewaarborgd dat de moeilijkste onderwerpen niet pas aan het einde van de procedure aan de orde komen. In het kader van die maandelijkse trialoog kunnen via een permanente dialoog tussen de instellingen kwesties als de flexibiliteit, de periode waarop de financiële vooruitzichten van toepassing zijn en veel andere inhoudelijke zaken tijdig bediscussieerd en onderling afgestemd worden.</p>
      <a text="(Applaus)"/>
    </intervention>
    <intervention id="2-199" speaker_id="photo_generic" name="Grybauskaitė" is_mep="True" mode="spoken" role="Commissie">
      <p sl="en">Mijnheer de Voorzitter, ik word geacht hier te zeggen dat ik officieel namens de Commissie antwoord geef op vier vragen van het Parlement, maar ik heb veel meer vragen ontvangen. Ik zal trachten deze vragen te beantwoorden en ook de 'officiële' reactie geven.</p>
      <p sl="en">Ik moet eerst zeggen dat er in de Commissie geen interne discussies gaande zijn over plafonds die afwijken van het officiële voorstel dat aan u en aan de Raad is gepresenteerd. Alle geruchten in de media ten spijt is dit geen onderwerp van discussie in de Commissie.</p>
      <p sl="en">Nu het 'officiële' antwoord op de eerste vraag: steunt de nieuwe Commissie de structuur van de nieuwe financiële vooruitzichten? Jazeker, want de uitgebreide Europese Unie ziet zich geplaatst voor nieuwe uitdagingen en behoeften en moet aan de nieuwe verwachtingen voldoen. Wij moeten de structuur van onze financiële vooruitzichten bijstellen zodat ze beter aansluiten bij de nieuwe prioriteiten. Hiertoe is een nieuwe indeling van de uitgaven nodig, waarmee de financiën van de Unie een nieuw profiel krijgen. De in aantal verminderde uitgavenrubrieken zijn een weerspiegeling van de hoofdprioriteiten van de Unie, zodat deze beter zichtbaar worden voor de Europese burger en de uitgaven dienovereenkomstig worden gerationaliseerd. De Commissie steunt dezelfde prioriteiten, namelijk het omvormen van de Europese Unie tot een dynamische kenniseconomie, het streven naar een hogere mate van cohesie in verband met de uitbreiding van de Europese Unie, de instandhouding en het beheer van de natuurlijke hulpbronnen van de Europese Unie - inclusief landbouw, visserij en het milieu - en de ontwikkeling van de ruimte van vrijheid, veiligheid en rechtvaardigheid, alsmede van de rol van de Unie als mondiale partner.</p>
      <p sl="en">De voorstellen die op tafel liggen sluiten goed aan op de behoeften van de Unie, ten eerste omdat deze prioriteiten de algemene consensus kenmerken en vertegenwoordigen inzake de punten waar Europa zijn activiteiten moet intensiveren. Ten tweede is de voorgestelde structuur een reële stap in de richting van vereenvoudiging en rationalisering, die door het Parlement in zijn resolutie van 22 april is toegejuicht. Tot slot hebben de voorstellen de Raad en het Parlement reeds in staat gesteld inhoudelijke besprekingen te voeren en het terrein te effenen voor een akkoord volgend jaar.</p>
      <p sl="en">De tweede vraag luidt: steunt de nieuwe Commissie de duur van de financiële programma's waaraan ook de volgende Commissie en het volgende Europese Parlement gebonden zijn? Ik wil u verzekeren dat de Commissie zich volledig bewust is van het standpunt van het Parlement. Dit is ook tot uitdrukking gekomen in de resolutie van 22 april, waarin het Parlement oproept tot de opstelling van een financieel kader voor een periode van slechts vijf jaar. Wij hebben ons echter in deze zaak verdiept en geconcludeerd dat zeven jaar voor de volgende programmaperiode de beste oplossing zou zijn, omdat het plafond voor marktgerelateerde uitgaven en rechtstreekse betalingen - in de landbouw bijvoorbeeld - al tot 2013 is vastgelegd door de Europese Raad. Een tijdschema van zeven jaar biedt ook de optimale voordelen van langetermijnplanning, met name op het vlak van het cohesiebeleid.</p>
      <p sl="en">De derde vraag luidt: steunt de nieuwe Commissie alle voorstellen in wat bekend staat als het 'Prodi-pakket', of is zij van mening dat het opnieuw dient te worden aangepakt, en zo ja, op welke punten? Zoals ik al eerder zei steunen wij alle voorstellen. De Commissie houdt vast aan het pakket dat eerder dit jaar is voorgesteld. Wij gebruiken de naam 'Prodi-pakket' zelf niet: het is het voorstel van de Commissie en wij steunen dat voorstel, dat bestaat uit het voorgesteld financieel kader, aangevuld met een reeks tussen februari en september 2004 goedgekeurde wetgevings- en niet-wetgevingsvoorstellen. Deze zijn voorgelegd aan de Raad en aan diverse commissies van dit Parlement. De Commissie verwacht dat de overige benodigde voorstellen voor begin volgend jaar worden goedgekeurd.</p>
      <p sl="en">Het politieke project dat ten grondslag ligt aan de financiële vooruitzichten is gebaseerd op een aantal duidelijk vastgelegde prioriteiten, waarover reeds consensus bestaat tussen de Europese instellingen, namelijk over de verplichtingen die zijn aangegaan met betrekking tot bijvoorbeeld de landbouw, de uitbreiding, Lissabon, enzovoort. Hierop voortbouwend bereidt de Commissie momenteel ook haar vijfjarige strategische doelstellingen voor, die tegen het einde van januari 2005 aan het Parlement zullen worden gepresenteerd. De Commissie gelooft dat de voorstellen een goede basis vormen voor een akkoord over de volgende financiële vooruitzichten. Om een dergelijk akkoord te bereiken zal de Commissie actief deelnemen aan de besprekingen en onderhandelingen die zullen plaatsvinden met het Europees Parlement en de Raad. In deze context zal de Commissie zich ten volle rekenschap geven van de belangrijkste punten van de besprekingen en streven naar een politiek akkoord tegen eind juni 2005.</p>
      <p sl="en">De vierde vraag luidt: is de Commissie bereid rekening te houden met de prioriteiten van de andere instellingen? Het antwoord is ja. De Commissie zal uiteraard zorgvuldig rekening houden met het standpunt van het Parlement ten aanzien van de reeds voorgestelde initiatieven en de in 2005 te nemen initiatieven. Het pakket is nu al gebaseerd op een zeer brede consensus over de terreinen waar maatregelen geboden zijn. Ik verwijs naar de resoluties van het Europees Parlement, de conclusies van de Europese Raad en, jawel, de besprekingen binnen de Commissie.</p>
      <p sl="en">De komende besprekingen over de strategische doelstellingen van de Commissie houden hier rechtstreeks verband mee, en de Commissie hecht aanzienlijke waarde aan de vaststelling van gemeenschappelijke prioriteiten. De Grondwet zal inhouden dat er een gecodificeerd meerjarig financieel kader wordt vastgelegd, en ik zou graag willen dat er een gemeenschappelijke visie voor de volgende programmaperiode zou ontstaan bij wijze van eerste stap op deze weg.</p>
      <p sl="en">Ik zou nog twee korte opmerkingen willen maken ter afsluiting van het officiële antwoord op de gestelde vraag. Ten eerste wil ik u herinneren aan wat voorzitter Barroso in dit Parlement heeft gezegd: de Europese Unie dient zijn politieke ambities af te stemmen op haar financiële middelen. Er is voorgesteld de uitgaven te verhogen omdat dit gezien de uitbreiding en de behoefte aan maatregelen op nieuwe gebieden onvermijdelijk was. We kunnen geen grotere Europese Unie hebben met minder geld. Ten tweede wil ik benadrukken dat de Commissie in hoge mate doordrongen is van de noodzaak om voor juni 2005 een politiek akkoord te bereiken en voor het eind van dat jaar wetgevingsvoorstellen goed te keuren.</p>
      <p sl="en">Het Ierse en het Nederlandse voorzitterschap hebben aanzienlijke vooruitgang geboekt tijdens hun respectievelijke semester in de Raad. Wij moeten allen proberen de vaart erin te houden en het Luxemburgs voorzitterschap actief steunen in zijn inspanningen om voor het eind van zijn termijn een akkoord te bereiken. De Commissie wenst het voorzitterschap veel succes bij zijn taak om de doelstellingen te bereiken die alle Europese burgers van nut zullen zijn.</p>
      <a text="(Applaus)"/>
    </intervention>
    <intervention id="2-200" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">namens de fractie . - Dank u wel, mijnheer de Voorzitter en mevrouw de commissaris, voor het eerste antwoord dat u ons zojuist hebt gegeven. U heeft daarmee bevestigd wat u al ten overstaan van onze Tijdelijke Commissie en de Begrotingscommissie gezegd heeft. Ik moet zeggen dat uw antwoord mij niet helemaal tevredenstelt, aangezien het erop neerkomt - als ik het mag samenvatten - dat de nieuwe Commissie de voorstellen van de vorige Commissie overneemt zonder deze in detail bestudeerd te hebben en dat wat haar betreft de bal nu bij het Parlement en de Europese Raad ligt.</p>
      <p sl="fr">Wij verwachten van de Commissie namelijk geen passieve bemiddelaarsrol, maar juist leiderschap, het leiderschap dat is weggelegd voor een uitvoerende macht die - zoals ook de heer Borrell al zei - steunt op het brede vertrouwen dat het Parlement nog geen maand geleden in haar heeft uitgesproken. Een ferm standpunt van de nieuwe Commissie is des te noodzakelijker en urgenter daar uit de eerste peilingen onder de betrokkenen in de Raad gebleken is dat bepaalde lidstaten, voor het eerst, voorstellen het relatieve bedrag van de huidige begroting terug te brengen, zoals de heer Böge al zei.</p>
      <p sl="fr">Zo zegt de voor industrie verantwoordelijke commissaris publiekelijk dat er op dit moment 27 prioriteiten zijn voor de strategie van Lissabon, en die zouden moeten worden samengevat in een enkele prioriteit. Zal dat geen enkel gevolg hebben voor de begroting?</p>
      <p sl="fr">U vertelt ons dat er geen enkel debat is geweest binnen de Commissie over het voorgestelde plafond van de eigen middelen. Wanneer zal dit debat dan wel plaatsvinden? Op welke gebieden zal de Commissie financiële offers niet kunnen vermijden indien dit maximum aan eigen middelen niet wordt bereikt?</p>
      <p sl="fr">Zijn de voorstellen van de heer Prodi redelijkerwijs te financieren op basis van het bestaande financieringsstelsel van de Unie, of is de Commissie van mening dat net als de uitgaven ook de ontvangsten in de onderhandelingen moeten worden opgenomen?</p>
      <p sl="fr">Tot slot, welke voorlopige maatregelen zijn er nodig en wanneer, in het zeer waarschijnlijke geval dat de Raad geen consensus bereikt voor het einde van het ratificatieproces van de Grondwet? Commissievoorzitter Barroso heeft gezegd - u herinnerde daar al aan - dat we niet méér Europa kunnen krijgen voor minder geld. Hoeveel geld is er nodig voor het beleid dat door de heer Barroso wordt voorgesteld?</p>
    </intervention>
    <intervention id="2-201" speaker_id="1854" name="Constanze KREHL" is_mep="True" mode="spoken" nationality="Germany" birth_date="14-10-1956" birth_place="Stuttgart" m_state="DE">
      <p sl="de">namens de fractie. - Mijnheer de Voorzitter, mevrouw de commissaris, ik voer hier het woord als coördinatrice van mijn fractie in de Commissie regionale ontwikkeling. Het gaat om de op één na grootste individuele begroting, want na de landbouw heeft het cohesie- en structuurbeleid met 35 procent het grootste aandeel aan de begroting. Het Parlement moet op dit moment niet alleen alle werkzaamheden verrichten die de financiële vooruitzichten met zich meebrengen, maar moet er uiteraard ook voor zorgen dat in de parlementaire commissies en met name in de Commissie regionale ontwikkeling de noodzakelijke voorbereidingen worden getroffen voor de verordeningen van de afzonderlijke fondsen voor de financieringsperiode 2007-2013. Naar mijn idee zijn er, dankzij het feit dat het cohesie- en structuurbeleid ook in onze Grondwet wordt verankerd, op basis van de besluiten van Lissabon en Kopenhagen zeer moderne beleidsbeginselen gecreëerd waarmee het Europees beleid voor onze burgers kan worden omgezet.</p>
      <p sl="de">Voor onze werkzaamheden in de Commissie regionale ontwikkeling hebben wij echter een betrouwbare toezegging en een solide werkbasis nodig, en volgens mijn fractie kan alleen het voorstel-Prodi die zekerheid bieden. Ik zou hierbij de kanttekening willen plaatsen dat ik de indruk heb dat het regionale beleid door iedereen blijkbaar als een soort spaarpot wordt gebruikt: door de Raad - want die probeert de 1-procentgrens erdoor te drukken, en de meerderheid van de Raad wil dat geld uiteraard op het structuurbeleid bezuinigen omdat de landbouw al helemaal dichtgetimmerd is - en door de Commissie, omdat regelmatig beweerd wordt dat wij niet zonder financiële vooruitzichten kunnen. Ik was er overigens bij, mevrouw de commissaris, toen u uw opwachting maakte in zowel de Begrotingscommissie als in de Tijdelijke Commissie beleidsuitdagingen en begrotingsmiddelen in de uitgebreide Unie 2007 - 2013. Naar mijn idee ontbreekt er echter een stukje in de bewering van de Commissie: wij kunnen niet zonder financiële vooruitzichten … of die nou goed zijn of slecht. Een dergelijke opstelling kunnen wij ons echter niet permitteren.</p>
      <p sl="de">Steeds vaker wordt getracht om ook de financiering van andere zaken te regelen via maatregelen die op het gebied van het structuurbeleid thuishoren. Als voorbeeld noem ik de verschuiving van de financiering van Natura 2000 vanuit het milieubeleid naar het structuurbeleid. Ik wil daar het volgende over opmerken. In de oude EU van de Vijftien was een regionaal beleid onontbeerlijk, en in de nieuwe EU van de Vijfentwintig is dat nog steeds zo. Wij hebben behoefte aan efficiëntie, maar wij kunnen het ons niet veroorloven om een groot deel van de bevolking door drastische bezuinigingen op dit gebied te bestraffen voor iets wat wij allemaal gezamenlijk gewild hebben, en wat dankzij de Europese Unie voor miljoenen burgers altijd tastbaar en herkenbaar is geweest.</p>
      <p sl="de">U heeft gezegd mevrouw de commissaris, dat de kranten uitsluitend over de canards schrijven. In Duitsland is er een gezegde: “Waar rook is, is vuur”. Daarom zijn de debatten over 1,05 procent of 1,06 procent niet echt nuttig. Ik wil erop wijzen dat de Europese Unie altijd profijt van situaties heeft gehad waarin de Commissie steun gaf aan het Parlement, en vice versa. Gezamenlijk kunnen wij goed onderhandelen, ook met en tegen de Raad.</p>
    </intervention>
    <intervention id="2-202" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">namens de fractie. - Mijnheer de Voorzitter, in de Fractie van de Alliantie van Liberalen en Democraten voor Europa waren we zeer verheugd te constateren dat de Commissie-Prodi zo’n groot gewicht toekende aan de doelstellingen van Lissabon, toen zij haar voorstel voor de financiële vooruitzichten presenteerde. We constateren ook dat een verbetering van het concurrentievermogen en toegenomen groei behoren tot de punten die vanaf het allereerste begin boven aan de agenda van de Commissie-Barroso staan. Dat hebben we ook kunnen zien aan de duidelijke opmerkingen die de heer Barroso hier vandaag in de plenaire heeft gemaakt.</p>
      <p sl="da">Daarom vind ik het niet meer dan natuurlijk om de Commissie te vragen of zij de consequentie wil trekken uit haar grote aandacht voor de doelstellingen van Lissabon, en of zij veranderingen wil aanbrengen in het voorstel van de Commissie-Prodi. Zijn er plaatsen waar zij meer middelen wil reserveren om het concurrentievermogen te verbeteren en om meer groei en werkgelegenheid te bewerkstelligen? Zijn er veranderingen in de structuur van het financiële kader? En zal er meer aandacht komen voor de op groei gerichte beleidsterreinen? Zijn er dingen die men wil afschaffen?</p>
      <p sl="da">Het gaat hier om een groot en complex geheel. Het is een complex geheel van wetgeving en voorstellen. Ik begrijp goed dat men uitgaat van wat ter tafel ligt, maar toch zou het interessant kunnen zijn om te horen of er dingen zijn waaraan men meer gewicht wil toekennen, en of er negatieve prioriteiten zijn. Wat wil men het eerst wegbezuinigen als er prioriteiten zouden moeten worden gesteld?</p>
      <p sl="da">Als wij in het Parlement discussiëren over de financiële vooruitzichten, richten we onze aandacht niet op een uitgavenplafond, zoals sommige landen in de Raad doen. Wij willen ons niet laten meeslepen in de perspectiefloze discussies van de Raad over 1 procent, of wat het ook moge zijn. Ik ben blij dat u hier vandaag hebt gezegd dat men in de Commissie ook niet over percentages discussieert, in elk geval niet op dit moment.</p>
      <p sl="da">We moeten niet over kwantiteit spreken, maar over kwaliteit. Daarom moet hier een oproep gedaan worden aan de Commissie om een stoïcijnse rust te bewaren, teneinde allereerst de inhoud van het EU-beleid te bediscussiëren. Daarna kunnen we discussiëren over begrotingsplafonds. We hebben nu een volstrekt unieke kans na te denken over wat we willen en hoe we de toekomstige EU willen hebben in de jaren 2007 tot 2013, en die kans moeten we ons niet laten ontglippen.</p>
      <p sl="da">Wat mijn eigen fractie betreft, vinden wij het belangrijk dat de aandacht uitgaat naar wetenschappelijk onderzoek en dat we de gemeenschappelijke onderzoeksprogramma’s versterken. Misschien moeten we zelfs overwegen om een fonds voor fundamenteel onderzoek in het leven te roepen, een fonds dat steun kan geven aan het onderzoek naar de technologieën van de toekomst, zoals de nanotechnologie, zodat de EU ook een hoofdrolspeler op dit gebied kan blijven. We moeten overwegen om tot een ruimere benchmarking van onze universiteiten in Europa te komen - in de vorm van een eerlijke vergelijking van wie wat het beste doet over de grenzen heen - en we moeten zorgen voor een gezonde concurrentie. We moeten naar onze opleidingsprogramma’s kijken en bezien of ze rekening houden met de behoeften in de nieuwe lidstaten, waar bijvoorbeeld veel studenten het zich niet kunnen permitteren om naar het buitenland te gaan voor het opdoen van nieuwe kennis.</p>
      <p sl="da">Opnieuw kan men zich afvragen of onze huidige aandacht op het juiste punt is gericht. Het is duidelijk dat wij als Parlement daarover een debat willen starten en gaande houden. Dat gezegd zijnde, is het duidelijk dat het grote strijdpunt het regionaal beleid zal worden. Het regionale beleid is het moeilijke punt. Toen u hier in het Parlement gehoord werd, was u zo moedig om te zeggen dat naar uw idee een paar van de nieuwe landen wel in staat was om meer dan 4 procent van het BNP te absorberen. In dat verband zou ik graag willen horen of u dat nog steeds vindt, mevrouw Grybauskaitė, nu u commissaris geworden bent. Ook hier moeten we immers bekijken hoe we het geld het doelmatigst gebruiken, en hoe we kwaliteit leveren en niet alleen letten op kwantiteit. Daarom zal het van centraal belang zijn wat voor oplossingen we kunnen aandragen voor het vraagstuk van het regionaal beleid, en zoals we zien is dat een zeer moeilijk thema, ook voor de Raad.</p>
      <p sl="da">Ik hoop dat we een goede dialoog kunnen voeren en dat we maandelijkse tripartiet overleg kunnen voeren, want het is belangrijk dat we permanent over deze dingen kunnen discussiëren. Het gaat hier om een zeer groot pakket.</p>
    </intervention>
    <intervention id="2-203" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">namens de fractie . - Voorzitter, de groene fractie vindt de voorstellen van de Commissie een goede basis voor de onderhandelingen tussen het Parlement en de Raad. Ik begrijp dat u het nu het Barroso-pakket wilt noemen in plaats van het Prodi-pakket. Dat mag van mij allemaal, het gaat me tenslotte om de inhoud. 1,14 procent van het BNP voor investeringen in de Lissabon-strategie, voor geld voor een economische stimulans in de armere regio's en voor de versterking van de rol van de Europese Unie in de wereld. Dat is allemaal prachtig.</p>
      <p sl="nl">Mijn fractie heeft echter ook kritiek op uw plannen. De toekomstige generaties, onze kinderen, komen er namelijk wat bekaaid vanaf. Er wordt onvoldoende geïnvesteerd in hernieuwbare, duurzame energiebronnen. Dat is slecht voor het milieu en het houdt ons bovendien afhankelijk van allerlei dubieuze regimes in landen waar de olie wel rijkelijk vloeit. Er is geen apart fonds voor Natura 2000, er is onvoldoende geld om de opvang van vluchtelingen in de regio te verbeteren en er is een te geringe verhoging van gelden voor cultuur en uitwisselingsprogramma's voor jongeren. Wij willen Europa wat minder promoten en ervoor zorgen dat mensen Europa wat meer ervaren.</p>
      <p sl="nl">Dus 1,14 procent "plus", wat mijn fractie betreft. Dat is inderdaad iets anders dan wat veel lidstaten zeggen. Sommige van die lidstaten hanteren nog steeds de 1 procent-mantra. Ondertussen zijn ze zelfs sluipenderwijs geradicaliseerd, want ik heb begrepen dat ze het inmiddels hebben over 1 procent in de vastleggingskredieten in plaats van in de betalingen, die traditioneel altijd wat lager uitpakken. Dat zou inhouden dat we tot 2013 een lagere begroting zouden hebben dan nu. Dat voor een grotere Europese Unie. En ondertussen maar waslijstjes met ambities maken!</p>
      <p sl="nl">De lidstaten zitten niet allemaal op één lijn. De bezuinigingen op landbouw en de structuurfondsen zijn juist zeer controversieel. Een kind kan dus bedenken dat die grotendeels intact zullen blijven in de grote onderhandelingen. Waarop zal dan wel worden gekort? Op geld voor onderzoek, ontwikkeling, mensenrechten, milieu, buitenlands beleid en cultuur. Juist die zaken die mensen na aan het hart liggen en die een zichtbare meerwaarde krijgen als ze op Europees niveau worden uitgevoerd. Een begroting die uit euroscepsis wordt geboren, zal die euroscepsis alleen maar verder voeden. Hiermee houden we een Europa dat vooral op de markt en de munt is gericht, en dat is absoluut de verkeerde weg.</p>
      <p sl="nl">Ik ben het eens met collega Lamasourre, die zegt dat we een actiever leiderschap van de Europese Commissie nodig hebben. Als we echt willen - en dat staan we toch voor - dat Europa een Europa van eenheid in verscheidenheid is, zullen we daarin ook actief moeten gaan investeren. Ik zou de Europese Commissie ook willen zeggen: "gebruik ons, want u kent ons standpunt nog niet. Misschien pleiten we wel voor 1,5 procent omdat we namelijk veel ambitieuzer zijn dan de lidstaten. Dan zit u met 1,14 procent redelijk in het midden".</p>
      <p sl="nl">Ik hoop dus dat u tot het strategische inzicht zult komen om al die rook die steeds wordt opgeworpen en waarvan wij denken dat er een klein vuurtje onder zit - misschien hebt u toch stiekem ergens 1,07 procent laten vallen -, te verdrijven. Kom met een duidelijke visie over waar u naartoe wilt met dit Europa, toon uw leiderschap. Toon het ook in de onderhandelingen, want dat is de enige manier om een Europa te creëren dat niet het oude Europa van de markt en de munt is, maar een Europa dat mens en milieu ter harte gaat.</p>
    </intervention>
    <intervention id="2-204" speaker_id="28332" name="Dariusz Maciej GRABOWSKI" is_mep="True" mode="spoken" nationality="Poland" birth_date="28-08-1950" birth_place="Warszawa" p_group="Independence/Democracy Group" m_state="PL">
      <p sl="pl">namens de fractie . Mijnheer de Voorzitter, dames en heren, het debat over de financiële vooruitzichten van de Europese Unie zou een debat over de toekomst van Europa moeten zijn. De jaren 2004-2013 vormen vooral het decennium van de toetreding van twaalf nieuwe landen. Daarbij staat de vraag centraal of de Europese Unie Europa zal verenigen en gelijke kansen zal bevorderen of dat de verdeeldheid en ongelijkheid zullen toenemen. Niet alleen politici moeten aan het debat over de toekomst van Europa deelnemen, maar vooral ook wetenschappers, het maatschappelijk middenveld, ondernemers, enzovoort. Maar de Europese Unie schuwt het openbare debat. De besluiten over de toekomst van Europa worden in achterkamertjes genomen door bureaucraten en politici. Zij besluiten over de taken en de middelen en zij besluiten tevens over de bestemming en de omvang van de middelen. Intussen debatteert het Parlement over zaken van ondergeschikt belang en over de mogelijkheden om zijn bevoegdheden uit te breiden. Maar zelfs met uitgebreide bevoegdheden van het Parlement zouden wij nog geen tijd hebben om een eigen ontwerpbegroting op te stellen die zou beantwoorden aan de twee belangrijkste uitdagingen: de bevordering van de economische groei en de bestrijding van de ongelijkheid tussen arme en rijke regio’s in Europa.</p>
      <p sl="pl">Er moet een nieuwe begroting komen, want het ontwerp van de Commissie staat haaks op de idee van solidariteit en de snelle ontwikkeling van Europa. Dit geldt voor zowel de voorstellen als de bedragen. Het duidelijkste voorbeeld hiervan is het feit dat de vijftien oude lidstaten, allemaal rijke landen, ruim 194 miljard euro van het Cohesiefonds zullen ontvangen, terwijl de tien nieuwe lidstaten samen met Roemenië en Bulgarije het moeten doen met 180 miljard. Hierbij mogen wij niet vergeten dat een aanzienlijk deel van deze middelen in de vorm van honoraria voor adviseurs en deskundigen en in de vorm van aankopen naar de rijke landen vloeit.</p>
      <p sl="pl">Wij zijn van mening dat het Europees Parlement een eigen ontwerpbegroting moet voorleggen. Dit ontwerp moet in oppositie dan wel in samenspraak met de Commissie en de Raad worden opgesteld en berusten op drie beginselen. Het eerste beginsel is dat een grotere Unie een ruimere begroting vereist; ten tweede vereisen grotere verschillen in het ontwikkelingspeil meer middelen voor de achtergebleven landen en regio’s, en ten derde zijn er belasting- en investeringspreferenties en andere maatregelen nodig voor de achtergebleven landen en regio’s.</p>
    </intervention>
    <intervention id="2-205" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, u moet maar eens proberen om datgene wat nu op het spel staat aan een jonge en aan een oudere burger van de Unie uit te leggen. Zou u dan niet onvermijdelijk een vergelijking met de Sovjet-Unie moeten maken en zeggen dat het niet om een vijfjarenplan maar om een zevenjarenplan gaat? Zijn de besluitvormingsmechanismen eigenlijk niet gewoon vergelijkbaar met de mechanismen uit de voormalige Sovjet-Unie, met het verschil dat ze nu door de lobbyisten worden gehanteerd? En als u het dan eens van de andere kant bekijkt en zegt “Ik begrijp dat de burgers het Europese geld nodig hebben”, waarna u vervolgens de prioriteiten op een rijtje zet en concludeert dat een verdubbeling van de onderwijs- en onderzoeksbegroting echt noodzakelijk is, dan vraag ik mij af, geachte commissaris, hoe u een en ander transparant wil maken. Hoe gaat u dat uitleggen? Als het u niet lukt om duidelijk te maken waarom wij dat allemaal nodig hebben, hoeft u absoluut niet op de steun van de burgers te rekenen en zal Europa steeds dichter bij de rand van de afgrond komen.</p>
    </intervention>
    <intervention id="2-206" speaker_id="2001" name="Gerardo GALEOTE" is_mep="True" mode="spoken" nationality="Spain" birth_date="27-01-1957" birth_place="São Paulo " p_group="Group of the European People's Party (Christian Democrats) and European Democrats" m_state="ES">
      <p sl="es">De voorzitter van Europese Commissie heeft vorige week een aantal uitspraken gedaan - en vandaag heeft een collega die nog eens gememoreerd - waarin hij zei dat meer Europa met minder geld niet kan. U, mevrouw de commissaris, heeft vandaag bevestigd dat de huidige Commissie het voorstel van de vorige Commissie handhaaft. Ik zou daaraan willen toevoegen - voor degenen die hun mond vol hebben van Europa - dat minder geld ertoe zal leiden dat het cohesiebeleid weer genationaliseerd zal worden, en dat staat gelijk aan minder Europa.</p>
      <p sl="es">Desalniettemin is het waarschijnlijk dat de Commissie in de komende tijd met wijzigingsvoorstellen zal komen om zich aan te passen aan het verloop van de onderhandelingen. Ik ben er ook van overtuigd dat de voorstellen van de Commissie gebaseerd zullen zijn op het principe van evenwichtigheid. Daarom neem ik de vrijheid om de Europese Commissie te vragen alle aspecten van haar voorstel te herzien die zouden kunnen leiden tot onrechtvaardige resultaten, mevrouw de commissaris, als gevolg van een onevenwichtige benadering. Want mijns inziens is daar in deze fase van de onderhandelingen op een paar punten sprake van.</p>
      <p sl="es">Bij wijze van bijdrage aan het debat - of we nu onze steun dan wel onze afwijzing uitspreken - zou ik aan de Europese Commissie willen vragen om de gegevens waarover zij beschikt, en die betrekking hebben op de gevolgen die de kosten van de uitbreiding zullen hebben voor de vijftien oude lidstaten - kosten die overigens, en dat spreekt voor zich, noodzakelijk en onontbeerlijk zijn -, om die gegevens openbaar te maken in dit Parlement, want het willen bevorderen van de vereiste convergentie van onze nieuwe leden, ten koste van de solidariteit met de landen en regio’s die tot de oude lidstaten behoren, is zeer anti-Europees en schadelijk voor onze gemeenschappelijke toekomst.</p>
      <p sl="es">Tot slot geef ik steun aan de Europese Commissie, op voorwaarde dat zij het cohesiebeleid zal handhaven als een essentiële steunpilaar van het Europese bouwwerk.</p>
    </intervention>
    <intervention id="2-207" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Voorzitter, het financiële meerjarenpakket-Prodi heet nu het financiële meerjarenpakket-Barroso. Als het maar 1,14 procent is. Toch is dat voor mij niet de kern - 1 procent, 1,14 procent, 1,24 procent … Het echte debat gaat over de vraag of we met elkaar bereid zijn de politieke prioriteiten die in de nieuwe Europese Grondwet staan ook daadwerkelijk te betalen. Dus: "putting your money where your mouth is" . Juist op dat punt hebben onze burgers te vaak falend Europees leiderschap gezien. Zes punten.</p>
      <p sl="nl">Eén. Europa moet een sociaal Europa zijn, maar in de meeste landen blijven private en publieke investeringen in onderwijs en onderzoek achter. De bezuinigingen zijn hard - 3 procent -, maar extra ruimte voor investeringen in onderzoek en onderwijs komt er onvoldoende. De golden rule wordt in het Stabiliteitspact niet toegelaten.</p>
      <p sl="nl">Twee. We zijn niet bereid om voor interne sociale cohesie en onze prioriteit, kennis, de echte omslag te maken van landbouwproductsubsidie naar plattelands- en natuurbeleid. Dat zou echte ruimte voor kennisinnovatie op het platteland en in de stad opleveren, met voorrang voor de tien nieuwe toetreders. In Europa zeggen we in de Grondwet dat we een centrale rol voor Europa in de wereld willen.</p>
      <p sl="nl">Een op de vijf burgers ter wereld heeft op dit moment geen toegang tot onderwijs en gezondheidszorg. We spreken over millenniumdoelstellingen en over 2015, maar wat we feitelijk zien, zijn te lage uitgaven op dit punt door de EU-lidstaten en door de EU zelve, ondanks besluiten van het Europees Parlement. Wij willen dat de nieuwe plannen van de Commissie en de mededeling van de Commissie over ontwikkelingsbeleid in januari met brede steun in het Parlement prioriteit krijgen voor deze millenniumdoelstellingen in rubriek 4. 35 procent voor de millenniumdoelstellingen en 20 procent voor basisonderwijs en basisgezondheidszorg. De heer Borrell zei terecht: "Als het niet in de begroting staat, dan bestaat het niet". Dus willen we het.</p>
      <p sl="nl">Vier. Slecht Europees leiderschap zien we bij uitstek in het buitenlands beleid. Grote beslissingen, maar geen geld. We willen in één keer een Midden-Oostenbeleid en het geld halen we weg bij de armoedebestrijding in Afrika. We willen een nieuw nabuurschapsbeleid. Prima en hartstikke noodzakelijk, maar het geld halen we dan weer weg bij de armoedebestrijding in Azië en Latijns-Amerika. Elke doelstelling verdient een eigen budget. We moeten het niet bij elkaar weghalen.</p>
      <p sl="nl">Vijf. We willen nationale fraude- en accountantscertificatiebureaus om snelle, fraudevrije implementatie en goedkeuring achteraf in ieder land te waarborgen. Op dat terrein zijn we nu nog veel te kwetsbaar.</p>
      <p sl="nl">Zes. Tot slot willen burgers ook zien dat elk land eerlijk en naar draagkracht bijdraagt aan de samengestelde Europese begroting. Als dat 1 procent is, is het 1 procent, als dat 1,15 procent is, is het 1,15 procent, maar elk land naar draagkracht en elk land naar zijn eigen vermogen. Eerlijk delen. Dat geldt voor Nederland en dat geldt voor andere landen. Dan krijgen we de steun van onze Europese burgers voor een waarlijk serieus beleid.</p>
    </intervention>
    <intervention id="2-208" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, de nieuwe financiële vooruitzichten van de Europese Unie zijn waarschijnlijk de belangrijkste zaak waar het Parlement in deze zittingsperiode een besluit over moet nemen. Deze bepalen niet alleen de communautaire financiering, maar ook de inhoud van het beleid. Het eerste serieuze meningsverschil tussen de lidstaten heeft betrekking op de omvang van de financiering. Het voorstel van de Commissie gaat uit van betalingskredieten die gemiddeld 1,14 procent van het BBP bedragen. Het voorstel van zes landen voor een uitgavenplafond van 1 procent is krap. Het komt niet eens overeen met de omvang van de begroting voor volgend jaar, hoewel de overgangsfase van de nieuwe lidstaten pas begonnen is. Nu wordt er dus een gezamenlijke verantwoordelijkheid gevraagd. Eindigt die als het om geld gaat?</p>
      <p sl="fi">Een ander probleem is de eis om de bijdragen van de grootste nettobetalers te verlagen, het zogeheten algemene herstelmechanisme. Dat lijkt niet rechtvaardig, omdat dezelfde lidstaten ook het meest van de interne markt profiteren.</p>
      <p sl="fi">In het voorstel van de Commissie wordt sterk de nadruk gelegd op het verbeteren van de werkgelegenheid en het mededingingsvermogen. Naar mijn mening is die nadruk zeer terecht. Er zijn al genoeg verklaringen afgelegd. De industrie en het bedrijfsleven kunnen niet succesvol zijn zonder grote investeringen in onderzoek en ontwikkeling. Anderzijds is onderzoek zo duur, dat geen enkele lidstaat op eigen kracht kan concurreren met bijvoorbeeld de Verenigde Staten of Japan. Daarom is Europese samenwerking noodzakelijk. Dit bestaat nu al op het gebied van bijvoorbeeld de ruimtevaarttechnologie en het onderzoek naar kleine deeltjes.</p>
      <p sl="fi">Bij het opstellen van nieuwe onderzoeksprogramma's moet men uitgaan van de noodzaak dat deze zich richten op projecten waarvoor Europese samenwerking is vereist. Het mogen geen programma's worden zoals de huidige bureaucratische structuurprogramma's. Wat de onderzoeksprogramma's betreft moeten ook de onderwijsprogramma's worden verbeterd. Het is zeer belangrijk dat er al volgend jaar overeenstemming wordt bereikt over de nieuwe financiële vooruitzichten. Dan wordt een chaos voorkomen, zoals aan het begin van de programmeringsperiode van Agenda 2000, die vertraging opliep en gekenmerkt was door aanzienlijke achterstand bij de opstelling van verscheidene programma’s.</p>
    </intervention>
    <intervention id="2-209" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Mijnheer de Voorzitter, in mijn spreektijd van één minuut zal ik mij richten op het regionaal beleid, en meer specifiek op het gevaar dat er na de afsluiting van de onderhandelingen over de financiële vooruitzichten voor bepaalde staten geen regionaal beleid meer zal zijn.</p>
      <p sl="en">Mevrouw de commissaris, u bent gehecht aan de oorspronkelijke voorstellen van de Commissie en daar ben ik blij mee, hoewel ik uit andere bronnen heb vernomen dat de Commissie - ergens - aan een alternatieve uitkomst werkt. Ik wil uw vragen het onderzoek dat die u hebt ingesteld naar de alternatieve uitkomsten van de financiële vooruitzichten bekend te maken. Dat zou bijzonder nuttig zijn voor het debat in onze eigen nationale landen.</p>
      <p sl="en">Mijn eigen land, het Verenigd Koninkrijk - in oppositie tot mijn eigen natie, Schotland - is momenteel bezig een voorstel te formuleren dat noch constructief noch duidelijk is. Een objectieve analyse van hetgeen het standpunt van het Verenigd Koninkrijk zou inhouden op het vlak van de cijfers en de politieke gevolgen, zou een enorm nuttige bijdrage vormen aan het debat. De bijdrage dat het Verenigd Koninkrijk tot dusverre aan het debat heeft geleverd - met zijn standpunt over de korting voor het VK, het statistische effect, de nationalisatie van structuurfondsen en de verlaging van de EU-begroting tot één procent van het BNI - is niets minder dan een cumulatieve daad van vandalisme. Een objectieve analyse van deze bijdrage door de Commissie zou voor ons in het Verenigd Koninkrijk een zeer nuttig hulpmiddel zijn in het debat.</p>
    </intervention>
    <intervention id="2-211" speaker_id="28144" name="Lars WOHLIN" is_mep="True" mode="spoken" nationality="Sweden" birth_date="24-06-1933" birth_place="Stockholm" p_group="Independence/Democracy Group" m_state="SE">
      <p sl="sv">Mevrouw de Voorzitter, de financiële vooruitzichten vormen een belangrijk document en zullen de jaarlijkse begrotingen tot 2013 aan banden leggen. Dit document zal van doorslaggevend belang zijn voor de keuze van de beleidsterreinen en voor de verplichtingen die de EU de komende zeven à acht jaar op zich kan nemen.</p>
      <p sl="sv">De Commissie heeft in deze dagen haar visie op de financiële vooruitzichten gepresenteerd. De nieuwe Commissie heeft de voorstellen van de oude Commissie overgenomen, het zogenaamde Prodi-pakket. Dat komt neer op een krachtige expansie van de uitgaven. Voor een aantal landen is er sprake van een reële toename van 50 procent. Ik vind dat onaanvaardbaar.</p>
      <p sl="sv">Ik ben van mening dat de nieuwe Commissie beter had moeten luisteren naar hetgeen de zes grootste nettobetalers naar voren hebben gebracht. Die hebben geëist dat de financiële vooruitzichten een uitgavenplafond van 1 procent van het BNP bevatten. Er moet niet alleen een plafond zijn voor de betalingen, maar ook voor de vastleggingen. Het is onaanvaardbaar om het voorstel van de Commissie over te nemen en de vastleggingen te laten oplopen tot 1,27 procent van het BNP. Dat is de bovengrens van de betalingen waartoe de lidstaten zich hebben verplicht. Na 2013 is er geen andere manier om te expanderen dan de algemene economische groei, tenzij alle landen het erover eens worden om hun vetorecht op te geven. Ik denk niet dat ze dat zullen doen.</p>
      <p sl="sv">De Commissie stelt daarom voor dat de EU een vorm van EU-belasting invoert. Wij zijn er vierkant tegen dat de EU een eigen belastingrecht krijgt. Zonder controle van de afzonderlijke lidstaten zijn er geen grenzen aan de ambitie van de EU om uit te groeien tot een federale superstaat. Elke lidstaat moet zijn parlement laten stemmen over de financiële vooruitzichten van de EU, voordat de Raad zijn besluit neemt, zodat dit niet stiekem plaatsvindt, maar in het openbaar en duidelijk, zodat de mensen weten welke financiële verplichtingen ze aangaan.</p>
      <p sl="sv">Om de nationale parlementen een goede basis voor besluiten te geven, zou de Commissie een voorstel voor een alternatief plan moeten uitwerken, dat onder het door ons voorgestelde uitgavenplafond van 1 procent blijft. Anders is er een duidelijk gevaar dat de Commissie uiteindelijk wordt gedwongen tot ondoordachte bezuinigingen op uitgaven en verplichtingen, in plaats van weloverwogen prioriteiten die het mogelijk maken om de beloften aan de nieuwe lidstaten na te komen.</p>
    </intervention>
    <intervention id="2-212" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">De vergadering wordt thans onderbroken en om 21.00 uur hervat.</p>
    </intervention>
  </section>
  <section id="creitem14" title="Vragenuur (Commissie)">
    <intervention id="2-214" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Aan de orde is het vragenuur. Wij behandelen een reeks vragen aan de Commissie (B6-136/2004).</p>
      <p sl="nl">Eerste deel</p>
    </intervention>
    <intervention id="2-215" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 32 van mevrouw Tzampazi (H-0413/04):</p>
      <p sl="nl">Betreft: Dioxines in zuivelproducten in Nederland</p>
      <p sl="nl">Slechts enkele jaren na de problemen die zich op Europese schaal hebben voorgedaan in de voedselketen ten gevolge van de schandalen van dioxines in kippen en BSE bij runderen, komt een nieuw geval onrust zaaien onder de Europese burgers. Nu er in Nederland dioxines zijn aangetroffen in zuivelproducten komen de spookbeelden van het recente verleden weer tot leven. Europa is er niet in geslaagd dergelijke verschijnselen onder controle te krijgen terwijl zij toch betrekking hebben op basisconsumptieproducten en een ernstig gevaar vormen voor de volksgezondheid.</p>
      <p sl="nl">Welke extra maatregelen denkt de Commissie te nemen om deze nieuwe bedreiging het hoofd te bieden en tegelijk ook definitief de toekomstige veiligheid van de voedingswaren in de Europese Unie te waarborgen?</p>
    </intervention>
    <intervention id="2-216" speaker_id="photo_generic" name="Kyprianou" is_mep="True" mode="spoken" role="Commissie">
      <p sl="el">Het recente besmettingsvoorval toont aan dat de Europese Gemeenschap reeds over de vereiste geïntegreerde wetgeving beschikt om dergelijke situaties op passende wijze te beheren. Daarom is het momenteel niet noodzakelijk om nieuwe maatregelen te nemen maar moeten de reeds bestaande correct worden toegepast.</p>
      <p sl="el">In heel de Europese Unie worden programma’s ten uitvoer gelegd voor het toezicht op dioxinen en PCB’s in levensmiddelen en veevoeders. Dankzij deze programma’s konden de Nederlandse autoriteiten de besmetting opsporen en gepaste maatregelen nemen om een einde te maken aan de besmettingsbron. Er zijn bewakings- en opsporingsstelsels waarmee kan worden vastgesteld welke ondernemingen en veeteeltbedrijven eventueel besmet zijn.</p>
      <p sl="el">Om opname van mogelijk besmet veevoer in de voedselketen te voorkomen zijn voor deze installaties de noodzakelijke restrictieve maatregelen genomen. Het vroegtijdig waarschuwingssysteem voor levensmiddelen en veevoeders heeft bijzonder efficiënt gewerkt bij de uitwisseling van informatie tussen de bevoegde autoriteiten.</p>
      <p sl="el">De Europese Unie heeft grenswaarden vastgesteld voor dioxines. Deze hebben een zeer belangrijke rol gespeeld bij het beheer van het besmettingsvoorval, en zijn inderdaad een juridisch instrument waarmee de besluiten kunnen worden genomen die noodzakelijk zijn om de volksgezondheid te vrijwaren. Wij moeten evenwel erkennen dat de mogelijkheid van besmetting van de voedingsketen niet geheel kan worden uitgesloten. Dit gevaar bestaat altijd en daarom hebben wij de maatregelen getroffen die noodzakelijk zijn om dergelijke gevaren op te sporen en het hoofd te bieden. Zeer belangrijk voor de bescherming van de volksgezondheid is evenwel dat de besmetting via het toezicht in een vroeg stadium wordt opgespoord, en dat wij over de noodzakelijke regels beschikken om verdere besmetting van de voedselketen tegen te gaan.</p>
      <p sl="el">De bestaande communautaire wetgeving bevat reeds dergelijke bepalingen. Desalniettemin blijkt uit het hier besproken besmettingsgeval dat het noodzakelijk is de veiligheid te evalueren van niet alleen de ingrediënten van levensmiddelen en veevoeders maar ook de producten die direct of indirect worden gebruikt voor de vervaardiging van levensmiddelen of veevoeders. De levensmiddelenwetgeving bepaalt dat de levensmiddelen- en veevoerbedrijven verantwoordelijk zijn voor de veiligheid van hun producten. De Commissie zal op deze verplichting blijven aandringen bij de bedrijven en toezicht blijven uitoefenen op de controle die onder de verantwoordelijkheid van de bevoegde nationale diensten wordt verricht met het oog op de eerbiediging van de vigerende bepalingen.</p>
      <p sl="el">Wat tot slot de vuilnisbelten betreft, is er een communautaire wetgeving uitgevaardigd om te verzekeren dat de planning en werking van vuilnisbelten de menselijke gezondheid en het milieu niet aantasten.</p>
    </intervention>
    <intervention id="2-217" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Mevrouw de Voorzitter, mijnheer de commissaris, onontbeerlijke instrumenten voor het beheer van de gevaren en het behoud van de volksgezondheid zijn enerzijds de vaststelling van strenge maar haalbare grenswaarden voor dioxinen in veevoergrondstoffen, veevoeders en levensmiddelen - grenswaarden die na verloop van tijd strenger gemaakt kunnen worden - en anderzijds de vaststelling van de verantwoordelijkheid in alle stadia van de voedingsketen waarin dioxinen zijn aangetroffen.</p>
      <p sl="el">De zwakke schakel in de keten, de schakel die van doorslaggevend belang is voor het welslagen van de inspanningen, wordt gevormd door de controlemechanismen, met name op het gebied van de veevoeders, waar de burger geen rechtstreekse band voelt met de volksgezondheid en waar men zich bij de productie minder bewust is van de gevaren dan bij de productie van levensmiddelen het geval is. Dit blijkt ook uit het feit dat de afgelopen grote voedingsproblemen veroorzaakt werden door dioxinen in veevoeders.</p>
      <p sl="el">Wat denkt u te ondernemen om de bestaande mechanismen voor controle op veevoeders te versterken, te pantseren en ervoor te zorgen dat de controles op zowel Europees als nationaal vlak efficiënter worden?</p>
    </intervention>
    <intervention id="2-218" speaker_id="photo_generic" name="Kyprianou" is_mep="True" mode="spoken" role="Commissie">
      <p sl="el">Ik wilde hier aan toevoegen dat er reeds grenswaarden voor dioxinen en strenge bepalingen zijn. De klemtoon ligt op de voedingsketen, niet alleen op het veevoer als eindproduct maar ook op het productiemechanisme. Daarom worden ook de instrumenten gecontroleerd die bij de productie worden gebruikt.</p>
      <p sl="el">Ik wilde de geachte afgevaardigde eveneens mededelen dat wij binnenkort een verordening zullen uitvaardiging met gezondheidsregels voor veevoeders. Het doel daarvan is de vaststelling van strenge bepalingen en de kritische stappen in het productieproces. In het productieproces moeten alle gezondheidsregels worden geëerbiedigd, en ik geloof dat op die manier aan de zorg van de geachte afgevaardigde tegemoet kan worden gekomen.</p>
    </intervention>
    <intervention id="2-219" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 33 van de heer Caspary (H-0419/04):</p>
      <p sl="nl">Betreft: Administratiekosten voor CO2-certificaten bij de emissiehandel</p>
      <p sl="nl">In het kader van de handel in emissies zijn in Duitsland voor de aanvraag van de CO2-licenties soms administratiekosten van meerdere honderdduizend euro verschuldigd. Op basis waarvan worden deze kosten berekend? Zijn deze kosten in de gehele EU uniform en zo niet, hoe denkt de Commissie deze verschillen dan te nivelleren? Is de Commissie in het algemeen van mening dat deze kosten berekend moeten worden? Hoe hoog is naar schatting de totale belasting van de emittenten als gevolg van deze kosten?</p>
    </intervention>
    <intervention id="2-220" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, de richtlijn inzake handel in emissierechten bevat geen bepalingen met betrekking tot administratieve kosten. De aanrekening en de hoogte van deze kosten vallen dus onder de bevoegdheid van de lidstaten. Wij zijn ons ervan bewust dat de lidstaten verschillende benaderingen hebben gekozen voor het in rekening brengen van kosten op de afgifte van vergunningen in het kader van Richtlijn 96/61/EG inzake geïntegreerde preventie en bestrijding van verontreiniging.</p>
      <p sl="fr">De bevoegde instanties die belast zijn met de afgifte van de vergunningen dragen bepaalde kosten en elke lidstaat kan zelf beslissen op welke manier hij deze kosten wil financieren. De Commissie beschikt dan ook niet over schattingen omtrent het totaalniveau van de administratieve lasten die aan CO2-uitstoters worden opgelegd.</p>
      <p sl="fr">Ik zou verder nog willen zeggen dat ik hier de heer Dimas vervang, die geëxcuseerd is omdat hij de Conferentie der partijen bij het Raamverdrag van de Verenigde Naties inzake klimaatverandering bijwoont. Zoals u weet is dat een uiterst belangrijke conferentie en hij heeft mij dan ook gevraagd hem te vervangen.</p>
    </intervention>
    <intervention id="2-221" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Hartelijk dank, geachte commissaris. Bent u echter niet ook van mening dat de interne markt door de verschillen in administratieve kosten danig wordt verstoord en dat daardoor in de afzonderlijke lidstaten ook verschillende mededingingsvoorwaarden zijn gaan gelden? Bent u daarnaast niet van mening dat de administratieve kosten in een aantal lidstaten duidelijk hoger zijn dan de daadwerkelijke administratieve uitgaven, en dat de Commissie met het oog op het waarborgen van het interne-marktbeginsel hier eventueel alsnog adequate maatregelen tegen zou moeten nemen?</p>
    </intervention>
    <intervention id="2-222" speaker_id="photo_generic" name="Michel" is_mep="True" mode="spoken" role="Commissie">
      <p sl="en">Dergelijke kosten kunnen van lidstaat tot lidstaat verschillen en in sommige gevallen helemaal niet bestaan. Dit is echter ook het geval bij andere belastingen en kosten, die van lidstaat tot lidstaat verschillen en gevolgen hebben voor ondernemingen. Of de lidstaten dergelijke administratieve kosten willen financieren middels de algemene begroting of via rechtstreekse heffingen is een politiek besluit dat de lidstaten zelf moeten nemen. Aangezien de afgifte van vergunningen voor broeikasgasemissies niet onder de bevoegdheden van de Commissie valt, heeft de Commissie geen overzicht van de hoogte van de kosten die momenteel door de lidstaten berekend worden voor de afgifte van vergunningen voor broeikasgasemissies in het kader van de richtlijn inzake emissiehandel.</p>
      <p sl="en">De evaluatie van de richtlijn inzake emissiehandel zal begin 2005 aanvangen. Het betreft hier een onderzoek onder de belangrijkste belanghebbenden en er zal een breed scala aan onderwerpen aan bod komen, waaronder het effect van het programma op de extracommunautaire concurrentiekracht van Europese ondernemingen.</p>
    </intervention>
    <intervention id="2-223" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de commissaris, certificaten voor emissiehandel zijn een zeer belangrijk aspect van het vervullen van de Kyoto-doelstellingen van de Europese Unie. Ik vind het zeer onbevredigend dat u niet in staat bent de afgevaardigde te informeren over de huidige stand van zaken in de afzonderlijke lidstaten. Is de Commissie van plan om, ter voorbereiding van een evaluatie in 2005, een onderzoek uit te voeren onder de vijfentwintig lidstaten om vast te stellen wat de bestaande praktijken zijn en ervoor te zorgen dat er na 2005 gelijke concurrentievoorwaarden gelden?</p>
    </intervention>
    <intervention id="2-224" speaker_id="photo_generic" name="Michel" is_mep="True" mode="spoken" role="Commissie">
      <p sl="en">Zoals ik al zei, zal de evaluatie van de richtlijn inzake emissiehandel begin 2005 aanvangen. Er zal een onderzoek plaatsvinden onder de belangrijkste belanghebbenden, waarin een breed scala aan onderwerpen aan bod zal komen. Ik kan uw vraag doorsturen naar mijn collega's en hen eventueel vragen een onderzoek uit te voeren zodat we de situatie van land tot land kunnen vergelijken.</p>
      <p sl="en">Het lijkt mij redelijk om over deze informatie te kunnen beschikken, maar ik zeg nogmaals dat de kosten en de berekening van kosten niet onder de bevoegdheid van onze Commissie vallen. Het is de taak van de lidstaten om het niveau van de kosten en lasten te bepalen, net zoals dat het geval is voor andere producten.</p>
    </intervention>
    <intervention id="2-225" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 34 van de heer Guardans Cambó (H-0447/04):</p>
      <p sl="nl">Betreft: Piraterij in de informatiemaatschappij</p>
      <p sl="nl">Piraterij betekent een duidelijke schending van de intellectuele eigendom en heeft rampzalige gevolgen voor de financiering van de culturele industrie, met name voor de productie en distributie van audio- en audiovisuele werken.</p>
      <p sl="nl">In het tijdperk van de informatiemaatschappij genereren de makers van audiovisuele werken inhoud voor internet, terwijl zij voor de verspreiding ervan op zoek zijn naar nieuwe technologische dragers. De nieuwe technologieën maken verspreiding van cultuur weliswaar gemakkelijker, maar zij kunnen ook een ernstig gevaar betekenen voor de beloning van de makers als het verschijnsel piraterij niet wordt tegengegaan.</p>
      <p sl="nl">Afgezien van bestrijding door politie en justitie lijkt het duidelijk dat piraterij met name moet worden bestreden via sociale opvoeding. Het publiek is zich niet bewust van de waarde van de intellectuele eigendom in het tijdperk van de informatiemaatschappij en begrijpt derhalve niet waarom dergelijke activiteiten een delict vormen.</p>
      <p sl="nl">Met betrekking tot de gevaren van piraterij in de informatiemaatschappij kan de Commissie een belangrijke rol spelen bij de opvoeding en bewustmaking van het publiek, met name van jongeren. Welke maatregelen stelt de Commissie voor om deze boodschap te verspreiden en bij te dragen tot de bescherming van de Europese audiovisuele industrie?</p>
    </intervention>
    <intervention id="2-226" speaker_id="photo_generic" name="McCreevy" is_mep="True" mode="spoken" role="Commissie">
      <p sl="en">De Commissie is zich terdege bewust van het probleem van piraterij, met name in haar meeste recente en in ernst toegenomen vorm, via het internet. Ik sta geheel achter de visie van de geachte afgevaardigde dat dit verschijnsel zeer schadelijk is voor de culturele sectoren, en ik ben vastbesloten al het mogelijke te ondernemen om het niveau van piraterij zo laag mogelijk te maken.</p>
      <p sl="en">De Commissie heeft in maart 2004 een werkgroep op hoog niveau opgericht dat zich als onderdeel van het actieplan eEurope 2005 zal bezighouden met systemen voor het beheer van digitale rechten. In het eindverslag van de werkgroep op hoog niveau, dat werd gepresenteerd op 8 juli, komt een consensus tot uitdrukking over basisbeginselen en aanbevelingen voor toekomstige maatregelen op drie terreinen, waaronder de overschakeling op legitieme diensten. Het feit dat men consumenten wil aanmoedigen om gebruik te maken van legitieme online-diensten is van fundamenteel belang voor de totstandkoming van een bloeiende markt voor e-content. De beheersystemen voor digitale rechten zullen, via de bekrachtiging van nieuwe zakelijke modellen en de bestrijding van niet-geautoriseerd gebruik, hierbij een essentiële rol vervullen. De aanbevelingen maakten onder meer duidelijk dat het legitieme alternatieve aanbod op actieve wijze onder de aandacht van de consumenten moeten worden gebracht en hun vertrouwen moet worden gewonnen.</p>
      <p sl="en">In verband met de situatie buiten de EU-grenzen, die ook al aan de orde is gesteld door de geachte afgevaardigde, heeft de Commissie op 10 november 2004 een strategie goedgekeurd voor de naleving van de intellectuele eigendomsrechten in derde landen. In deze strategie zijn de richtsnoeren voor de komende jaren vastgelegd aan de hand waarvan inspanningen zullen worden ondernomen om de schending van intellectuele eigendomsrechten buiten de grenzen van de EU te beperken. Naast technische samenwerking en ondersteuning, naleving, tenuitvoerlegging van de regelgeving en bilateraal en multilateraal toezicht, zal de Commissie ook trachten het bewustzijn van gebruikers en consumenten in derde landen te bevorderen, alsmede de totstandkoming van publiek-particuliere samenwerkingsverbanden voor de naleving te bevorderen. Er bestaan programma's die betrekking hebben op intellectuele eigendomsrechten, en waarin bewustzijnsverhoging en voorlichting aan bod komen. Ik noem het ECAP, een intellectueel eigendomsprogramma voor de ASEAN-landen, de Cotonou-overeenkomst voor de landen in Afrika en het Caribisch en Pacifisch gebied, en het CARDS-programma voor de landen in de Balkan.</p>
    </intervention>
    <intervention id="2-227" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Hartelijk dank, mijnheer de commissaris, voor dat antwoord. Het gaat erom dat al deze maatregelen volledig rechtsgeldig zijn, en zoals u al hebt toegelicht, betrekking hebben op alle uiteenlopende aspecten van de bescherming van intellectuele eigendom. Het specifieke probleem dat ik aan de orde wilde stellen is de vraag of de Commissie zich in het bijzonder zal concentreren op terreinen waarop de lidstaten over minder instrumenten beschikken om het probleem aan te pakken. U kunt laten zien wat de redenen achter de bescherming van intellectuele eigendom zijn en het bewustzijn onder de burgers verhogen.</p>
      <p sl="en">Dit is waarschijnlijk een van de weinige gevallen waarin het strafrecht door burgers met voeten wordt getreden zonder dat zij hiervan op de hoogte zijn, en het misschien zelfs als iets positiefs zien. Mijn vraag luidt dus: wat bent u van plan te ondernemen om te laten zien, door middel van algemene campagnes of wat dan ook, dat dit een zeer belangrijke zaak is en dat de audiovisuele sector in Europa gevaar loopt?</p>
    </intervention>
    <intervention id="2-228" speaker_id="photo_generic" name="McCreevy" is_mep="True" mode="spoken" role="Commissie">
      <p sl="en">De Commissie zal toezicht blijven uitoefenen op wat er gaande is in de afzonderlijke lidstaten. Diverse lidstaten, zoals het Verenigd Koninkrijk, Frankrijk en Duitsland, hebben al grootschalige onderwijs- en bewustzijnsprogramma's geïmplementeerd. Het is in de eerste plaats de taak van de lidstaten ervoor te zorgen dat het punt dat u terecht aan de orde hebt gesteld algemener bekend wordt, net als de problemen die ontstaan als gevolg van ongeautoriseerd en illegaal kopiëren. Er is mij verteld dat de zwarte marktwaarde van illegale cd's en dvd's drie keer zo hoog is dan die van cannabis, en de winstmarges het achtvoudige zijn. Het gaat dus om een veel lucratievere bezigheid, en zowel de kans om gepakt te worden als de opgelegde straffen zijn lager. Het is dus in het belang van de lidstaten ervoor te zorgen dat er maatregelen tot bewustzijnsverhoging worden ingevoerd en aldus wordt getracht een einde te maken aan deze praktijken.</p>
    </intervention>
    <intervention id="2-230" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 35 van mevrouw Hedh (H-0439/04):</p>
      <p sl="nl">Betreft: Kosten van reizen naar Straatsburg</p>
      <p sl="nl">Het kost veel geld om een parlement van 732 leden ten minste een maal per maand te verhuizen. Papier, bureau-uitrusting, auto's en mensen moeten worden vervoerd, met gebrek aan doelmatigheid en onnodige bureaucratie tot gevolg. Het feit dat zo weinig kiezers zijn komen opdagen voor de Europese verkiezingen van dit voorjaar wijst erop dat de mensen zich onvoldoende voor de Europese Unie interesseren. Dit is een ernstig politiek probleem. Maar de oplossing voor dit probleem is de instellingen niet te verplaatsen tussen twee Europese landen. Daardoor keren alleen nog meer mensen zich van de EU af. Wij politici moeten dicht bij de burgers staan die wij vertegenwoordigen en wij moeten hun dagelijkse problemen serieus nemen. Dat zouden wij evengoed kunnen doen als het Europees Parlement zijn zetel in één enkel land had.</p>
      <p sl="nl">Het is naar de Europese burger toe niet juist dat zulke enorme bedragen worden uitgegeven voor verhuizingen. Kan de Commissie mededelen hoeveel het feit dat het Europees Parlement twee zetels heeft de Unie kost, en of deze regeling naar de Europese burgers toe redelijkerwijs kan worden gerechtvaardigd?</p>
    </intervention>
    <intervention id="2-231" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">Ten eerste wil ik zeggen dat het vraagstuk rond de zetel van het Europees Parlement wordt behandeld in Protocol nr. 8 inzake de vaststelling van de zetels van de instellingen, specifieke organisaties en diensten van de Europese Gemeenschappen, zoals Europol, welke als bijlage is gehecht aan het Verdrag van Amsterdam. De kwestie van de plaats van de instellingen is een zeer hoge prioriteit toegekend en vereist een besluitvorming op hoog niveau, niet alleen in verband met de plaats van onze instellingen in Brussel en Straatsburg, maar ook in Luxemburg. Het gaat hier om een politiek besluit op zeer hoog niveau.</p>
      <p sl="en">Voor de Commissie bedroegen de totale kosten van dienstreizen van ambtenaren naar Straatsburg in 2003 1,7 miljoen euro. Hieronder vallen alle kosten voor dienstreizen, niet alleen die van ambtenaren van de Commissie maar ook die van medewerkers in de kantoren van de commissarissen. Het gaat dus niet om heel veel geld. Voor de toekomst wordt een lichte stijging van dit bedrag voorspeld.</p>
      <p sl="en">U vroeg naar alle kosten voor de Unie. Wij beschikken niet over een exact overzicht van alle kosten, maar we weten wel dat de kosten voor het Europees Parlement veel hoger zijn. Volgens het verslag van maart 2004 van de heer van Hulten, lid van het Europees Parlement, bedragen de totale kosten voor het houden van plenaire vergaderingen in zowel Brussel als Straatsburg jaarlijks ongeveer 200 miljoen euro.</p>
      <p sl="en">De heer van Hulten was ervoor om Brussel als enige zetel van het Parlement te hanteren en hij werd hierin gesteund door de Commissie begrotingscontrole van het Parlement. De Commissie is niet in staat een oordeel uit te spreken over het functioneren van het Europees Parlement.</p>
    </intervention>
    <intervention id="2-232" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de Voorzitter, mijnheer de commissaris, ik begrijp dat het moeilijk is met al die cijfers, omdat we met zovelen tussen deze twee zetels heen en weer moeten reizen. Dat is niet alleen een financiële kostenpost, maar ook een kostenpost voor het milieu, wat ik uiterst belangrijk vind.</p>
      <p sl="sv">Het kost mij geweldig veel moeite om deze reizen te verdedigen tegenover de Europese en Zweedse burgers, wanneer die daarover vragen stellen. Het gaat om veel geld, dat we voor vele andere belangrijke vraagstukken in de EU zouden kunnen gebruiken. Ik vind deze kwestie belangrijk, en we moeten haar zo vaak mogelijk aan de orde stellen, totdat we ons tot één enkele zetel kunnen beperken, hopelijk in Brussel.</p>
    </intervention>
    <intervention id="2-233" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">Dat is uw mening. Zoals ik al zei is in 1957 besloten over de plaats van de Europese instellingen en het is sindsdien een kwestie op zeer hoog niveau van besluitvorming gebleven. De Commissie is bereid al deze zaken te bespreken. Het is erg moeilijk om de kosten voor het milieu te schatten, maar het bedrag dat voor 2003 in onze begroting is opgenomen was 1,7 miljoen euro.</p>
    </intervention>
    <intervention id="2-234" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Mevrouw de Voorzitter, mijnheer de commissaris, bent u het met mij eens dat Straatsburg de zetel van het Parlement is? Bent u het daarnaast ook met mij eens dat het Parlement, om de bureaucratie in de samenwerking met de overige Europese instellingen te verminderen, alleen bij wijze van tegemoetkoming naar Brussel reist, maar dat de hoofdzetel van het Parlement in Straatsburg blijft? Bent u het tot slot ook met mij eens dat het bedrag van 200 miljoen euro, dat u als jaarlijkse kosten heeft genoemd, niet slechts de aanvullende kosten betreft, maar de totale kosten omvat die ontstaan bij de parlementaire werkzaamheden?</p>
    </intervention>
    <intervention id="2-235" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">De plaats van de Europese instellingen kan niet alleen worden beschouwd vanuit het oogpunt van de kosten die er mee gemoeid zijn. Het gaat om een zeer belangrijke politieke kwestie. In zijn verslag heeft de heer van Hulten deze kosten op ongeveer 200 miljoen euro geschat, waarvan de meeste ontstaan als gevolg van het heen en weer reizen tussen Brussel en Straatsburg. Ik beschik niet over nauwkeuriger cijfers, maar de totale kosten van het Parlement, zoals kan worden afgelezen uit de begroting, zijn hoger.</p>
    </intervention>
    <intervention id="2-236" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Vanzelfsprekend, mevrouw de Voorzitter, mijnheer de commissaris, is dit een steeds terugkerende vraag sinds we deze prachtige vergaderzaal in gebruik hebben genomen. Ik denk ook wel dat we allemaal graag één werkplek zouden hebben. We willen allemaal de kosten beperken, we willen allemaal de verspilling beperken, we allemaal de vervuiling beperken, maar ik denk dat het vandaag gaat om de vraag waar het Europees Parlement zijn zetel heeft. Deze bevindt zich momenteel in Straatsburg en ik denk dat Frankrijk en de Straatsburgers ons graag ontvangen en hun uiterste best doen opdat we ons hier thuis voelen.</p>
      <p sl="fr">Ik voor mij zou wel eens willen weten of misschien onderzocht is of het werkelijk een verschil maakt, want iedere reis, naar Brussel of naar Straatsburg, vormt een kostenpost die voor iedereen dezelfde is. Of de afgevaardigden nu naar Straatsburg reizen of naar Brussel maakt niet zoveel uit, en ik denk niet dat het echt de moeite waard is om telkens weer zo’n drukte te maken over die zetel. Dat is een politieke vraag die gesteld moet worden op het niveau van onze politieke instanties.</p>
    </intervention>
    <intervention id="2-237" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">Dit is een politieke kwestie waar ik geen commentaar op heb. Dit is in 1957 besloten. Ik kan u verzekeren dat de Commissie niet van plan is om enige wijzigingen in deze gecompliceerde kwestie voor te stellen.</p>
    </intervention>
    <intervention id="2-238" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 36 van de heer Van Buitenen (H-0463/04):</p>
      <p sl="nl">Betreft: Het negeren van de wensen van het Parlement omtrent de publicatie van de vacature voor de post van OLAF-directeur</p>
      <p sl="nl">Is de Commissie van mening dat paragraaf 50 van verslag A5-0393/03 van het Parlement, waarin wordt gezegd dat "de ambtsperiode van de huidige directeur in maart 2005 afloopt;[dat het Parlement] de Commissie [verzoekt] het vacant worden van de functie van directeur in het voorjaar van 2004 in het Publicatieblad te publiceren, zodat de terzake bevoegde commissie van het Europees Parlement in de herfst van 2004 op basis van een voorstel van het Comité van toezicht de geschikte kandidaten kan horen" is genegeerd? Zo nee, waarom niet? Zo ja, waarom?</p>
      <p sl="nl">Kan de Commissie, omwille van transparantie, alle afzonderlijke stappen en besluiten noemen die sinds de goedkeuring van het verslag met betrekking tot de benoeming van de opvolger van de heer Brüner zijn genomen?</p>
      <p sl="nl">Is de Commissie voornemens de vacature voor de post van directeur van OLAF te publiceren?</p>
    </intervention>
    <intervention id="2-239" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">Ik zal deze vraag met plezier beantwoorden, aangezien ik direct nadat ik was voorgedragen als commissaris en de verantwoordelijkheid kreeg voor verschillende terreinen, waaronder OLAF, werd benaderd door mensen die mij vroegen hoe moeten worden voortgebouwd op de diverse projecten en voorstellen inzake de toekomst van OLAF. Daarbij ging het ook om mogelijke besluiten over de directie van OLAF. Er werden verschillende mogelijkheden voorgesteld. Een daarvan was om de betreffende vacature te vervullen door middel van een algemeen vergelijkend onderzoek. Ik beloofde destijds dat ik mijn standpunt te kennen zou geven nadat de formaliteiten waren afgerond. De formaliteiten waren op 22 november afgerond en onmiddellijk na de start van de nieuwe Commissie hebben we het besluit genomen de betreffende vacature te publiceren en haar te vervullen aan de hand van een algemeen vergelijkend onderzoek. Vandaag hebben we het definitief advies ontvangen van de juridische diensten over enkele details met betrekking tot de aankondiging. Een paar dagen geleden heb ik de eerste versie ontvangen van de taakomschrijving, dus de vacature zal zeer binnenkort worden gepubliceerd. Vervolgens zal er een algemeen vergelijkend onderzoek plaatsvinden.</p>
    </intervention>
    <intervention id="2-240" speaker_id="28264" name="Paul van BUITENEN" is_mep="True" mode="spoken" nationality="Netherlands" birth_date="28-05-1957" birth_place="Breda" p_group="Group of the Greens/European Free Alliance" m_state="NL">
      <p sl="en">Ik zou graag willen weten hoe het nieuwe tijdschema er nu uitziet, en welke tijd is toegekend aan het Parlement om de kandidaten te horen.</p>
    </intervention>
    <intervention id="2-241" speaker_id="photo_generic" name="Kallas" is_mep="True" mode="spoken" role="Commissie">
      <p sl="en">De Commissie realiseert zich terdege dat het om een bijzondere vacature gaat en dat het Parlement en de Raad moeten worden geraadpleegd over de aanstelling van de directeur. De uiterste termijn is 1 maart, de dag waarop de ambtsperiode van de huidige directeur afloopt.</p>
      <p sl="en">Als we de vacature nu publiceren zal de onderzoeksprocedure vrij snel kunnen verlopen. Ik hoop dat we begin volgend jaar genoeg tijd zullen hebben om de relevante parlementaire commissies en de Raad te raadplegen over de voorgedragen kandidaten. Wij zullen proberen zo spoedig mogelijk kandidaten te selecteren en vervolgens een begin maken met de raadpleging van het Parlement. De Commissie is niet voornemens om de rol van het Parlement in deze zeer gevoelige zaak in te perken.</p>
    </intervention>
    <intervention id="2-242" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Daar de vraagsteller afwezig is, komt vraag nr. 37 te vervallen.</p>
    </intervention>
    <intervention id="2-244" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 38 van mevrouw Westlund (H-0440/04):</p>
      <p sl="nl">Betreft: Uitdagingen voor openbare dienstverlening</p>
      <p sl="nl">De openbare dienstverlening heeft in een democratische samenleving een taak van wezenlijke betekenis; zij biedt een forum voor onderzoek, zij maakt het mogelijk dat uiteenlopende stemmen worden gehoord en dat uiteenlopende standpunten aan het woord komen, en zij houdt onpartijdige en diepgravende informatie beschikbaar. De markt heeft een dergelijke taak niet en kan evenmin voorzien in de behoefte aan programma's die gericht zijn op minderheden in de samenleving.</p>
      <p sl="nl">De ontwikkeling op mediagebied wordt door openbare dienstverlening bevorderd. Massamedia maken in toenemende mate gebruik van nieuwe technieken. Maar de behoefte aan openbare dienstverlening neemt ten gevolge van het nieuwe medialandschap in de kennis- en informatiemaatschappij niet af - integendeel. Op welke wijze is de Commissie, gezien de technische ontwikkeling op het gebied van de media en de toegenomen behoefte aan een onafhankelijk gefinancierde mediasector, voornemens te waarborgen dat de openbare dienstverlening in de Europese Unie haar positie kan handhaven terwijl in toenemende mate nieuwe mediatechnieken worden toegepast?</p>
    </intervention>
    <intervention id="2-245" speaker_id="photo_generic" name="Reding" is_mep="True" mode="spoken" role="Commissie">
      <p sl="en">De vraag van de geachte afgevaardigde had betrekking op twee terreinen: ten eerste culturele diversiteit, pluralisme en onafhankelijkheid, en ten tweede de verwezenlijking van een kenniseconomie.</p>
      <p sl="en">De culturele diversiteit is verankerd in het communautaire recht, met name in het Protocol van Amsterdam. Het tweede aspect is een strategie die innovatie aanmoedigt en technologie stimuleert. Beide doelstellingen hebben een cruciale rol te vervullen in de toekomstige EU. Het communautaire recht sluit de mogelijkheid om nieuwe mediavoorzieningen als openbare dienst te definiëren niet uit. Nieuwe technologieën moeten echter door alle actoren, dus zowel publieke en particuliere, worden omarmd om een succesvolle informatiemaatschappij voor ons allen te creëren. Dit houdt in dat er mogelijk gepaste verplichtingen ten aanzien van openbare diensten moeten worden vastgelegd en toegepast in verband met deze nieuwe technologieën.</p>
      <p sl="en">In de mededeling van de Commissie van 2001 betreffende de toepassing van de regels inzake staatssteun voor openbare omroepen wordt bevestigd dat de lidstaten zelf verantwoordelijk zijn voor de financiering en identificatie van openbare omroepen. In die mededeling heeft de Commissie de mogelijkheid niet uitgesloten dat bepaalde on-line-activiteiten als openbare dienst kunnen worden uitgeoefend. Op die manier zouden de lidstaten de gepaste maatregelen kunnen nemen om de genoemde doelstellingen te bereiken. Ik zou u er echter aan willen herinneren dat de andere spelers in de media - zowel de bestaande operatoren als de nieuwe deelnemers - een rol te vervullen hebben door bij te dragen aan pluralisme, culturele diversiteit, innovatie, concurrentiekracht en consumentenkeuze.</p>
    </intervention>
    <intervention id="2-246" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mevrouw de commissaris, hartelijk dank voor dit antwoord. Ik heb deze vraag gesteld omdat er velen zijn die de mogelijkheden voor openbare dienstverlening willen beperken. Het beperken van openbare dienstverlening door het verbieden van het gebruik van een bepaalde techniek is slechts één van de manieren. Er zijn er ook die zowel de nieuwe tv-richtlijn als de voorgestelde dienstenrichtlijn als een manier zien om de openbare dienstverlening te beperken.</p>
      <p sl="sv">Hoe zal de Commissie ervoor zorgen dat juist deze richtlijnen geen inbreuk maken op het recht van de lidstaten om zelf te definiëren wat openbare dienstverlening is, en welke voorwaarden zullen gelden voor de verleners van openbare diensten?</p>
    </intervention>
    <intervention id="2-247" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, er is een rangorde van richtlijnen, en de richtlijn die over televisie gaat is de richtlijn “Televisie zonder grenzen”. Ook het Verdrag is hierbij van belang en het Protocol van Amsterdam is erg duidelijk op dit gebied. Daarom heeft de Commissie in 2001in haar mededeling over de staatssteun op openbare omroepen de nadruk gelegd op rechtszekerheid, en heeft zij daarin de lidstaten uitdrukkelijk de mogelijkheid gegeven om, in dat verband, on-line-diensten dezelfde behandeling te geven als de publieke televisie, voor zover deze internetdiensten deel uitmaken van de publieke sector en aan de verplichtingen daarvan zijn onderworpen.</p>
    </intervention>
    <intervention id="2-248" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 39 van de heer Herrero-Tejedor (H-0479/04):</p>
      <p sl="nl">Betreft: Definitie van "taak van openbare dienstverlening" van de openbare omroep</p>
      <p sl="nl">De Commissie is tot nu toe doof gebleven voor de klachten van de privé-omroep over de oneerlijke concurrentie waaraan deze het hoofd moet bieden.</p>
      <p sl="nl">De onbeperkte garanties die de staat de openbare televisiezenders verleent overtreffen vaak aanzienlijk de nettokosten van de taak van openbare dienstverlening. Een groot aantal openbare zenders gebruiken bovendien de steun die zij ontvangen (in sommige gevallen meer dan 92 procent ervan) om dezelfde soort programma's aan te bieden als de privé-zenders, wat helemaal niets te maken heeft met het volbrengen van een taak van openbare dienstverlening.</p>
      <p sl="nl">Omdat elk land zelf kan bepalen wat het onder "taak van openbare dienstverlening" verstaat, slaat dit begrip in vele landen op een bont allegaartje, waarbij alle programma's als een vorm van openbare dienstverlening kunnen worden beschouwd.</p>
      <p sl="nl">Is de Commissie niet van oordeel dat ter wille van de doorzichtigheid en de naleving van de concurrentieregels de bepalingen van het Protocol inzake het openbare omroepbestel in de lidstaten dienen te worden aangevuld met een eenvormige definitie van het begrip "taak van openbare dienstverlening" op communautair niveau? Is de Commissie bereid een initiatief te nemen in die zin?</p>
    </intervention>
    <intervention id="2-249" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, wat dit onderwerp aangaat moet ik u erop wijzen dat de Commissie de hoedster is van de Verdragen en dat zij altijd al het nodige heeft gedaan om te waarborgen dat de concurrentieregels worden nageleefd, in het bijzonder de bepalingen inzake staatssteun op omroepgebied.</p>
      <p sl="fr">Ik zou hieraan willen toevoegen dat in de mededeling van 2001 over de staatssteun op openbare omroepen duidelijkheid wordt geboden over de wijze waarop de relevante regels dienen de worden toegepast. Voor zover dat nog nodig was wordt duidelijk uitgelegd dat de lidstaten verantwoordelijk zijn voor de financiering en voor het bepalen van de opdracht van deze publieke dienst, en dat het niet aan de Commissie is te besluiten of een programma dient te worden uitgezonden als dienst van algemeen economisch belang, noch hoe de opdracht dient te zijn omschreven. De Commissie kijkt alleen of de omschrijving van de opdracht en de financiering overeenstemmen met de werkelijke praktijk.</p>
      <p sl="fr">Wat voor de Commissie dus van belang is, is dat de omschrijving van de opdracht zo duidelijk en zo nauwkeurig mogelijk is en dat een publieke dienst, wanneer deze buiten het kader van zijn openbare opdracht treedt, de boekhouding gescheiden houdt voor bijvoorbeeld commerciële activiteiten als de verkoop van advertentieruimte.</p>
    </intervention>
    <intervention id="2-250" speaker_id="28396" name="Luis HERRERO-TEJEDOR" is_mep="True" mode="spoken" nationality="Spain" birth_date="04-10-1955" birth_place="Castellón" p_group="Group of the European People's Party (Christian Democrats) and European Democrats" m_state="ES">
      <p sl="es">Dank u, mevrouw Reding, voor uw antwoord. Ik stel het op prijs dat u met zo veel precisie hebt toegelicht wat in de communautaire voorschriften staat. Ik heb mijn vraag echter gesteld, mevrouw de commissaris, omdat ik wil proberen ietsje verder te komen.</p>
      <p sl="es">We constateren in alle landen van de Europese Unie maar al te vaak dat, met de gehanteerde omschrijving van de spelregels die we onszelf hebben opgelegd, en die u zo uitstekend heeft toegelicht, kwalijke praktijken - als ik die zo mag noemen - worden toegepast, die inbreuk maken op de regels van de vrije concurrentie.</p>
      <p sl="es">Zouden we volgens u kunnen hopen op een nieuwe formulering, op een nieuwe tekst, die met wat meer durf de standpunten verenigt ten aanzien van de taak van openbare dienstverlening?</p>
    </intervention>
    <intervention id="2-251" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">De geachte afgevaardigde weet natuurlijk dat de Commissie niet verder kan gaan dan de bestaande teksten mogelijk maken. Aangezien er echter momenteel gesprekken gaande zijn met de beroepssector over een eventuele herziening van de richtlijn “Televisie zonder grenzen”, is dit het moment om, indien nodig, een andere omschrijving ter tafel te brengen. Mijn verwachting is dat vanuit de publieke en de particuliere sector op dat gebied bijdragen zullen komen.</p>
      <p sl="fr">Ik zou ook tegen de geachte afgevaardigde willen zeggen dat als vanuit de particuliere sector een klacht wordt ingediend wegens oneerlijke concurrentie, de Commissie deze klacht in behandeling neemt, onderzoekt of de publieke sector gelijk heeft of ongelijk, en de geuite verzoeken goedkeurt of verwerpt. Er zijn vele interessante voorbeelden aan te wijzen waarin goedkeuring is verleend, allen overigens bijzondere gevallen. Zo is de staatssteun aan Kinderkanal en aan Phoenix goedgekeurd, evenals de steun aan BBC 24 hours en soortgelijke programma’s, daar deze in overeenstemming waren met de regels. Andere verzoeken zijn gewijzigd of verworpen.</p>
      <p sl="fr">Er zijn op dit moment nog gevallen in behandeling, en u kunt ervan op aan, mijnheer de afgevaardigde, dat de Commissie telkens weer haar uiterste best doet om de regels toe te passen en ervoor te zorgen dat er vrije concurrentie kan bestaan tussen de publieke sector en een particuliere sector die niet in de verdrukking mag komen.</p>
    </intervention>
    <intervention id="2-252" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 40 van de heer Howitt (H-0487/04):</p>
      <p sl="nl">Betreft: Beschikbaarheid van digitale televisiediensten in Europa</p>
      <p sl="nl">Welke vervolgmaatregelen overweegt de Commissie ter bescherming en bevordering van ondertiteling en audio-beschrijving in het kader van de overstap naar digitale televisiediensten?</p>
    </intervention>
    <intervention id="2-253" speaker_id="photo_generic" name="Reding" is_mep="True" mode="spoken" role="Commissie">
      <p sl="en">De geachte afgevaardigde stelde de kwestie van ondertiteling en audio-beschrijving vorig jaar al aan de orde in de resolutie van het Parlement inzake televisie zonder grenzen. Het lijdt geen twijfel dat digitale televisie betere mogelijkheden voor ondertiteling en audio-beschrijving dan het analoge systeem. Er bestaan al normen voor deze diensten. Ik zie de overschakeling op digitale televisie als een mogelijkheid voor een betere dienstverlening van dit soort. Zij vormt geen bedreiging.</p>
      <p sl="en">Zoals ik het Parlement al tijdens mijn hoorzitting in september heb verteld, geloof ik dat de ontwikkeling van nieuwe technologieën in het voordeel moet werken van alle burgers en hun welzijn. Daarom zullen mijn diensten binnenkort een oproep tot het indienen van voorstellen publiceren voor een onderzoek naar de toegankelijkheid van digitale televisie. Dit onderzoek zal zich concentreren op de ontwikkeling van beleidsmodellen die de lidstaten kunnen helpen ondersteunende diensten in te voeren.</p>
      <p sl="en">Ik zou ook willen zeggen dat er in de Europese wetgeving geen verplichting aan omroepen wordt opgelegd om te voorzien in ondertiteling en audio-beschrijving. De verlening van ondersteunende diensten wordt geregeld volgens het subsidiariteitsbeginsel, maar er bestaan natuurlijk terreinen die op communautair niveau gecoördineerd worden door middel van de richtlijn "Televisie zonder grenzen". Binnen het kader van deze richtlijn heb ik het contactcomité verzocht informatie te verschaffen over de maatregelen die door de lidstaten worden genomen om de mogelijkheden voor toegang tot televisieprogramma's voor mensen met een visuele of auditieve beperking te verhogen.</p>
      <p sl="en">Wij bevinden ons nu in het proces van het verzamelen en analyseren van de antwoorden van de lidstaten. Ons doel is het bevorderen van beste praktijken onder regelgevers en groepen in de sector, en wij zullen samenwerken met de lidstaten om de beschikbaarheid van ondersteunende diensten te bevorderen en een in economisch opzicht levensvatbare markt te stimuleren voor apparatuur die aansluit op de behoeften inzake toegankelijkheid.</p>
    </intervention>
    <intervention id="2-254" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het zal de commissaris niet verbazen dat wij deze zaken ook bij de nieuwe Commissie weer ter sprake brengen. Het zou haar waarschijnlijk juist verbazen als wij dit niet deden.</p>
      <p sl="en">Ik kan wat zij zegt in verband met de richtlijn "Televisie zonder grenzen" aanvaarden, maar ik wil haar verzoeken deze kwestie van zeer dichtbij te blijven volgen. Subsidiariteit is prachtig, maar zij zal waarschijnlijk wel weten dat de Europese Unie al meer dan 20 jaar steun verleend aan conferenties over ondertiteling, maar dat de feitelijke toename van de toepassing ervan door omroepen zeer gering is.</p>
      <p sl="en">Zal zij er bijvoorbeeld voor zorgen dat er benchmarking plaatsvindt, zodat we van jaar tot jaar een geleidelijke toename zullen kunnen constateren? Kan zij ons vandaag iets zeggen over het tijdstip waarop zij de resultaten zal presenteren van de analyse die zij heeft laten uitvoeren door het contactcomité, en in wat voor vorm zij dit denkt te doen? Kan zij de blinde en dove mensen in Europa de hoop geven dat verbeterde televisievoorzieningen zullen zegevieren?</p>
    </intervention>
    <intervention id="2-255" speaker_id="photo_generic" name="Reding" is_mep="True" mode="spoken" role="Commissie">
      <p sl="en">Ik kan de geachte afgevaardigde verzekeren dat ik mij zijn brief van 25 november 2003 over dit onderwerp zeer goed herinner. Nu ik niet alleen verantwoordelijk ben voor de richtlijn "Televisie zonder grenzen" maar ook voor de nieuwe media in het algemeen, zal ik zeker zelfs nog meer gewicht toekennen aan deze kwestie dan voorheen.</p>
      <p sl="en">Het antwoord op de vraag van de geachte afgevaardigde luidt dat de studie van de beleidsmodellen begin 2005 zal aanvangen en ongeveer een jaar later voltooid zal zijn, tussen begin- en medio-2006. Over het contactcomité: het comité is nog steeds aan het werk en de resultaten zullen begin 2005 worden gepubliceerd op het web.</p>
    </intervention>
    <intervention id="2-256" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">De commissaris weet dat ik de kwestie van het uitzenden van de Engelse Premiership op televisie al bij haar aan de orde heb gesteld. De commissaris heeft geantwoord dat breedbandinternet een mogelijkheid kan bieden om deze competitie zonder beperkingen uit te zenden.</p>
      <p sl="en">Vooropgesteld dat breedbandinternet zal worden gebruikt als nieuwe methode om de communicatie te verbreden, wil ik de commissaris vragen of zij zal overwegen bepalingen op te nemen in de nieuwe voorstellen die kunnen garanderen dat de regelingen voor televisie-uitzendingen via breedbandinternet ook voorzien in geschikte ondertiteling voor de groep personen die in de vraag wordt vermeld?</p>
    </intervention>
    <intervention id="2-257" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, het spreekt vanzelf dat de Commissie geacht wordt zich op technologisch gebied neutraal op te stellen. Wat geldt voor de ene technologie moet voor de andere ook gelden, en de mate waarin wij rekening houden met mensen die moeilijkheden ondervinden bij het volledig deelnemen aan de informatiemaatschappij, moet gelijk zijn ongeacht de technologie. Wat de inhoud betreft verandert dat dus niets, maar wat de vorm betreft is het natuurlijk duidelijk dat mensen met een gehoor- of gezichtsprobleem geholpen moeten worden.</p>
      <p sl="fr">Wij merken overigens op dat bijvoorbeeld dankzij de telefoons van de derde generatie deze mensen werkelijk kunnen worden geholpen en slechthorenden de mogelijk wordt geboden de telefoon te gebruiken dankzij de overdracht van beelden van de lippen.</p>
    </intervention>
    <intervention id="2-258" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 41 van de heer Ebner (H-0496/04):</p>
      <p sl="nl">Betreft: Product placement</p>
      <p sl="nl">In de afgelopen tijd kon worden vastgesteld dat televisiemaatschappijen naar aanleiding van de discussie over de televisierichtlijn trachten de grenzen tussen de redactionele inhoud van hun programma's en de reclame te doen vervagen. De producenten van merkartikelen zijn namelijk steeds ontevredener over de publiciteit door middel van reclameblokken op de televisie en doen daarom steeds meer moeite hun producten met sluikreclame of "product placement" aan de man te brengen.</p>
      <p sl="nl">Wat denkt de Commissie over de toeneming van het verschijnsel "product placement" op de televisie? Ziet zij de noodzaak tot regelgevend optreden naar aanleiding van de steeds verdere uitbreiding van "product placement" in televisie-uitzendingen?</p>
    </intervention>
    <intervention id="2-259" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, mijn collega de heer Ebner zou ik willen zeggen dat in de richtlijn “Televisie zonder grenzen” staat dat televisiereclame en telewinkelen door optische en/of akoestische middelen duidelijk gescheiden dienen te zijn van de rest van het programma-aanbod. In dezelfde richtlijn wordt bepaald dat sluikreclame en soortgelijke praktijken bij telewinkelen zijn verboden.</p>
      <p sl="fr">Zoals ik al gezegd heb in antwoord op voorgaande vragen, wordt de richtlijn op dit moment herzien. In 2003 is openbaar overleg gepleegd, en daarin hebben de verschillende betrokken partijen zich kunnen uitspreken. Bepaalde marktdeelnemers zijn voor versoepeling van de reclamewetgeving, om rekening te kunnen houden met de vorderingen in de techniek door bijvoorbeeld split-screens toe te staan of apparaten op de markt te brengen waarmee televisiekijkers reclameboodschappen kunnen vermijden. Men was het er in 2003 echter unaniem over eens dat reclame duidelijk als zodanig herkenbaar dient te zijn, om misleiding van het publiek te voorkomen.</p>
      <p sl="fr">Bij deze raadpleging is niet ingegaan op de opkomst in Europa van reclame in de vorm van product placement , die in strijd zou zijn met de bepalingen van de richtlijn. Daarom heeft de Commissie in 2003 duidelijkheid verschaft omtrent dit punt in haar interpretatieve mededeling over bepaalde aspecten van de bepalingen van de richtlijn “Televisie zonder grenzen” betreffende televisiereclame. Natuurlijk ben ik bereid op al deze punten terug te komen bij gelegenheid van een eventuele herziening van de richtlijn, die ik voornemens ben in 2005 te presenteren.</p>
    </intervention>
    <intervention id="2-260" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Hartelijk dank, mevrouw de Voorzitter. Het doet mij deugd dat mevrouw de commissaris erop wijst dat zij de consumentenbescherming voorrang zal geven, als er met het oog op 2005 hieromtrent nieuw overleg zal plaatsvinden. De huidige regelingen zijn eigenlijk niet afdoende en er worden praktijken toegepast die niet in overeenstemming zijn met de consumentenbescherming. Daar moet tegen opgetreden worden.</p>
    </intervention>
    <intervention id="2-261" speaker_id="photo_generic" name="Reding" is_mep="True" mode="spoken" role="Commissie">
      <p sl="de">Mevrouw de Voorzitter, ik zal proberen het goede voorbeeld te volgen en het kort houden. De consumentenbescherming staat uiteraard hoog op de agenda en wij zullen daar ook terdege rekening mee houden. De Commissie is bereid om bij de herziening van deze richtlijn nauw samen te werken met zowel de afgevaardigden die zich sterk maken voor de consumentenbescherming als de consumentenbonden.</p>
    </intervention>
    <intervention id="2-262" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 42 van mevrouw Honeyball (H-0497/04):</p>
      <p sl="nl">Betreft: Privacy en elektronische communicatie</p>
      <p sl="nl">Deelt de Commissie de mening dat, volgens de bepalingen van de regelgevingen van 2003 (Richtlijn 2002/58/EG), (beperkingen op de verwerking van locatiegegevens, par. 14), indien een persoon ermee instemt dat hij voorwerp wordt van een passieve locatiedienst, hij voorafgaande aan iedere poging van de locatiedienst om hem te lokaliseren, ervan op de hoogte moet worden gesteld dat de locatiedienst zijn locatie wenst te bepalen en dat alvorens de locatiedienst deze informatie kan doorgeven hiervoor toestemming moet worden gevraagd en verkregen?</p>
    </intervention>
    <intervention id="2-263" speaker_id="photo_generic" name="Reding" is_mep="True" mode="spoken" role="Commissie">
      <p sl="en">De geachte afgevaardigde vroeg of de commissaris het eens is met de aangepaste interpretatie van paragraaf 14 van de regelgevingen inzake persoonlijke levenssfeer en elektronische communicatie (EG-Richtlijn), 2003, van het Verenigd Koninkrijk, die de verwerking van locatiegegevens als onderwerp hebben. Aangezien deze vraag betrekking heeft op een interpretatie van nationale wetgeving, zou ik de geachte afgevaardigde willen doorverwijzen naar de heer Richard Thomas, hoofd van de Informatiecommissie in het Verenigd Koninkrijk, die verantwoordelijk is voor de naleving van deze regelgevingen op het vlak van persoonlijke levenssfeer en elektronische communicatie. Deze regelgevingen vormen de omzetting van de Europese richtlijn inzake persoonlijke levenssfeer en elektronische communicatie – ofwel de ePrivacy-richtlijn.</p>
      <p sl="en">Als voor deze richtlijn verantwoordelijke commissaris doet het mij genoegen om, met het oog op de interpretatie op nationaal niveau, te wijzen op de volgende elementen. De ePrivacy-richtlijn van de EU voorziet in de mogelijkheid locatiegegevens te gebruiken, maar uitsluitend met toestemming van de abonnee of gebruiker. Voordat deze toestemming wordt verleend, dient de gebruiker of abonnee op de hoogte te worden gebracht van het soort gegevens dat wordt verwerkt en de doeleinden en de duur van die verwerking, en dient hen te worden meegedeeld of deze gegevens aan een derde zullen worden doorgegeven ten behoeve van de levering van de dienst.</p>
      <p sl="en">De Commissie is echter niet van mening dat de richtlijn inhoudt dat de abonnee of gebruiker op de hoogte moet worden gebracht van, en zijn of haar toestemming moet verlenen aan de locatiebepaling voorafgaand aan iedere poging van een locatiedienst om hem of haar te lokaliseren. De richtlijn schrijft echter wel voor dat abonnees en gebruikers, ook als zij zich hebben geabonneerd op een op locatie gebaseerde dienst, de mogelijkheid moeten hebben de locatiefaciliteit tijdelijk te blokkeren.</p>
    </intervention>
    <intervention id="2-264" speaker_id="5846" name="Mary HONEYBALL" is_mep="True" mode="spoken" nationality="United Kingdom" birth_date="12-11-1952" birth_place="Weymouth" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Dank u, mevrouw de commissaris. Ik zal uw advies om een en ander na te vragen in het Verenigd Koninkrijk ter harte nemen. Toch wil ik er nog over doorgaan. Volgens de huidige bepalingen dient weliswaar toestemming te worden gevraagd, maar er bestaan geen garanties dat dit ook daadwerkelijk zal gebeuren. Indien een persoon kan worden getraceerd zonder dat hij of zij daarvan op de hoogte is, kan dit zeer ernstige gevolgen hebben. Van de persoon die wordt getraceerd kan de persoonlijke veiligheid in gevaar worden gebracht. Het is bijvoorbeeld mogelijk dat hij of zij met geweld bedreigd wordt. Deze zaak brengt een heel scala aan onderwerpen met betrekking tot burgerlijke vrijheden aan de orde. Ik verzoek u dringend om hier uiterst serieus mee om te gaan. Ik zal deze zaak in het Verenigd Koninkrijk voortzetten en ik hoop dat u dat hier ook zult doen.</p>
    </intervention>
    <intervention id="2-265" speaker_id="photo_generic" name="Reding" is_mep="True" mode="spoken" role="Commissie">
      <p sl="en">Ik zou de geachte afgevaardigde willen mededelen dat, indien er zich een dergelijk probleem voordoet, of indien is gebleken dat consumenten bepaalde informatie onthouden is, de juiste procedure is een klacht in te dienen bij de nationale instantie die terzake verantwoordelijk is.</p>
    </intervention>
    <intervention id="2-267" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 43 van de heer Staes (H-0411/04):</p>
      <p sl="nl">Betreft: Massaverkrachtingen in de Democratische Republiek Congo</p>
      <p sl="nl">Op 26 oktober 2004 verscheen een rapport van Amnesty International over de massale verkrachtingen in de Democratische Republiek Congo (DRC). Ook het Strategiedocument DRC-EU - ‘Stratégie de cooperation et programme indicatif 2003-2007’ spreekt hierover. De sociale, politieke en economische toestand in de DRC hebben een ‘extreem negatieve impact’ op de situatie van de mensenrechten, heet het.</p>
      <p sl="nl">Kan de Commissie meedelen welke duurzame resultaten haar financiële inspanningen op het vlak van volksgezondheid en herstel van de rechtsstaat in de DRC zoals beschreven in haar strategiedocument inmiddels concreet op het terrein hebben opgeleverd en kan zij bijgevolg meedelen of zij het verder dringend noodzakelijk acht middelen vrij te maken uit de interventie-enveloppe (B) specifiek met het oog op de opvang, zowel fysiek als psychisch, van de duizenden verkrachtingsslachtoffers.</p>
    </intervention>
    <intervention id="2-268" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, de Europese Commissie is natuurlijk bijzonder bezorgd over de talrijke schendingen van de mensenrechten, waaronder massaverkrachtingen, die plaatsvinden in de Democratische Republiek Congo, als gevolg van een lange conflictperiode. De Commissie heeft dan ook de steun aan de gezondheidszorgsector en de institutionele steun aan de democratische overgang tot onderdeel gemaakt van haar samenwerkingsstrategie 2003-2007 met de Democratische Republiek Congo. Deze steun komt op gedifferentieerde en complementaire wijze tegemoet aan de problematiek van de massaverkrachtingen in dat land.</p>
      <p sl="fr">De communautaire samenwerking kan bogen op jarenlange ervaringen in de gezondheidszorgsector, dankzij de steunprogramma’s die sinds 1992 voor een bedrag van 70 miljoen euro ten uitvoer zijn gelegd. Deze programma’s bevorderen de toegang tot de basisgezondheidszorg almede de levering van medicijnen tegen prijzen die zijn aangepast aan de situatie ter plaatse. Er zal een nieuw programma voor steun aan de gezondheidszorg ten uitvoer worden gelegd, voor een bedrag van ongeveer 70 miljoen euro, opdat hetgeen met de voorgaande programma’s bereikt werd, kan worden bestendigd en de activiteiten kunnen worden uitgebreid naar andere gezondheidsregio’s.</p>
      <p sl="fr">In zijn algemeen plan voor 2005 bevestigt ECHO zijn steun aan de regio’s waar veel seksuele geweldplegingen voorkomen, in het bijzonder in Noord- en Zuid-Kivu en in Maniema. De projecten voor het herstel van de rechtsstaat en de bevordering van de rechten van de vrouw worden eveneens gefinancierd door het Europees initiatief voor democratie en mensenrechten.</p>
      <p sl="fr">Ook bij de institutionele steun speelt de Commissie een zeer actieve rol. Zij geeft namelijk sinds begin dit jaar steun aan het werk van het gerecht van eerste aanleg van Bunia, gelegen in Ituri, dat bevoegd is voor verkrachtingszaken. Deze steun heeft tot doel de straffeloosheid te bestrijden en de pacificatie van de regio te bevorderen.</p>
      <p sl="fr">Op meer structureel vlak werkt de Commissie momenteel aan het opzetten van een faciliteit voor partnerschap met en steun aan de Congolese regering, met het oog op de hervorming van het rechtssysteem. Door deze actie zullen de nationale rechtbanken uiteindelijk verkrachtingszaken zelfstandig en doelmatig kunnen behandelen.</p>
      <p sl="fr">Tot slot wordt de door de geachte afgevaardigde in zijn vraag genoemde enveloppe B aangesproken voor een bedrag van ongeveer 27 miljoen euro ten behoeve van urgente rehabilitatiemaatregelen in de oostelijke provincies van Congo die het zwaarst door het conflict, en dus door de mensenrechtenschendingen, getroffen zijn.</p>
    </intervention>
    <intervention id="2-269" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, ik dank de commissaris voor zijn omstandige antwoord. Toch heb ik het gevoel dat dit alles een beetje dweilen met de kraan open is. Enkele weken geleden nog sloten de presidenten van Rwanda en van de Democratische Republiek Congo een nieuw vredesakkoord en enkele dagen later was het weer hommeles. Mijn eigen bronnen in dat land, een aantal paters, hebben mij kond gedaan van vele massaverkrachtingen. Alweer zijn er duizenden tot tienduizenden vrouwen verkracht.</p>
      <p sl="nl">De Commissie financiert in dit gebied inderdaad een programma, maar moeten we niet naar de werkelijke bronnen van het conflict kijken? Wij weten allemaal dat de grote inzet daar de bodemschatten zijn: diamant, coltan, goud. Moet de Commissie daar, samen met de Raad en zijn voorzitterschap, eigenlijk geen actie ondernemen? Dit is nu al jaren aan de gang. Ik geloof echt, mijnheer de commissaris, dat iedereen van u verwacht dat u, met uw persoonlijke inzet en uw persoonlijke kennis van de regio, samen met uw collega Ferrero-Waldner daar iets sterker en iets doeltreffender zou kunnen optreden. Ik zou graag uw commentaar daarop willen horen, mijnheer de Commissaris.</p>
    </intervention>
    <intervention id="2-270" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, ik zou willen zeggen dat ik het volkomen met de geachte afgevaardigde eens ben. U weet natuurlijk dat ik erg meeleef en erg bezorgd ben om de situatie in de Landen van de Grote Meren, en meer in het bijzonder om hetgeen zich afspeelt in het oosten van Congo. Om die reden zal ik overigens, wanneer ik u morgenochtend zal verlaten, het vliegtuig nemen naar die regio om al die landen langs te gaan en met alle leiders door te nemen hoe de zaken ervoor staan.</p>
      <p sl="fr">Ook ik ben ingelicht over nieuwe gevallen van machtsmisbruik en nieuwe, buitengewoon ernstige geweldplegingen waarvan met name die regio opnieuw het toneel is. De Interahamwe en de ex-FAR zijn niet de enigen die problemen veroorzaken. Daarnaast zijn er nog bendes die eerder tot de grote criminaliteit horen en andere die werkelijk op de bevolking parasiteren en die de aanstichters zijn van werkelijk gruwelijke drama’s.</p>
      <p sl="fr">Ik zal dus van 15 tot 20 december alle hoofdsteden afgaan. Ik zal daar de presidenten van die landen en verschillende functionarissen ontmoeten, waaronder functionarissen van de Verenigde Naties, en met hen bespreken wat de internationale gemeenschap daadwerkelijk kan doen en vooral wat de internationale gemeenschap uiteindelijk bereid is te doen. We weten maar al te goed dat het Congolese leger of de Congolese politie deze problematiek niet alleen kunnen oplossen. Ze zijn daar momenteel niet toe in staat, en er zou eerder een ander mandaat moeten komen voor de VN-vredesmissie MONUC, met meer middelen en een grotere inzetbaarheid ter plaatse.</p>
      <p sl="fr">U weet heel goed dat het volgens het huidige mandaat ontwapening met geweld niet is toegestaan. Men mag alleen wapens innemen van mensen die deze zelf willen overdragen. Dat is dus een kwestie van pro-activiteit en ik zal mijn uiterste best doen om mijn gesprekspartners te overtuigen. Ik zal allereerst trachten de Rwandezen en de Congolezen ervan te overtuigen om rustig te blijven en niet overhaast te handelen. Dat zou het risico met zich mee kunnen brengen dat het conflict weer wordt aangewakkerd midden in het overgangsproces. Ik zal dus allereerst proberen hen te overtuigen van de noodzaak het overgangsproces veilig te stellen. Daarnaast zal ik mij tot het uiterste inspannen om de internationale gemeenschap, die ter plaatse aanwezig is via organisaties als de Verenigde Naties, ervan te overtuigen dat nu eindelijk de noodzakelijke besluiten genomen moeten worden om deze kwestie voor eens en voor altijd op te lossen, omdat - zoals u heel terecht al zei - de rechtsstaat in die regio niet echt meer een realiteit is.</p>
      <p sl="fr">Het bewijs dat ik het volledig met u eens ben is dat ik vanaf morgen die regio zal bezoeken om daar opnieuw alle landen af te reizen en te zien hoe de situatie ter plaatse is. Er is de kwestie van het tijdsschema voor de Congolese verkiezingen, en wat er verder nog in het parlement moet worden aangenomen om deze verkiezingen te kunnen organiseren. Zoals u weet, heb ik al eerder de gelegenheid gehad in het openbaar te zeggen dat ik voorstander ben van het huidige tijdsschema en daarmee de druk op de autoriteiten wil handhaven. Ik zal er in Kigali ook voor pleiten geen invallen van Kigalese troepen te laten plaatsvinden op buitenlands grondgebied. U ziet, ik ben dus voornemens opnieuw de gehele situatie te behandelen.</p>
      <p sl="fr">Helaas, mijnheer Staes, reikt mijn invloed niet zo ver dat ik het probleem zelf kan oplossen, en ik kan alleen maar hopen dat mijn overtuigingskracht ditmaal vruchten zal afwerpen. U kunt er echter van op aan dat ik uw zorgen zal verwoorden, omdat zij ook de mijne zijn.</p>
    </intervention>
    <intervention id="2-271" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 45 van de heer Mavrommatis (H-0435/04):</p>
      <p sl="nl">Betreft: Doeltreffende benutting van de humanitaire hulp van de EU</p>
      <p sl="nl">De humanitaire hulp van de Europese Unie aan een groot aantal landen in de wereld. De bewustwording van de regeringen van de 25 lidstaten, alsook hun snelle reacties op de noodkreten van de lijdende bevolkingsgroepen hebben onvoorziene proporties aangenomen. Helaas leiden de berichten die ons uit bepaalde delen van de wereld bereiken, bijvoorbeeld uit Ivoorkust, in veel gevallen niet tot de beste omstandigheden. Het uitbreken van burgeroorlogen, die vaak naar andere landen overslaan, zoals in Azië, Afrika en Centraal-Amerika, houdt de mensheid bezig.</p>
      <p sl="nl">Het is een feit dat de Europese Unie deze landen steunt met humanitaire hulp.</p>
      <p sl="nl">Hoe wordt er echter voor gezorgd dat de steun en de materiële hulp bij de getroffen bevolkingsgroepen terechtkomt, zoals nu in Ivoorkust en Darfur, waar de gevechten doorgaan, met tientallen slachtoffers en als belangrijkste kenmerken anarchie en de afwezigheid van elke vorm van bestuur?</p>
      <p sl="nl">Welke preventieve maatregelen neemt de Europese Unie met het oog op vergelijkbare situaties in het heden en de toekomst?</p>
    </intervention>
    <intervention id="2-272" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw, geachte afgevaardigden, in de loop van de afgelopen decennia hebben humanitaire hulpverleners moeten werken onder onveilige en onvoorspelbare omstandigheden. Het zal niemand zijn ontgaan dat de risico’s die men loopt bij het bieden van hulp in onzekere situaties, aanzienlijk zijn toegenomen. Ik noem als voorbeelden met name Irak, Ivoorkust en Darfur. De humanitaire hulpverleners zijn zelf vaak - te vaak - het doelwit geweest van aanvallen door gewapende troepen en milities.</p>
      <p sl="fr">De benarde omstandigheden waaronder de Commissie, via haar Bureau voor humanitaire hulpverlening ECHO en zijn partners, moet werken, maken het steeds moeilijker om ervoor te zorgen dat de materiële steun en bijstand bij de mensen in nood terechtkomen. Daarnaast dient gezegd te worden dat de toegenomen deelname aan humanitaire activiteiten van actoren die niet strikt humanitair optreden, zoals militairen, soms geleid heeft tot verwarring omtrent de rolverdeling, met alle risico’s van dien voor de veiligheid van de humanitaire hulpverleners.</p>
      <p sl="fr">Om het bestaan van een humanitaire ruimte te behouden en op die manier het vervoer van materiële hulp en bijstand aan de slachtoffers te waarborgen, heeft de Commissie besluiten genomen die in het teken staan van de humanitaire waarden en principes alsmede van de wil om kwalitatieve bijstand te verlenen, via haar partnerschap met de humanitaire organisaties. De besluiten van de Commissie stroken met de voorschriften van de Raad inzake humanitaire hulp en zijn enkel en alleen ingegeven door de humanitaire basisbehoeften en -principes, te weten neutraliteit, onpartijdigheid en onafhankelijkheid. De eerbiediging van die principes zou moeten bijdragen aan de bescherming van de humanitaire hulpverleners en de toegang tot slachtoffers in conflictsituaties.</p>
      <p sl="fr">Teneinde het onderscheid tussen de rol van militairen en die van humanitaire hulpverleners duidelijk te handhaven, steunt de Commissie de fundamentele rol van civiele organisaties bij de tenuitvoerlegging van humanitaire acties in situaties waarvoor ook militaire middelen worden ingezet. Zij blijft erbij dat een dergelijke inzet dient overeen te komen met de richtsnoeren inzake het gebruik van militaire en civiele defensiemiddelen bij de verlening van complexe noodhulp in het kader van de Verenigde Naties.</p>
      <p sl="fr">ECHO is geen operationele organisatie. Zijn opdracht is de gecoördineerde levering te financieren van humanitaire hulp via partnerorganisaties, zoals bijvoorbeeld internationale NGO’s, andere internationale organisaties of de Verenigde Naties. De kwaliteit en de doelmatigheid van de door ECHO geboden hulp zijn in hoge mate afhankelijk van de deskundigheid van haar partners. Alle organisaties die de partnerschapsovereenkomst onderschrijven, uit hoofde waarvan zij met ECHO samenwerken, verbinden zich er dus toe dat zij de zojuist door mij genoemde fundamentele humanitaire waarden en principes zullen hooghouden.</p>
      <p sl="fr">De basisdoelstelling van humanitaire hulp is niet om conflicten tegen te gaan, noch om deze op te lossen, maar om het menselijk lijden dat zij veroorzaken te lenigen. In samenspraak met andere geldschieters en partners zoekt ECHO actief naar wegen waarlangs zij met de groeiende problemen met betrekking tot de toegang tot slachtoffers en de veiligheid van de humanitaire hulpverleners kan omgaan. Het doel daarbij is de omstandigheden op die terreinen te verbeteren.</p>
      <p sl="fr">Het is van belang regeringen, strijdkrachten en niet-statelijke actoren bewust te maken van hun verplichtingen uit hoofde van het internationaal humanitair recht. Krachtens dit recht moeten de partijen in een conflict doorgang verlenen aan hulpkonvooien en het mogelijk maken dat neutrale bijstand verleend kan worden aan de door een conflict getroffen burgers. Zo heb ik, om een praktijkvoorbeeld te noemen van dit principe, tijdens mijn bezoek aan Soedan - aan Darfur om precies te zijn - de regeringsinstanties alsmede de rebellen erop gewezen dat het absoluut essentieel was de internationale humanitaire organisaties vrije toegang te bieden tot slachtoffers en hulpbehoevenden. Dat is een fundamenteel principe en ik geef dit voorbeeld ook om de nadruk te leggen op het belang van de politieke dialoog tussen de Commissie en de autoriteiten van die landen.</p>
    </intervention>
    <intervention id="2-273" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, ik wil commissaris Michel van harte bedanken voor zijn zeer gedetailleerd antwoord op deze zeer belangrijke vraag. Ik denk daarbij vooral aan het feit dat, zoals u weet, er sedert kort in Ivoorkust ook manschappen van een lidstaat van de Europese Unie zijn.</p>
      <p sl="el">Ik heb echter een aanvullende vraag. Overweegt de Commissie de humanitaire steun te onderbreken als de hulpbehoevenden daarvan op onduidelijke en onzeker wijze gebruik maken, en als het risico bestaat dat deze steun in handen van de opstandelingen terechtkomt? Ik wil hier de klemtoon op leggen omdat ik denk aan de jarenlange burgeroorlogen waardoor de verstrekking van economische en materiële hulp aan de burgerbevolking, en met name geneeskundige zorg aan kinderen en ouderen, onmogelijk is.</p>
    </intervention>
    <intervention id="2-274" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Wanneer men absoluut zeker weet dat deze hulp niet zal aankomen, spreekt het vanzelf dat men verzoekt deze te staken. Ik erken daarbij dat dat buitengewoon moeilijk is, omdat we daarbij real time informatie nodig hebben.</p>
      <p sl="fr">Over het algemeen komt deze informatie tot ons via de operatoren ter plaatse, hetzij NGO’s, hetzij internationale organisaties, enzovoorts. Dat alles vindt plaats onder omstandigheden die buitengewone omzichtigheid vergen. Het is dus zaak, alvorens de humanitaire hulp of het vervoer of de pogingen daartoe te staken, dat er een serieuze analyse wordt gemaakt. Als voorbeeld noemt u Ivoorkust. Het zou niet zo mogen zijn dat we door de humanitaire hulp te staken de bevolking werkelijk in de totale nood en ontreddering storten.</p>
      <p sl="fr">Het spreekt vanzelf dat het telkens van geval tot geval beoordeeld dient te worden, op basis van informatie van onze eigen delegaties. Ik moet zeggen dat de aanzienlijke mate van decentralisering die wij nu hebben, veel helpt. De informatie bereikt ons namelijk op betrouwbaardere en snellere wijze, en al naargelang die informatie kunnen we ofwel de werkzaamheden voortzetten ofwel onderhandelen om te proberen toegang te verkrijgen tot de plaatsen waar er behoeften zijn, ofwel er eenvoudigweg mee ophouden. Ik zou echter niet kunnen instemmen met een benaderingswijze waarbij geen rekening wordt gehouden met al die elementen.</p>
      <p sl="fr">Niettemin wil ik herhalen dat het buitengewoon moeilijk is en buitengewone omzichtigheid vereist, en dat er dus telkens van geval tot geval een oordeel gevormd moet worden.</p>
    </intervention>
    <intervention id="2-275" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 46 van mevrouw Goudin (H-0443/04):</p>
      <p sl="nl">Betreft: EU-ontwikkelingshulpbeleid</p>
      <p sl="nl">Het ontwikkelingshulpbeleid van de EU is jarenlang verbonden geweest met fraudeproblemen en heeft bovendien aanleiding gegeven tot de kritiek dat specifieke nationale belangen binnen de Unie bevorderd werden. Hierdoor heeft de geloofwaardigheid van het ontwikkelingshulpbeleid van de Europese Unie een flinke deuk opgelopen.</p>
      <p sl="nl">Acht de Commissie verdere maatregelen harerzijds noodzakelijk om nieuwe fraudeschandalen op ontwikkelingshulpgebied te voorkomen? Erkent de Commissie dat het ontwikkelingshulpbeleid van de EU in hoge mate door specifieke nationale belangen wordt bepaald?</p>
    </intervention>
    <intervention id="2-276" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, geachte afgevaardigden, de Commissie probeert overal waar zij optreedt de bescherming van de financiële belangen van de Unie, en in het bijzonder de bestrijding van fraude, te versterken.</p>
      <p sl="fr">Het ontwikkelingshulpbeleid is daarop geen uitzondering, en er zij op gewezen dat de Rekenkamer een positieve betrouwbaarheidsverklaring heeft afgegeven inzake het beheer van het Europees Ontwikkelingsfonds voor 2003.</p>
      <p sl="fr">De Rekenkamer en OLAF hebben overigens bevestigd dat de risico’s niet zozeer verband houden met de regelmaat van de transacties die door de diensten van de delegatie worden beheerd, maar meestal met de transacties die worden beheerd door de uitvoeringsorganen, of het nu gaat om lokale organisaties in de ontwikkelingslanden, non-gouvernementele organisaties of de beheersstructuren van de projecten. Daarom is de Commissie in 2003 met een veel rigoureuzere aanpak gekomen voor de vereenvoudiging van de procedures en voor extern accountantsonderzoek, teneinde een betere controle van deze transacties mogelijk te maken.</p>
      <p sl="fr">Aangaande de rol van specifieke nationale belangen in de ontwikkelingshulp zijn de aanbestedingsprocedures de beste waarborg voor transparantie en concurrentie, en dus ook voor redelijke prijzen.</p>
      <p sl="fr">Bovendien is het ontwikkelingsbeleid van de Europese Unie omschreven in de gezamenlijke verklaring van de Raad en de Commissie van november 2000, alsmede in de partnerschapsovereenkomsten die zijn gesloten met de verschillende regio’s en landen, zoals de overeenkomst van Cotonou, en, ten slotte, in de internationale verbintenissen, zoals bijvoorbeeld de verklaring van de Millenniumconferentie of de consensus van Monterrey. Dat is het kader van het ontwikkelingsbeleid van de Unie, en er is geen sprake van specifieke nationale belangen van deze of gene lidstaat.</p>
      <p sl="fr">Het betrekkelijke voordeel van een door de Gemeenschap gevoerd ontwikkelingsbeleid is juist dat zulk een beleid de Europese waarden, principes en doelstellingen vertegenwoordigt, door onze partners wordt beschouwd als neutraal ten aanzien van het nationale beleid, en is gebaseerd op een werkelijk partnerschap en de daadwerkelijke tenuitvoerlegging daarvan.</p>
    </intervention>
    <intervention id="2-277" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Mevrouw de Voorzitter, mijnheer de commissaris, ik zou graag concrete voorstellen voor maatregelen willen hebben. Onlangs heeft OLAF onthuld dat financiële steun aan Lesotho niet was aangekomen en dat de middelen dus niet werden gebruikt voor het beoogde doel. Ik wil concretere voorstellen van de commissaris horen.</p>
    </intervention>
    <intervention id="2-278" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, geachte afgevaardigden, neemt u mij niet kwalijk, maar mijns inziens zijn de mechanismen die ten uitvoer worden gelegd op dit moment voldoende. Het bewijs daarvoor is dat u een geval noemt dat ons inderdaad via onze delegatie ter ore is gekomen. Wij hebben dus naar ik meen onmiddellijk alle noodzakelijk procedures in gang gezet. Er zijn klachten ingediend, enzovoorts. Het hele systeem heeft naar behoren gereageerd.</p>
      <p sl="fr">Natuurlijk moet alles in het werk worden gesteld om fraude te voorkomen, maar we moeten er wel voor waken dat juist daardoor ons hele systeem vastloopt. Ik denk dat de controles op dit moment voldoende zijn en dat de financiële regelgeving voldoende nauwkeurig en bindend is. Ik wil ze niet weer ter discussie stellen. Het spreekt voor zich dat wij voorstander zijn, en dat ik voorstander ben van nultolerantie, maar neemt u mij niet kwalijk: nul-risico bestaat nochtans niet.</p>
      <p sl="fr">We kunnen evenmin de controles, evaluaties en audits steeds maar blijven vermenigvuldigen en herhalen, om dan uiteindelijk te moeten vaststellen dat geen enkel project meer van de grond komt. Er zijn zowel op het humanitaire vlak als op het vlak van ontwikkeling zaken die spoed eisen. U vraagt mij om concrete maatregelen, maar u kent de maatregelen die ten uitvoer worden gelegd en ik ben er, op grond van de informatie die ik nu heb, niet voor om aanvullende maatregelen in het leven te roepen.</p>
      <p sl="fr">Het mechanisme van OLAF is volstrekt onafhankelijk en functioneert goed. Dankzij de aanwezigheid ter plaatse van onze delegaties beschikken wij over buitengewoon belangrijke informatie. Zelfs al betreft het slechts geruchten, er treedt onmiddellijk een waarschuwingsmechanisme in werking. Ik denk dat we moeilijk nog meer zouden kunnen doen. Wat we nog wel zouden kunnen doen, als u een concrete maatregel wenst, is onze delegaties goed informeren en goed voorbereiden, opdat ze in staat zijn zeer snel te reageren, voortdurend waakzaam te zijn en te profiteren van alle informatie die zij kunnen ontvangen.</p>
      <p sl="fr">Natuurlijk ben ik bereid daarover in discussie te gaan en mijn standpunt te herzien, maar ik vind dat er al voldoende controles zijn, met name als het gaat om mijn portefeuille. Al die controles, die evaluaties, die audits, die hindernisbanen lijken mij ruim voldoende en ik ben er niet erg voor in om er nog meer bij te verzinnen.</p>
    </intervention>
    <intervention id="2-279" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Vraag nr. 47 van Marie Anne Isler Béguin (H-0436/04):</p>
      <p sl="nl">Betreft: Initiatief voor vrede en dialoog in Mauretanië</p>
      <p sl="nl">In Mauretanië lijkt na de presidentsverkiezingen van vorig jaar de spanning niet te zijn gaan liggen. Bij gebrek aan een verkiezingswet die tot stand gekomen is door consensus, nemen de conflictkiemen zienderogen toe: de misdaden op etnische gronden van 1989 tot 1991 die onbestraft gebleven zijn, de herhaalde beschuldigingen van folteringen, slavenhandelpraktijken en binnenkort de ontginning van aardolie.</p>
      <p sl="nl">De Europese Unie is de voornaamste economische partner van Mauretanië en het wordt daarom dringend om een open dialoog tussen de Mauretanische regering, haar civiele en gewapende tegenstanders en de organisaties voor de verdediging van de rechten van de mens op gang te brengen en vervolgens in goede banen te leiden.</p>
      <p sl="nl">Is de Europese Commissie van plan om een krachtig initiatief te nemen om door onderhandelingen een uitweg uit de crisis in Mauretanië te vinden? Niets doen betekent dat men zich schuldig zou maken aan weigering van bijstand aan een volk in nood.</p>
    </intervention>
    <intervention id="2-280" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Mevrouw de Voorzitter, geachte afgevaardigden, het politiek jaar 2003 in Mauritanië werd gekenmerkt door twee hoogst belangrijke gebeurtenissen: ten eerste de poging tot een staatsgreep op 8 en 9 juni en vervolgens de presidentsverkiezingen van 7 november, waarbij de zittende president, de heer Maaouiya Ould Sid’Ahmed Taya, aan de macht sinds 1984, is herverkozen. Zeer waarschijnlijk hebben zowel voor als na deze nieuwe presidentsverkiezingen tamelijk willekeurige arrestaties plaatsgevonden van vooraanstaande politici.</p>
      <p sl="fr">Gezien de belemmeringen voor de uitoefening van de openbare vrijheden, tegen de achtergrond van de bestrijding van terrorisme en het beheer van de gevolgen van de poging tot staatsgreep, kan het jaar 2003 worden beschouwd als een jaar van achteruitgang als het gaat om de democratie. Deze verslechtering lijkt in 2004 evenwel niet erger te zijn geworden.</p>
      <p sl="fr">Mauritanië blijft echter een land waar dialoog mogelijk is tussen de verschillende onderdelen van de macht, ook al moet bij deze dialoog altijd op eieren worden gelopen. De Commissie is zich van deze kwetsbaarheid bewust en daarom is in het negende Europees Ontwikkelingsfonds 10 miljoen euro, oftewel 10 procent van de begroting, bedoeld voor capaciteitsopbouw alsmede voor de vestiging van de rechtsstaat. De Commissie is van mening dat waakzaamheid natuurlijk geboden is. Echter, de democratische teruggang is mijns inziens echter niet dusdanig dat een krachtig initiatief om door onderhandelingen een uitweg te vinden uit de crisis in Mauritanië, gerechtvaardigd zou zijn.</p>
      <p sl="fr">Bovendien is de Mauritaanse staat op de hoogte gebracht van het feit dat de begroting in het kader van het negende EOF met 10 miljoen euro zou worden verminderd, om in het bijzonder rekening te houden met de bij de tussentijdse herziening van 2004 geconstateerde tekortkomingen van de sectorale prestaties, juist met betrekking tot capaciteitsopbouw en de vestiging van een rechtsstaat. Hoewel deze vermindering eerder verband houdt met de opnamecapaciteit dan met de politieke situatie, zou deze voor de Mauritaanse autoriteiten een signaal moeten zijn om de rechtsstaat te versterken.</p>
      <p sl="fr">In elk geval voert de Europese Unie een versterkte politieke dialoog met de Mauritaanse autoriteiten en houdt zij nauwlettend in de gaten hoe de situatie zich ontwikkelt. Ik zal overigens ook een persoonlijk onderhoud hebben met het voorzitterschap en met een aantal tussenpersonen in Mauritanië om over deze situatie te spreken. Het doel van deze dialoog is om in de eerste plaats bij te dragen aan de versterking van behoorlijk bestuur op zowel politiek als economisch gebied. Op die manier wordt ernaar gestreefd de voortzetting van het democratiseringsproces, dat is ingezet bij de verkiezingen van 2001, te steunen door aan te dringen op naleving van de rechtsstaat en de rechtsregels.</p>
      <p sl="fr">Samenvattend, in antwoord op uw vraag, ben ik dus van mening dat er voorshands niet voldoende elementen zijn om een krachtig initiatief te overwegen teneinde door onderhandelingen een uitweg te vinden uit de crisis in Mauritanië. Dat lijkt me voor het moment niet gerechtvaardigd.</p>
    </intervention>
    <intervention id="2-281" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Dank u wel, mijnheer de commissaris, voor uw antwoord. U heeft dus erkend dat in het jaar 2003 een teruggang is opgetreden en dat er daadwerkelijk sprake is geweest van een crisis in Mauritanië. Het gaat hier om een tamelijk onbekend land; ik zou zelfs zeggen dat het een praktisch vergeten land is. We weten niet goed of het een plaats zal krijgen in het kader van de Overeenkomst van Cotonou met de ACS-landen, of dat het onder het Euro-mediterraan partnerschap zal vallen.</p>
      <p sl="fr">Aangezien de Europese Unie een van de voornaamste economische partners is van Mauretanië, zouden wij graag willen weten of dit land onder de ACS-landen zal vallen of onder de nieuw opgerichte delegatie. Ook wat dat laatste betreft wil ik u vragen om een betere monitoring. Zelfs als we alleen kijken naar wat aan Mauritanië is toegewezen in het kader van de visserij, moeten we, rekening houdend met wat er zich op dit moment afspeelt, vaststellen dat fatsoenlijke monitoring en controle wenselijk zijn. Bovendien zouden wij graag zeker willen stellen dat deze controle wordt uitgevoerd.</p>
    </intervention>
    <intervention id="2-282" speaker_id="photo_generic" name="Michel" is_mep="True" mode="spoken" role="Commissie">
      <p sl="fr">Natuurlijk deel ik uw bezorgdheid. Het probleem van 2003 is in 2004 zeker niet erger geworden. Ik kan u alleen maar beloven erop toe te zien dat de politieke dialoog met de autoriteiten zeer snel wordt hervat, waarbij de nadruk zal worden gelegd op de punten van zorg die u zeer juist geuit hebt en die ik deel. In de eerstkomende weken, in het begin van het komende jaar, zal ik een onderhoud plus follow-up hebben met de autoriteiten, die ik overigens goed ken. In een vorig leven, toen ik minister van Buitenlandse Zaken was, heb ik namelijk een bezoek gebracht aan Mauritanië en werd ik aangenaam getroffen door het feit dat Mauritanië, hoewel een land met een moslimmeerderheid, als een van de enige moslimlanden betrekkingen onderhoudt met Israël en dus probeert zich neutraal op te stellen.</p>
      <p sl="fr">Het leek mij dat het land daarvoor waardering verdiende, aangezien het ondanks het feit dat een mohammedaans land is, niettemin in staat is de neutraliteit te bewaren in een dergelijk conflict. Dat was voor mij een teken van intelligentie en van de wil om het fundamentalisme, of enigerlei vorm van excessen, niet toe te laten binnen het politiek handelen.</p>
      <p sl="fr">Daarom verwacht ik dat het geen enkel probleem zal zijn deze politieke dialoog te hervatten. U kunt er in elk geval op rekenen dat ik deze begin volgend jaar zal hervatten.</p>
    </intervention>
    <intervention id="2-283" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Dank u wel, commissaris.</p>
      <p sl="nl">De vragen nrs. 48 t/m 87 zullen schriftelijk worden beantwoord.</p>
      <a text="(De vergadering wordt om 19.05 uur onderbroken en om 21.00 uur hervat)"/>
    </intervention>
  </section>
  <section id="creitem15" title="Financiële vooruitzichten (vervolg)">
    <intervention id="2-286" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is de voorzetting van het debat over the voorbereiding van de volgende financiële vooruitzichten. De heer Silva Peneda heeft het woord voor twee minuten.</p>
    </intervention>
    <intervention id="2-287" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Mijnheer de Voorzitter, mevrouw de commissaris, een periode van zeven jaar is lang in de wereld waarin wij tegenwoordig leven. Sinds het vaststellen van de laatste financiële vooruitzichten heeft de Europese Unie de grootste uitbreiding ooit meegemaakt, en met de inwerkingtreding van het Verdrag van Nice en de ondertekening van het Constitutioneel Verdrag een verdere verdieping ondergaan.</p>
      <p sl="pt">In de afgelopen zeven jaar heeft de wereld een globaliseringsproces doorgemaakt en zijn de samenlevingen complexer en diverser geworden. Houdingen, gewoontes, gedragingen en zelfs waarden zijn veranderd. Daarom is het noodzakelijk de financiële vooruitzichten aan te passen aan de huidige politieke context en aan de realiteit van de wereld waarin wij nu leven. Met het besluit over de financiële vooruitzichten hebben wij een unieke kans een ambitieuzere visie voor Europa te laten zien, een winnende visie waar, meen ik, ook de Commissie het mee eens is.</p>
      <p sl="pt">Daarom moeten wij ten koste van alles zien te voorkomen dat de doelstellingen van de financiële vooruitzichten worden verlaagd of de begroting enkel wordt geconsolideerd, waar blijkbaar sommigen opuit zijn. Daarom zou ik graag de reactie van de commissaris willen horen op de drie uitgangspunten, waar volgens mij de financiële vooruitzichten op gebaseerd moeten zijn.</p>
      <p sl="pt">Ten eerste de geloofwaardigheid. De politieke prioriteiten voor enerzijds de versterking van het concurrentievermogen van de economie en anderzijds de verbetering van de Europese cohesie dienen hand in hand te gaan. Ten tweede moet er een ondubbelzinnige breuk komen met de oude praktijken. Ik doel hier op de noodzaak de eigen middelen van de Europese Unie te hervormen. Ten derde moeten de oplossingen getuigen van verbeeldingskracht. Zo moet ervoor gezorgd worden dat de bedragen die zijn opgenomen in de begrotingen van de Europese Unie tevens als hefboom dienen voor het mobiliseren van andere middelen op de financiële markten, ongeacht of het publieke of particuliere middelen zijn.</p>
    </intervention>
    <intervention id="2-288" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Mijnheer de Voorzitter, het nieuw financieel kader zal het eerste zijn na de uitbreiding van de Unie. Het moet door alle lidstaten worden goedgekeurd, zowel door de oude als door de nieuwe. Dat geldt ook voor de landen waar het heel goed gaat. In Noord-Europa heersen speciale, moeilijke omstandigheden, die niet verdwenen zijn. Het is niet eerlijk om permanent benadeelde gebieden, bijvoorbeeld gebieden met een koud klimaat en grote afstanden, als het ware te laten betalen voor het feit dat ze er om statistische redenen rijk uitzien.</p>
      <p sl="sv">Men verwacht tevens dat bepaalde projecten die niet direct aan de EU-begroting zijn verbonden, gerealiseerd zullen worden. Een voorbeeld: in het Oostzeegebied is er onverdeelde steun voor het verbeteren van de kwaliteit van het zeewater. Dat vereist onder andere dat al het afvalwater, ook uit Sint-Petersburg, gereinigd moet kunnen worden. Met de onderzoeksprioriteiten moet de ontwikkeling worden gesteund van hele regio’s, van regio’s die om historische redenen gescheiden naast elkaar geleefd hebben, zoals het Oostzeegebied en Midden-Europa.</p>
      <p sl="sv">Ten slotte wil ik nog vaststellen dat men hoge verwachtingen koestert van meer helderheid in het buitenlands beleid van de Unie. Er staan ons uitdagingen te wachten in Oekraïne, de Kaukasus, Wit-Rusland en misschien ook Rusland.</p>
    </intervention>
    <intervention id="2-289" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, ik wil nog een keer terugkomen op het debat van vanmiddag. Het is erg jammer dat de Raad nu niet aanwezig is om onze discussie over de problemen in verband met de financiële vooruitzichten te volgen. Vanuit het perspectief van een regiopoliticus - ik ben immers lid van de Commissie regionale ontwikkeling van dit Parlement - is duidelijk dat wij een betrouwbaarder fundament voor onze planning nodig hebben. Dat betekent dat wij op zeer korte termijn tot overeenstemming moeten komen. 2005 is sowieso de uiterste termijn, omdat anders de planningsfase voor de gemeenten niet toereikend is. Dat heeft negatieve gevolgen voor de lokale belanghebbenden die bij de planning betrokken willen worden, omdat de regels voor die planning veel te laat op dit niveau arriveren.</p>
      <p sl="de">Ik steun de Commissie ook in zoverre dat ik het zinvol acht om in dit eerste jaar met de tien nieuwe lidstaten de periode tot zeven jaar te verlengen. Daardoor ontstaat juist binnen de structuurfondsen een langere planningsperiode, en dat is vakinhoudelijk ook zinvol.</p>
      <p sl="de">Ik wil eveneens nog een keer benadrukken dat de structuurfondsen niet als spaarpot beschouwd mogen worden. Cohesie is immers de kern van de Europese Unie. In het land dat ik het beste ken, bestaan er in dit opzicht ook tegenstrijdigheden. Politici houden enerzijds populaire speeches over de 1-procentkwestie, maar reizen anderzijds wel naar Brussel om geld te vragen voor het oplossen van de structuurproblemen in hun regio.</p>
      <p sl="de">Dat is niet echt het Europese beleid waar wij naar streven!</p>
    </intervention>
    <intervention id="2-290" speaker_id="4552" name="Den DOVER" is_mep="True" mode="spoken" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik geef toe dat als het om de toekomst van de financiering van het Europees Parlement gaat, het erg belangrijk is dat de Commissie en de Raad, en ook het Parlement, na de eerste zeven jaar nadenken over de vraag hoe er tijdens de vijfjarige zittingstermijn van het Parlement gerationaliseerd kan worden. Wij hebben nu eenmaal het voordeel van een vaste zittingstermijn, en daarvan zouden we moeten profiteren met het oog op de toekomstige perioden voor de financiële vooruitzichten.</p>
      <p sl="en">Ik ben het helemaal eens met de heer van den Berg, die vanmiddag zei dat we iets moeten doen in de nationale landen om de controleerbaarheid te verscherpen. Dit brengt me bij de filosofie van ons, Britse conservatieven: we moeten in Europa niet meer doen dan we kunnen, maar daarbij moeten wij wel zo effectief en efficiënt mogelijk zijn. Als dit betekent dat we minder moeten doen, moeten het tenminste beter doen. Maar al te vaak proberen we onze invloed in Europa te vergroten en naar steeds meer onderwerpen uit te breiden. Dat kost niet alleen geld, maar werkt ook verdere deconcentratie, en daardoor vermindering van de controleerbaarheid, in de hand, terwijl controleerbaarheid juist van het grootste belang is.</p>
      <p sl="en">Het andere punt dat ik aan de orde wil stellen heeft betrekking op de eigen middelen. Wij moeten aandacht geven aan de methode voor de eigen middelen. Wij beschikken momenteel over een volledig acceptabele methode die goed werkt en waarin wij derhalve geen fundamentele wijzigingen moeten aanbrengen. Ik hoop dat er nooit een Europese Unie-belasting zal worden geheven. Men overweegt immers deze vanaf 2013 in te voeren. Dat zou een stap terug zijn. In mijn ogen hebben we een Raad nodig die almachtig is, ook al ben ikzelf lid van het Europees Parlement. De Raad betaalt tenslotte de rekeningen, en dat is een goede zaak, vooropgesteld dat we controle hebben over wat we doen en in de toekomst een gepaste mate van controleerbaarheid kunnen bieden.</p>
    </intervention>
    <intervention id="2-291" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Mijnheer de Voorzitter, deze kwestie van het financieel kader van de Europese Unie is hoogst belangrijk, omdat daarmee grote uitdagingen verbonden zijn. Ik noem het doen welslagen van de uitbreiding, het waarborgen van de cohesie - van het symbool van ons solidariteitsbeleid, zonder daarbij de nog altijd benadeelde regio’s in het oude Europa van de Vijftien te vergeten -, het nakomen van de toezeggingen van het GVB en Natura 2000, en vooral het behalen van de doelstellingen van Lissabon, te weten concurrentiekracht, onderzoek, werkgelegenheid, opleiding, milieubeleid en gezondheidszorg. Daar komt nog bij dat rekening moet worden gehouden met de vergrijzing van de bevolking. Dit laatste thema is vanmiddag nog niet aan de orde geweest, ofschoon de vergrijzing wel sociaal-economische gevolgen voor onze toekomst heeft.</p>
      <p sl="fr">Hoe denkt de Commissie deze uitdagingen en de explosieve concurrentie van China het hoofd te bieden? Zullen wij, nu de Commissie en de Raad zich opmaken om de deuren van Europa nog verder open te zetten, genoeg hebben aan een begroting die sinds de jaren 90 niet meer gegroeid is, ondanks de uitbreidingen van de Europese Unie en ondanks het feit dat met de achtereenvolgende verdragen ruimere bevoegdheden zijn verstrekt?</p>
      <p sl="fr">Mevrouw Grybauskaitė, wij zijn er niet gerust op. Er zijn vraagtekens te plaatsen bij de wil van de Commissie om echte voorstellen te doen. Vertrouwt u vooral op het Parlement en doet u wat u kunt, mevrouw, om de groep van de 1 procent te beïnvloeden. Legt u uit dat wij niet meer Europa kunnen krijgen met minder geld, zoals de heer Barroso dat zegt. We weten nu dat wij, gezien het akkoord over het GLB, tot in 2013 niet in staat zullen zijn om èn het regionaal beleid te financieren èn tegelijkertijd de eenprocentsregel in acht te nemen.</p>
      <p sl="fr">Europa is in beweging: het heeft zich uitgebreid, het is vol ambitie, maar, mevrouw, bent u er zeker van dat u de middelen heeft om deze ambitie waar te maken? Kunt u ons vertellen welke middelen wij nodig hebben om onze prioriteiten te financieren? U weet dat er meer middelen moeten komen. U moet klaar zijn, mevrouw de commissaris, om dergelijke standpunten krachtig te verdedigen, wel wetend dat dit geen goede periode is om noch het Parlement, noch de Europese burgers teleur te stellen.</p>
    </intervention>
    <intervention id="2-292" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mevrouw de commissaris, aan het begin van mijn betoog wil ik graag pleiten voor meer ernst en zakelijkheid. Wij hebben vanochtend over de begroting 2005 gedebatteerd en veel sprekers hebben de Raad gevraagd de begroting serieuzer te benaderen. Als wij enerzijds een akkoord sluiten met de Raad maar anderzijds meteen al beginnen te praten over een voorstel tot overschrijding van de begroting, kunnen de overeengekomen bedragen niet serieus worden genomen. Dan krijgen velen onmiddellijk het vermoeden dat wij daaraan in bepaalde omstandigheden niet genoeg zullen hebben. Daar ben ik ook bang voor, nu ik gezien heb hoe de media gedurende de afgelopen dagen verslag hebben gedaan over de financiële vooruitzichten.</p>
      <p sl="de">Ik ben ook bang dat het debat over Turkije en over andere actuele kwesties niet serieus genoeg is. Ik zou u dan ook willen verzoeken, mevrouw de commissaris, om niet toe te kijken, maar meer politieke initiatieven te nemen.</p>
      <p sl="de">De begroting en de financiële vooruitzichten zijn werkprogramma’s die in bedragen zijn gegoten. Vandaag zijn wij begonnen met de discussie over het beleidsprogramma voor de komende vijf jaar. Wij verlangen een sterkere concurrentiepositie. De belangrijkste prioriteiten van Lissabon en Barcelona dienen omgezet te worden. Daarnaast verlangen wij een grotere rol voor de jeugd in de wereld en een intensivering van de strijd tegen het terrorisme. Bovendien dient de Unie met Kroatië, Bulgarije en Roemenië uitgebreid te worden, en moet er een nieuw nabuurschapsbeleid worden ontwikkeld. Tot slot dient er meer aandacht uit te gaan naar het voorlichtings- en communicatiebeleid.</p>
      <p sl="de">Ik vraag mij nu het volgende af. Is alles aan extra verantwoording en maatregelen waarover wij vandaag hebben gediscussieerd ook echt in het voorstel van de oude Commissie terug te vinden? Of dient de nieuwe Commissie via haar eigen politieke projecten hier ook een stempel op te drukken? Tot nu toe horen wij achter de coulissen alleen maar dat er voortdurend over het plafondbedrag wordt gediscussieerd. Laten wij ophouden met het goochelen met getallen en aandacht besteden aan de maatregelen die wij zouden moeten nemen en aan de vraag hoeveel geld daarmee gemoeid is. Daarna kunnen wij over de eigen middelen praten en over wie wat moet doen.</p>
    </intervention>
    <intervention id="2-293" speaker_id="2186" name="Konstantinos HATZIDAKIS" is_mep="True" mode="spoken" nationality="Greece" birth_date="20-04-1965" birth_place="Rethymno" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, ik wilde drie opmerkingen maken over het onderhavig thema. Ten eerste verheugt het mij dat bijna alle collega’s die het woord hebben gevoerd van mening waren dat de begroting van de Europese Unie opgewassen moet zijn tegen de ambities die bij tijd en wijlen zijn verkondigd door zowel de Commissie als dit Parlement. Politiek zonder geld bestaat immers niet. Ik beschouw het als een slechte zaak dat nu gesproken wordt over de omvang van de begroting en de neiging bestaat deze te beperken. Laten wij niet vergeten dat zelfs indien het voorstel van de Commissie wordt overgenomen, de Europese Unie slechts 2,5 procent uitgeeft van de totale overheidsuitgaven die jaarlijks in Europa worden gebezigd. Over een dergelijke orde van grootte hebben wij het namelijk, en dan hebben wij allerlei ambities en willen wij grootse en serieuze dingen doen.</p>
      <p sl="el">Ten tweede wilde ik graag een verduidelijking van mevrouw de commissaris. Hoe zal de toekomst van de structuurfondsen eruit zien als er voor het eind van het jaar geen besluit wordt genomen? De beleidsvormen van de structuurfondsen hebben een meerjarig karakter, en daarom zou een juridisch vacuüm kunnen ontstaan, met alle problemen van dien. Dan zal het niet mogelijk zijn om op 1 januari 2007 een begin te maken met de tenuitvoerlegging van de programma’s. Hoe lossen wij dit probleem op?</p>
      <p sl="el">Ten derde wilde ik een opmerking maken over de kosten van de uitbreiding. De uitbreiding brengt kosten met zich mee en die moeten wij betalen. Daarmee heeft de Europese Unie immers een grote historische keuze gemaakt. Deze kosten moeten echter wel eerlijk worden verdeeld. Ik weet dat deze kwestie technisch gezien niet thuis hoort in het debat over het onderhavig vraagstuk, maar ze houdt wel verband met het meer algemene vraagstuk, en daarom zou ik de commissaris willen vragen of de Commissie studies heeft waaruit blijkt hoe de kosten van de uitbreiding uiteindelijk verdeeld zullen worden. Ik heb het over de eigen middelen, mevrouw de commissaris, maar mijns inziens houdt het een met het ander verband.</p>
    </intervention>
    <intervention id="2-294" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Mijnheer de Voorzitter, mevrouw de commissaris, dames en heren, de werkzaamheden voor de nieuwe financiële vooruitzichten vinden plaats onder uiterst moeilijke omstandigheden en gaan dan ook gepaard met de nodige controversen. Er worden besluiten genomen over zaken waarover geen debat heeft plaatsgevonden. Dit was wellicht de afgelopen jaren ook al het geval, maar bij de afgevaardigden uit de nieuwe lidstaten wekt dat bevreemding.</p>
      <p sl="pl">In de eerste plaats wil ik erop wijzen dat het voorstel tot beperking van de begroting tot 1 procent niet voortvloeit uit de wil om te bezuinigingen of om de uitgaven te rationaliseren. Het is het resultaat van een plan om de bestemming van de financiële middelen te wijzigen en van de overtuiging dat zij in nationaal beleid doelmatiger kunnen worden gebruikt. Wij zijn getuige van besparingen op terreinen van het gemeenschapsbeleid. Voorstanders van een op beleidscoördinatie stoelende Europese Unie zal dit niet verwonderen, maar voor de voorstanders van een sterke Unie is dit verontrustend. De beperking van de inkomsten en de uitgaven heeft onmiddellijke gevolgen voor alle lidstaten, want het betekent dat de structuur van de financiering van het cohesiebeleid moet worden aangepast en dat het beleid wordt beperkt. Uiteraard worden de zwakste landen het hardst getroffen, terwijl zij het meest van dit beleid zouden moeten profiteren.</p>
      <p sl="pl">Ten tweede zien wij hoe voor onze ogen een nieuwe interpretatie wordt gegeven aan het cohesiebeleid. Steeds meer wordt het uitgangspunt losgelaten dat de problemen in verband met onderontwikkeling solidair moeten worden opgevangen en dat de toenemende ongelijkheid, die onvermijdelijk met de economische integratie gepaard gaat, gezamenlijk het hoofd moet worden geboden. Het is daarom van fundamenteel belang dat wij de regeringen steunen die zich in de Raad met hand en tand verzetten tegen de wijziging van de relevante bepalingen en tegen de opheffing van het beginsel van steun voor de minst ontwikkelde landen.</p>
      <p sl="pl">In dit verband dringt zich een vergelijking op met de wereld van de sport. Dames en heren, stelt u zich de situatie voor van spelers die worden gerekruteerd voor een voetbalelftal. Zij kijken uit naar de wedstrijd, doorlopen een hard trainingsprogramma en zijn strijdlustig en belust op de overwinning. Als zij eindelijk op het veld verschijnen, wordt hun te verstaan gegeven dat zij een rugbywedstrijd moeten spelen. U zult begrijpen dat de spelers in een dergelijke situatie onaangenaam verrast en uit het veld geslagen zijn. Wij rekenen erop dat de commissaris en de gehele Commissie zich ervoor zullen inzetten dat de regels niet worden gewijzigd.</p>
    </intervention>
    <intervention id="2-295" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Mijnheer de Voorzitter, mevrouw de commissaris, dames en heren, in dit debat over de vragen aan de Commissie betreffende de financiële vooruitzichten voor de jaren 2007-2013 voer ik het woord als vertegenwoordiger van de grootste nieuwe lidstaat, Polen. Ik benadruk dit omdat de meeste afgevaardigden die totnogtoe in dit debat hebben gesproken, afkomstig zijn uit de vijftien oude lidstaten, terwijl hun standpunten over de financiële vooruitzichten 2007-2013 sterk afwijken van die van de nieuwe lidstaten.</p>
      <p sl="pl">Het eerste punt waarop ik de aandacht wil vestigen betreft de omvang van de begroting voor de bewuste periode. De zes zogenaamde nettobetalers pleiten voor 1 procent van het BBP; de Commissie-Prodi heeft 1,14 procent voorgesteld. Volgens de schattingen gaat het in absolute cijfers om een verschil van ongeveer 180 miljard euro, dat wil zeggen ongeveer 25 miljard euro per jaar gedurende de looptijd van de financiële vooruitzichten. Voor de nieuwe lidstaten zijn dit enorme bedragen, die absoluut noodzakelijk zijn om de verschillen in de ontwikkeling tussen de oude lidstaten en de nieuwe lidstaten te verkleinen en te voorkomen dat er een duurzame verdeling ontstaat in een eersterangs en een tweederangs Europa.</p>
      <p sl="pl">Mijn tweede punt betreft de middelen van de structuurfondsen en het Cohesiefonds, meer bepaald de bestemming van deze fondsen voor de regio’s in de oude lidstaten die worden getroffen door het “statistische effect”. De Commissie toont zich hier opvallend gul. Gedurende zeven jaar wordt voor deze regio's 194 miljard euro uitgetrokken, terwijl de regio’s van de nieuwe lidstaten slechts 181 miljard euro zullen ontvangen. Hierbij mogen wij niet vergeten dat er in deze periode nog minstens twee nieuwe lidstaten zullen toetreden en dat het gehele grondgebied van deze twaalf landen voor de steun in aanmerking komt.</p>
      <p sl="pl">Mijn derde punt betreft de beperking van de middelen van de structuurfondsen en het Cohesiefonds tot 4 procent van het BBP van het ontvangende land. Voor de tien nieuwe landen tezamen betekent dat minder dan 20 miljard euro per jaar. Het lijkt ons gepast om deze drempel te verhogen tot ten minste 5 procent van het BBP van het ontvangende land.</p>
      <p sl="pl">Ik hoop dat de commissaris de drie door mij aangestipte punten ter harte zal nemen.</p>
    </intervention>
    <intervention id="2-296" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik wil een paar onderwerpen aan de orde stellen vanuit het perspectief van een nieuwe lidstaat.</p>
      <p sl="en">Ten eerste zou bij de formulering van het nieuwe financiële kader moeten worden uitgegaan van de politieke prioriteiten van de uitgebreide Unie en van het beginsel van solidariteit onder de lidstaten.</p>
      <p sl="en">Ten tweede moet het plafond voor de eigen middelen worden vastgesteld op een niveau dat de mogelijkheid biedt om de nieuwe lidstaten op succesvolle wijze in de Unie te integreren en rekening te houden met de verplichtingen die tijdens de toetredingsonderhandelingen zijn aangegaan.</p>
      <p sl="en">Ten derde ben ik er stellig van overtuigd dat wij, het Europees Parlement, onze steun moeten geven aan de toekenning van hoge bedragen uit de begroting van de Commissie voor maatregelen in het kader van de strategie van Lissabon. Voor de financiering van deze prioriteit dient een duidelijk mechanisme te worden ontworpen dat iedere lidstaat een zeker aandeel van de beschikbare fondsen garandeert. Ik wil er ook op wijzen dat de financiering van het streven naar de doelstellingen van de strategie van Lissabon niet ten koste mag gaan van het cohesiebeleid van de EU. De steun voor de tenuitvoerlegging van de strategie van Lissabon dient een aanvulling te zijn op de steun voor het cohesiebeleid, en geen vervanging daarvan, aangezien concurrentiekracht en cohesie elkaar wederzijds versterken.</p>
      <p sl="en">Ten vierde moet men, vanuit het oogpunt van de minder ontwikkelde economieën in de EU, ervoor zorgen dat het niveau van de financiële steun in verhouding staat tot het huidige economische ontwikkelingsniveau van de betreffende landen. In ieder geval mag het steunniveau per hoofd van de bevolking voor de meer welvarende lidstaten niet hoger zijn dan voor de minder ontwikkelde lidstaten.</p>
      <p sl="en">Ten vijfde dienen we ook in aanmerking te nemen dat, als de beperking van de structurele steun via de toepassing van het plafond in de komende programmaperiode wordt toegepast, de sociale en economische convergentie van de minst ontwikkelde lidstaten in sommige gevallen vertraagd zou kunnen worden. De fondsen voor het cohesiebeleid zouden dan immers naar de meer ontwikkelde lidstaten en regio's worden geleid.</p>
      <p sl="en">Als laatste maar zeker niet minst belangrijke punt wil ik duidelijk maken dat ik het eens ben met de opmerking van de Commissie dat een grotere EU meer geld nodig heeft. Het is onmogelijk om de uitdagingen van een groter en steeds groter wordend Europa het hoofd te bieden met minder geld.</p>
    </intervention>
    <intervention id="2-297" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Voorzitter, het is belangrijk dat we hier de gelegenheid krijgen om tijdig over het financiële kader te praten en daarover ook regelmatig kunnen stemmen in de parlementaire commissies. Dat geldt in het bijzonder voor het cohesiebeleid en het regionale beleid.</p>
      <p sl="nl">Het regionale beleid heeft eigenlijk uitstekend gewerkt in de afgelopen periodes. De verschillen in Europa zijn fors afgenomen. Zeker nu er nieuwe speerpunten aan worden toegevoegd, in het bijzonder de Lissabon-agenda, moet dit beleid worden voortgezet. Dat kan echter alleen als de nieuwe verordeningen in dit Parlement in overleg met Commissie en Raad tijdig worden vastgesteld. In concreto betekent dit dat wij midden volgend jaar, midden 2005, daarover moeten kunnen beslissen, want anders herhaalt zich de geschiedenis van 1999, toen we te lang gedebatteerd hebben en bij de uitvoering tijd tekort kwamen.</p>
      <p sl="nl">De Lissabon-agenda vraagt om doorzettingsvermogen van de nationale regeringen en van de betrokkenen in de regio's. Dat vraagt van ons dat wij op tijd klaar zijn. Doorschuiven naar de tweede helft van 2006, onder het Engelse voorzitterschap, zou wat dat betreft buitengewoon slecht uitwerken voor het beleid. Kortom, ik wil het belang van het regionaal beleid in het kader van de Lissabon-doelstellingen, innovatie, concurrentiebevordering en de nieuwe tweede begrotingsdoelstelling, nog eens onderstrepen, mede omdat daarmee de samenwerking in regio's en de samenwerking tussen partners kan worden bevorderd.</p>
      <p sl="nl">Over de financiële vooruitzichten het volgende. Dat kan natuurlijk niet met 1 procent. Wat daarbij ook een rol speelt, is dat de ervaringen die wij decentraal in samenwerking tussen provincies, regio's, steden, maatschappelijke partners in regio's in Europa hebben opgedaan ertoe hebben geleid dat de uitvoering dichtbij de mensen plaatsvindt. Dat heeft gezorgd voor een grote betrokkenheid. Als 1 procent een renationalisatie van beleid tot gevolg zou hebben, missen we de Europese toegevoegde waarde en dat zou ik zeer betreuren.</p>
    </intervention>
    <intervention id="2-298" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Hartelijk dank. Hiermee zijn wij aan het einde gekomen van de sprekerslijst. Aangezien de commissaris niet meer het woord vraagt, is het debat gesloten.</p>
      <p sl="nl">SCHRIFTELIJKE VERKLARING (Art. 142)</p>
    </intervention>
    <intervention id="2-299" speaker_id="234" name="Sérgio RIBEIRO" is_mep="True" mode="spoken" nationality="Portugal" birth_date="21-12-1935" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Als antwoord op de huidige uitdagingen op sociaal, economische en milieuvlak, op de grotere behoeften in verband met de economische en sociale cohesie ten gevolge van de uitbreiding, het hoge werkloosheidsniveau en de omvangrijke armoede in de EU, vinden wij het Commissievoorstel voor de volgende financiële vooruitzichten duidelijk onder de maat Het voorstel voldoet kwantitatief niet, daar de Commissie het percentage voor de gemiddelde reële uitgaven op 1,0 procent van het communautair BNP stelt wat zowel onder de 1,10 procent van Agenda 2000 als onder eerder genoemde percentages ligt. Het voldoet ook kwalitatief niet, daar de prioriteiten “concurrentievermogen”, “ondernemingsgeest” en “veiligheid en defensie” zijn, en ontwikkelingssamenwerking en cohesie daarvan de dupe worden.</p>
      <p sl="pt">In dit debat kan men zich afvragen of Barroso het Prodi-pakket bevestigt of eerder verslechtert, daar bepaalde verklaringen van de commissarissen de deur openen voor (her)onderhandelingen. Het doel daarvan is het toch al ontoereikend pakket nog eens verder te reduceren, in overeenstemming met de ondertekenaars van “de brief van zes”, die een plafond van 1 procent van het communautair BNP voor de begroting willen invoeren. Wij hebben ons altijd tegen dat idee verzet. Daarom willen wij duidelijk maken dat wij financiële vooruitzichten afwijzen waarvan het jaarlijks gemiddelde ligt tussen het voorstel van de Commissie en het genoemde plafond in de “brief van de zes”, en waarbij de tendens permanent dichter in de buurt van die 1 procent uitkomt. Tot slot spreken wij ons uit voor de handhaving van de termijn van zeven jaar voor het financiële kader, want zelfs over de termijn schijnt men te willen “onderhandelen” … bergafwaarts.</p>
    </intervention>
  </section>
  <section id="creitem16" title="Asielprocedure en bescherming in de regio's van herkomst">
    <intervention id="2-301" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het verslag (A6-0051/2004) van mevrouw Lambert, namens de Commissie burgerlijke vrijheden, justitie en binnenlandse zaken over de asielprocedure en bescherming in de regio's van herkomst [2004/2121(INI)]. Het debat is geopend. Mevrouw Lambert, u hebt het woord.</p>
    </intervention>
    <intervention id="2-302" speaker_id="4531" name="Jean LAMBERT" is_mep="True" mode="spoken" role="rapporteur" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik zou om te beginnen alle schaduwrapporteurs en de rapporteur voor advies van de Commissie buitenlandse zaken willen bedanken voor hun aandacht en inzet voor dit verslag. Natuurlijk zouden we allemaal meer commissietijd gehad willen hebben, met name om de in de commissie ingediende amendementen en de algehele inhoud uitgebreider te bespreken, want ik ben me ervan bewust dat een aantal problemen nog niet opgelost is. Over een groot deel van de tekst heeft de meerderheid van de commissie echter overeenstemming weten te bereiken, en ik ga ervan uit dat de Raad en de Commissie daarmee terdege rekening houden.</p>
      <p sl="en">Wij verwelkomen de twee mededelingen van de Commissie, die wij beschouwen als een belangrijke stap in de richting van een gemeenschappelijk asielbeleid. Wij onderschrijven dat maatregelen als hervestigingsprogramma's, procedures voor beschermde toegang en steun voor opvang in de regio gezien moeten worden als aanvulling op het bestaande recht om asiel aan te vragen in de Europese Unie, en wij delen de opvatting dat deze interne asielregelingen van hoge kwaliteit moeten zijn.</p>
      <p sl="en">We zijn het erover eens dat 'outsourcing' van interne EU-verantwoordelijkheden door het opzetten van kampen in landen als Libië geen duurzame en zelfs geen kortetermijnoplossing biedt voor degenen die bescherming zoeken. Wat de uniforme procedure betreft erkennen we dat het zowel voor degene die de asielaanvraag indient als voor de betrokken autoriteiten beter is als alle relevante informatie in één keer onderzocht wordt, en we staan achter de door de Commissie voorgestelde gemeenschappelijke regeling inzake de volgorde van de besluitvorming. We zijn ons echter ook bewust van de mogelijke kloof op het gebied van vluchtelingenbescherming tussen enerzijds lidstaten die enkel een volledige vluchtelingenstatus hanteren en geen regeling voor subsidiaire bescherming kennen en anderzijds lidstaten die beide categorieën erkennen.</p>
      <p sl="en">Ik kan niet ontkennen dat dit een moeilijk punt is voor een aantal afgevaardigden en dat de paragrafen 37 en 38 van het verslag in de ogen van sommigen wellicht afbreuk doen aan de hernieuwde raadpleging inzake de richtlijn betreffende de procedures, waarbij het Parlement naar wij hopen spoedig betrokken wordt. Ik hoor graag van de collega's hoe zij denken over het eventueel schrappen van deze paragrafen. Volledige consensus daarentegen bestaat er over de noodzaak van 'frontloading' met betrekking tot de besluitvormingsprocedure. Ook steunen wij het pleidooi voor een beter gebruik van landenspecifieke informatie door beter opgeleid personeel. Het kan en mag niet zo zijn dat over mensenlevens geoordeeld wordt op basis van adviezen waarvan niet zeker is of ze wel betrouwbaar zijn. Dat geldt bijvoorbeeld voor de zaak van Ramzi Isalam, een homoseksuele Algerijn die vanuit het Verenigd Koninkrijk teruggestuurd dreigt te worden naar Algerije omdat ervan uitgegaan wordt dat hij geen subsidiaire bescherming nodig heeft. De reden is een zinnetje in een verslag van een Canadese diplomaat van enkele jaren geleden, dat nog steeds deel uitmaakt van de landeninformatie waarvan het VK gebruik maakt. Alle andere adviezen van de diplomaat in kwestie zijn inmiddels uit die documentatie verdwenen. De Unie is het aan zichzelf verplicht wat te doen aan de kwaliteit van de informatie waarop we ons baseren wanneer we besluiten nemen over de levens van mensen.</p>
      <p sl="en">Meer discussie was er over de invoering van een monitoring- of terugkoppelingssysteem, waarmee nagegaan kan worden wat er gebeurt met degenen die zijn teruggekeerd nadat hun asielaanvragen zijn afgewezen. De meerderheid van onze commissie was daar voorstander van, omdat we dan in ieder geval weten of het echt veilig is om ook anderen terug te sturen.</p>
      <p sl="en">De commissie steunt ten volle het voorstel voor een beter gecoördineerde aanpak van de opvang in de regio, aangezien het overgrote deel van de vluchtelingen in de wereld niet eens probeert om naar de Europese Unie te komen, al wordt in berichten in de media en door sommige politici wel eens anders gesuggereerd. Wij beseffen dat het niet eenvoudig is om tot een gecoördineerde aanpak te komen, maar een gefragmenteerde benadering werkt alleen maar verwarrend. We willen graag weten hoe de Commissie die coördinatie in de toekomst denkt te kunnen verbeteren. Verder vinden wij dat er nieuwe middelen moeten komen - en dat is iets anders dan het herverdelen van bestaande begrotingen voor hulp - om de capaciteit en kwaliteit van de opvang in de regio's van herkomst op de lange termijn te helpen verbeteren, in nauwe samenwerking met de betrokken landen.</p>
      <p sl="en">Waarover zijn we het nog meer eens? We zijn het erover eens dat hervestigingsprogramma's zeer waardevol kunnen zijn, zeker wanneer ze gericht zijn op personen in een precaire situatie die het meest gevaar lopen; dat deze programma's ertoe kunnen bijdragen dat het publiek in de Europese Unie zich meer bewust wordt van de beweegredenen van vluchtelingen; en dat deze bewustmaking een rol kan spelen bij de bestrijding van alle vormen van discriminatie en met name racisme en vreemdelingenhaat.</p>
      <p sl="en">Ook zijn we het erover eens dat we een gemeenschappelijk buitenlands en veiligheidsbeleid van de EU nodig hebben, een beleid dat zich allereerst richt op conflictpreventie en de oplossing van langetermijnconflicten. We zijn dan ook verheugd over de voorgestelde regionale beschermingsprogramma's van de EU, en we zouden graag bij de uitwerking en evaluatie daarvan worden betrokken.</p>
      <p sl="en">U ziet, er is heel wat waarover we het eens zijn en waarover in dit debat de degens dus niet gekruist hoeven te worden. Dat is de boodschap die we morgen, naar ik hoop, zowel de Raad als de Commissie zullen meegeven, hoe de eindstemming ook uitvalt. We zijn het erover eens dat de tweeledige aanpak van de Commissie - streven naar een algemene hoge norm voor de uitvoering van de huidige richtlijnen in de EU en proberen de omstandigheden van de overgrote meerderheid van de vluchtelingen te verbeteren in de regio waar zij verblijven - een redelijk en zeker ook ambitieus programma is. Het Parlement zal volledig bij de uitwerking van dergelijke initiatieven betrokken moeten worden.</p>
    </intervention>
    <intervention id="2-303" speaker_id="photo_generic" name="Frattini" is_mep="True" mode="spoken" role="Commissie">
      <p sl="en">Mijnheer de Voorzitter, in het verslag van mevrouw Lambert worden de twee mededelingen van de Commissie in de context geplaatst van het streven naar een gemeenschappelijk Europees asielstelsel. Die doelstelling van een gemeenschappelijk asielstelsel wordt in het asielhoofdstuk van het programma van Den Haag nadrukkelijk bevestigd, en voor het verwezenlijken ervan is een ambitieuze deadline vastgesteld, namelijk 2010.</p>
      <p sl="en">De Commissie zal alles doen wat nodig is om ervoor te zorgen dat die deadline gehaald wordt en dat het Europees Parlement daarbij een sleutelrol vervult. Vanaf voorjaar 2005 wordt het Parlement als medewetgever betrokken bij het proces waarmee dit alles bereikt kan worden. In het programma van Den Haag komt ook tot uitdrukking dat de externe dimensie van het asielvraagstuk in de EU een steeds belangrijker plaats toebedeeld wordt. Een beter wereldwijd beschermingssysteem komt vluchtelingen overal in de wereld ten goede en kan bijdragen tot een betere verdeling van de verantwoordelijkheden op asielgebied tussen de EU en de landen die de meeste vluchtelingen herbergen. Dat is ook in het belang van de Unie. Ik ben de rapporteur erkentelijk voor het feit dat zij het belang van dit werk en de daarmee samenhangende financiële implicaties erkent. Volledige steun van het Europees Parlement is absoluut noodzakelijk.</p>
      <p sl="en">In de mededeling over duurzame oplossingen wordt aangegeven hoe de EU de beschermingscapaciteit in de regio's van herkomst kan versterken en hoe zij via de ontwikkeling van een hervestigingsprogramma op Europese schaal kan bijdragen tot een meer gereguleerde en beter beheerde binnenkomst in de EU van personen die internationale bescherming behoeven. Vluchtelingen moeten zo snel mogelijk bescherming kunnen krijgen, en die bescherming moet zo nauw mogelijk op hun behoeften aansluiten. Kerngedachte hierbij is lastenverdeling, niet lastenverschuiving. De bedoeling is samen met derde landen naar mogelijkheden te zoeken om gezamenlijk een antwoord te bieden op een uitdaging die ons allemaal aangaat. Deze plannen mogen enkel een aanvulling vormen op, en dus niet in de plaats komen van, de verplichtingen van de lidstaten uit hoofde van de internationale mensenrechtenverdragen, meer in het bijzonder het Vluchtelingenverdrag uit 1951, en het recht op asiel in de Europese Unie.</p>
      <p sl="en">In het programma van Den Haag is nadrukkelijk vastgelegd dat de uitvoering van de tweede fase betreffende het gemeenschappelijk Europees asielstelsel gebaseerd moet zijn op een grondige evaluatie van het effect van de maatregelen die in de lidstaten genomen zijn. In onze mededeling wordt een methodologie aangereikt waarmee die evaluatie bevorderd kan worden en op basis waarvan praktische samenwerking tot stand gebracht kan worden. Deze op consensus en samenwerking gerichte methodologie kan ook op andere gebieden binnen het acquis inzake asiel en migratie toegepast worden. Wat de langere termijn betreft moeten we de samenwerking tussen de lidstaten op dit gebied aanmoedigen en versterken, en dat is wat de Commissie voornemens is te doen.</p>
    </intervention>
    <intervention id="2-304" speaker_id="28474" name="Ioannis KASOULIDES" is_mep="True" mode="spoken" nationality="Cyprus" birth_date="10-08-1948" birth_place="Lefkosia" p_group="Group of the European People's Party (Christian Democrats) - Vice" m_state="CY">
      <p sl="en">rapporteur voor advies van de Commissie buitenlandse zaken. - Mijnheer de Voorzitter, kernpunt van deze geïntegreerde en alomvattende aanpak van asiel en immigratie is de samenwerking met derde landen, die om hun medewerking gevraagd zal worden en die zich hopelijk bereid zullen tonen een deel van de verantwoordelijkheid op zich te nemen, zodat we dit goed doordachte beleid tot een succes kunnen maken. De samenwerking moet via verschillende reeds bestaande instrumenten geëffectueerd worden, met name via het Europees nabuurschapsbeleid.</p>
      <p sl="en">We moeten voorkomen dat bij derde landen de indruk ontstaat dat de EU bezig is haar eigen verantwoordelijkheden af te schuiven en probeert ze op hun schouders te leggen. U hebt op dit punt gelijk, commissaris. Daarom moeten we heel duidelijk laten zien dat we bereid zijn deze landen bij te staan bij het versterken van hun beschermingscapaciteit, dat we bereid zijn onze eigen reactiecapaciteit te versterken om landen die zich in een crisissituatie bevinden noodhulp te kunnen bieden, en dat we de nodige extra financiële middelen beschikbaar zullen stellen, dat wil zeggen middelen die niet aan de bestaande begrotingen voor ontwikkelingshulp onttrokken zullen worden. Anderzijds moeten we derde landen ook laten zien dat we bereid zijn onze eigen verantwoordelijkheid te nemen: we moeten duidelijk maken dat we werken aan de invoering van een gemeenschappelijk Europees asielstelsel, waartoe in Tampere is opgeroepen, dat we zorgen voor een volwaardig regionaal beschermingsprogramma in december 2005 en dat we een hervestigingsregeling ontwikkelen die gebaseerd is op de absorptiecapaciteit van de verschillende lidstaten.</p>
      <p sl="en">Laatste punt: dat we kiezen voor versterking van de beschermingscapaciteit en invoering van procedures voor beschermde toegang betekent nog niet dat het bestaande recht om een asielaanvraag in te dienen bij spontane binnenkomst in een EU-lidstaat komt te vervallen. Ik ben er ten volle van overtuigd dat naarmate de EU erin slaagt de beschermingscapaciteit in de regio's van herkomst te versterken en naarmate ze derde landen helpt die capaciteit op een aanvaardbaar peil te brengen, de procedures voor beschermde toegang vanuit landen buiten de EU effectiever zullen worden, dat het aantal spontane, rechtstreeks in de lidstaten ingediende asielaanvragen zal dalen en dat de praktijk van mensensmokkel steeds minder lucratief zal worden.</p>
    </intervention>
    <intervention id="2-305" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">namens de fractie. - Mijnheer de Voorzitter, mijnheer de commissaris, geachte afgevaardigden: sinds de Europese Raad van Tampere de totstandbrenging van een gemeenschappelijk asielsysteem onder haar doelstellingen opnam, heeft het Parlement - en met het Parlement de Europese Volkspartij (christen-democraten) - zich volledig geschaard achter dit doel en achter de intentie van de Europese Unie om een antwoord te geven aan hen die op legitieme wijze naar onze landen komen op zoek naar een betere toekomst en een beter leven.</p>
      <p sl="es">Wij zijn nu - met onze blik gericht op 2010, op de in het programma van Den Haag voorziene datum voor de voltooiing van de tweede fase van het gemeenschappelijk asielsysteem - geconfronteerd met het gelukkige feit dat de Europese Unie al een aantal belangrijke voorschriften heeft aangenomen. Er is echter nog een lange weg te gaan, een weg waartoe wij ons hebben verplicht. Verantwoordelijkheid en zorgvuldigheid zijn de begrippen die ons handelen dienen te bepalen. Hoe kan het ook anders wanneer we het hebben over mensen die onze hulp nodig hebben?</p>
      <p sl="es">Voor ons ligt een belangrijk verslag. Dit heeft naar mijn mening de fundamentele merite dat daarin een heldere en gedecideerde uitspraak wordt gedaan over een aantal vraagstukken. Ten eerste zegt het Parlement ronduit nee tegen het voorstel om opvangkampen in te richten in landen buiten de Unie. De verantwoordelijkheid waarover ik zo-even sprak kan niet worden ontlopen. We mogen niet sollen met mensen die ons om een antwoord op hun wanhoop vragen door een andere kant op te kijken. Het buiten onze grenzen houden van asielzoekers is niet de beste manier om te laten zien dat de waarden waarop de Europese Unie gebaseerd is, ook werkelijk geldig zijn.</p>
      <p sl="es">In de tweede plaats willen wij dat de aandacht voor vluchtelingen gebaseerd wordt op het beginsel van solidariteit en billijke verdeling van de verantwoordelijkheden. Eens te meer is aangetoond dat alleen een gezamenlijk en solidair handelen van de Unie voor levensvatbare en duurzame oplossingen kan zorgen. Eens te meer heeft de Unie de kans om te laten zien dat ze staat voor een asielsysteem dat werkelijk gemeenschappelijk is.</p>
      <p sl="es">Ten slotte spreken we ons uit voor een systeem van hervestiging op communautair niveau, mits dit een systeem wordt dat er altijd in slaagt recht te doen aan zowel de wil van de betreffende lidstaat als de wil van de betrokken persoon. Wij hebben op dit moment weliswaar slechts één enkel probleem met de rapporteur - wier vermogen om standpunten dichterbij elkaar te brengen wij hoogachten en zeer op prijs stellen - maar wij zullen alleen voor dit verslag kunnen stemmen indien er een oplossing wordt gevonden voor het probleem dat ons scheidt, namelijk dat van de zogeheten veilige derde landen.</p>
    </intervention>
    <intervention id="2-306" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de fractie . - Mijnheer de Voorzitter, mijn fractie steunt dit verslag van ganser harte. Er wordt in dit Parlement namelijk wel veel gesproken over een gemeenschappelijke asielprocedure, maar als wij echt willen dat die ooit werkelijkheid wordt, dan moeten we het verslag-Lambert ten volle steunen.</p>
      <p sl="en">Wij zijn weliswaar voor lastenverdeling, voor een gemeenschappelijk asielbeleid en voor uitvoering van de Tampere-agenda, maar het valt niet mee om dat alles praktisch om te zetten in een verslag. In het verslag-Lambert zijn verschillende van onze wensen verwerkt, maar voor iemand als mijzelf, die zich jarenlang heeft beziggehouden met asielkwesties, is dit verslag een stap in de goede richting. Dit moet mijns inziens overal in het Parlement steun kunnen vinden.</p>
      <p sl="en">Het gaat hier om de kwaliteit van de besluitvorming in asielzaken. In alle lidstaten zien we dat besluiten met betrekking tot asielaanvragen op zo'n gebrekkige wijze tot stand komen dat we echte asielzoekers tekort doen en hun onvoldoende mogelijkheden bieden om hun zaak te bepleiten en daadwerkelijk het toevluchtsland te betreden. Dat is een slechte zaak voor ons allemaal, en dit verslag is bedoeld om iets te doen aan die gebrekkige besluitvorming op asielgebied.</p>
      <p sl="en">We willen de beschermingscapaciteit in de regio's van herkomst versterken. Dit verslag maakt duidelijk dat er een verschil bestaat tussen het opzetten van doorvoerkampen en 'outsourcing' van verantwoordelijkheden naar derde landen enerzijds en bescherming in de regio anderzijds. Ik wil nadrukkelijk onze steun voor dit verslag uitspreken.</p>
    </intervention>
    <intervention id="2-307" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="en">namens de fractie . - Mijnheer de Voorzitter, allereerst zou ik mevrouw Lambert willen bedanken voor haar verslag. Ik sluit me aan bij de woorden van de heer Moraes en zeg u de volledige steun van mijn fractie toe voor dit verslag. Het meeste van wat ik wilde zeggen is al verwoord door mevrouw Lambert, en wel op een uitstekende manier. Ik zou echter nog eens willen wijzen op het feit dat er tussen de twee richtlijnen enige spanning bestaat. In de richtlijn inzake de erkenning van vluchtelingen zijn eisen vastgelegd met betrekking tot de vluchtelingenstatus en subsidiaire bescherming, en de toekomstige richtlijn betreffende minimumnormen voor procedures moet wat dit betreft met die richtlijn in overeenstemming gebracht worden. Vooralsnog lopen de twee richtlijnen op dit punt uiteen.</p>
      <p sl="en">Tweede punt: de voorstellen inzake hervestiging verdienen steun, omdat ze gericht zijn op de meest kwetsbare personen. Het gaat hier niet om een nieuw kanaal voor economische migratie, maar om een weg naar hoop. Op dit moment zijn er slechts zes lidstaten die nuttig gebruik maken van de mogelijkheid vluchtelingen op te nemen in hervestigingsprogramma's, ondanks het feit dat vrijwillige overeenkomsten met vluchtelingen toch een goede zaak zijn, zowel voor henzelf als voor de UNHCR, die dan ook een warm voorstander is van hervestiging.</p>
      <p sl="en">Tot slot moeten wij goed duidelijk maken dat hervestigingsprogramma's en procedures voor beschermde toegang zeker niet bedoeld zijn om te tornen aan de bestaande rechten van asielzoekers die spontaan in een lidstaat van de Europese Unie aankomen.</p>
    </intervention>
    <intervention id="2-308" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">namens de fractie . - Mijnheer de Voorzitter, duizenden mannen, vrouwen en kinderen zijn de afgelopen jaren langs Calais, mijn stad, gekomen of langs het helaas overbekende kamp Sangatte, in de overtuiging dat Groot-Brittannië hun eldorado zou zijn. Het ging om mensen uit Kosovo, Afghanistan, Irak, Soedan, Koerdistan, op zoek naar vrijheid en veiligheid, eenvoudige wereldburgers, door nood op de vlucht geslagen, die alleen maar, net als een ieder van ons, een beetje geluk willen. Staat u mij toe hun onze solidariteit betuigen.</p>
      <p sl="fr">Hoewel ik me in het merendeel van de inhoud van het verslag-Lambert kan vinden, ben ik het tegenover mijzelf verplicht om in deze zaal de nadruk te leggen op een objectieve waarheid. Het verbeteren, vereenvoudigen en uniform maken van de asielaanvraagprocedures is natuurlijk een vooruitgang, maar zolang we verzuimen een echt fundamenteel debat te voeren over wat voor immigratie Europa nodig heeft en over het economisch ontwikkelingsbeleid dat Europa moet voeren ten aanzien van arme landen, zullen we niets oplossen en zullen we met regelmaat hier terugkomen om te spreken over de toestand van deze nomaden in de moderne tijd.</p>
      <p sl="fr">Europa moet weten dat het hier beter leven is dan in Afrika, en vooral dat je hier clandestien kunt werken als je tenminste bereid bent minder te verdienen en je mond te houden. In Europa trekt men mensen aan, buit men ze uit en verrijkt men zich als professionele slavenhouders.</p>
      <p sl="fr">Ja, we moeten Europa zijn maar al te vaak verloren eer teruggeven, zoals we ook aan Europa moeten vragen op te houden met het voeren van een struisvogelpolitiek onder het voorwendsel dat over immigratie spreken nationalisme in de hand werkt. Het gaat in dit verhaal echter niet alleen om Europa. Ook het IMF, waarvan de aanbevelingen vaak verantwoordelijk zijn voor migratie, de VN en de UNHCR moeten meedoen.</p>
      <p sl="fr">Ja, de Europese Unie moet een asielbeleid krijgen dat de principes van het Europese Verdrag van de rechten van de mens waardig is. Ja, de Europese Unie moet fundamenteel aandacht besteden aan het onderwerp emigratie. Ja, de Europese Unie moet zich ook bedenken dat ook sommige van haar eigen kinderen honger lijden.</p>
    </intervention>
    <intervention id="2-309" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">namens de fractie. - Mijnheer de Voorzitter, geachte collega’s, mijnheer de commissaris, dit verslag wijst bij voorbaat en in apodictische bewoordingen elk idee van de hand om opvangcentra in de landen van laatste doorreis op te richten, zoals van verschillende kanten was geopperd. Er wordt beweerd dat totstandbrenging van dit soort centra moeilijkheden met zich meebrengt voor het nakomen van de internationale verplichtingen op het vlak van de mensenrechten, maar ik weet niet op wat voor veronderstelling dat nu weer gebaseerd is. Ik vraag me af of de rapporteur al geconstateerd heeft dat er sprake is van een gebrek aan middelen in die landen, of bij de leiders van de - onder meer Europese - NGO’s die in de landen van doorreis en herkomst van immigranten werken.</p>
      <p sl="it">Ik vermoed dat deze vooringenomenheid uitsluitend op ideologische gronden gebaseerd is. De opvangcentra zouden immers een belangrijke rol kunnen spelen om tegemoet te komen aan zowel de behoefte aan goede controle, als de behoefte aan menselijke behandeling van migranten. Door dat soort centra bij voorbaat af te wijzen, wordt de huidige situatie ongewijzigd gelaten, en zo wordt verhinderd dat de landen van doorreis betrokken worden bij het beheer van het migratieproces, terwijl dat juist een goede zaak zou zijn.</p>
      <p sl="it">Met het centrum dat onlangs in Afrika tot stand is gebracht, dankzij de belangrijke tussenkomst van mijn land via de akkoorden van Tripoli, zijn wij er tot nu toe in geslaagd te voorkomen dat mensen bij het oversteken van de Middellandse Zee jammerlijk omkomen. De mensensmokkelaars vervoeren die migranten immers met bootjes die niet eens meer zeewaardig zijn. Dankzij dat centrum in Afrika is er dus al een positief resultaat behaald in de strijd tegen de gruwelijke mensensmokkel.</p>
    </intervention>
    <intervention id="2-310" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, dames en heren, de asielproblematiek is geen technisch vraagstuk. Laten wij er geen doekjes om winden: het is een politiek en maatschappelijk vraagstuk. Gedurende enkele decennia hebben de lidstaten van de Europese Unie een zorgeloos asielbeleid gevoerd, vooral tegenover mensen uit andere continenten. Vandaag zijn de rampzalige gevolgen van dit beleid overduidelijk. Racistisch en politiek extremisme zijn aan de orde van de dag, zowel onder de nieuwkomers als onder de autochtone bevolking. Verder heeft dit verkeerde asielbeleid bij een aanzienlijk deel van de samenleving het vertrouwen in de Europese integratie ondermijnd, die al dan niet terecht wordt geassocieerd met een overdreven coulant asielbeleid. Het is duidelijk dat het niet langer op dezelfde voet kan doorgaan. Wij moeten een evenwicht vinden tussen de mensenrechten, de democratie en de veiligheid van onze burgers. Het verheugt mij dat het Europees Parlement in de resolutie in punt twee de noodzaak benadrukt van “maatregelen om de beschermingscapaciteit van de regio's van herkomst [van potentiële asielzoekers] op te voeren”. Dat is precies wat wij moeten doen. Tot slot, mijnheer de Voorzitter, wil ik erop wijzen dat het asielprobleem gezien de relatieve rijkdom van Europa alleen maar in ernst zal toenemen.</p>
    </intervention>
    <intervention id="2-311" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, geachte collega’s, mijnheer de commissaris, als Parlementsleden zitten wij hier om de burgers van de vijfentwintig landen die de Europese Unie vormen, te vertegenwoordigen. In de Unie is dit Parlement de enige instelling die met algemeen kiesrecht wordt gekozen. Als houders van deze rechtstreekse consensus en het volksmandaat zouden wij bij bepaalde vraagstukken in staat moeten zijn ons los te maken van de ideologie van de politieke partij waartoe wij behoren. Een van die kwesties zou immigratie moeten zijn.</p>
      <p sl="it">De geschiedenis leert ons dat de grootste rampspoed die een mens kan overkomen het feit is dat hij wordt weggerukt van zijn plaats van oorsprong. Immigratie geschiedt om een heel scala van redenen die niet allemaal aan vrije wil zijn toe te schrijven. Een ontwikkeld sociaal stelsel - en de Unie is een geheel van ontwikkelde landen - kan niet bij voorbaat een paar aspecten van dit verschijnsel opzij schuiven en alleen maar kijken naar de emotionele kant van de zaak. De Unie moet de fundamentele beginselen waarop haar bestaan gebaseerd is, in bescherming nemen, maar zij moet dat doen ten behoeve van iedereen, van zowel haar eigen burgers als die van derde landen. Dit moet via een gemeenschappelijk beleid gaan en met keuzen waar eenieder zich in kan vinden, dus niet met ondoelmatige initiatieven die kant noch wal raken en bepaalde lidstaten in een isolement dwingen.</p>
      <p sl="it">Als men een gemeenschappelijk immigratiebeleid wil, moet men ook alle consequenties daarvan accepteren, vooral in een tijd als de onze waarin de mensen zich grote zorgen maken om de binnenlandse veiligheid. Onder meer is het belangrijk om niet op voorhand nee te zeggen tegen het opzetten van een informatiesysteem ter voorbereiding van het migratieverschijnsel in de landen van doorreis en herkomst. Dat moet een georganiseerd systeem zijn waar iedereen achter kan staan en dat, als er ter plekke economische hulp en stimuleringsmaatregelen bij komen, voor iedereen positieve resultaten kan opleveren.</p>
      <p sl="it">Het onderhavige voorstel pakt het probleem niet in deze optiek, noch op een concrete manier aan. Als er geen gepaste amendementen bij dit voorstel worden aangenomen, kunnen wij er onze steun niet aan geven.</p>
    </intervention>
    <intervention id="2-312" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Mijnheer de Voorzitter, ik wil graag voor alles onze rapporteur, mevrouw Lambert, bedanken voor haar uitstekende verslag, dat wij steunen. We bevinden ons namelijk op een kritiek punt in de uitwerking van het Europees asielbeleid, temeer daar wij hebben kunnen vaststellen dat de eerste Europese harmoniseringsfase van dit beleid is uitgedraaid op een harmonisering naar beneden.</p>
      <p sl="fr">De Raad heeft afgelopen november in het programma van Den Haag nieuwe prioriteiten opgenomen voor een Europees asielbeleid. Dat programma voorziet voor de tweede harmoniseringsfase onder andere in de totstandkoming van een gemeenschappelijk asielbeleid. Wij wensen er voor alles aan te herinneren dat Europa een asielgebied is en dat we deze humanitaire traditie in stand moeten houden.</p>
      <p sl="fr">In dat verband is de eerste doelstelling van het voorliggende verslag de lidstaten eraan te herinneren dat het Verdrag van Genève alsmede de rol van de UNHCR in het middelpunt van de asielproblematiek moeten blijven staan. Wij moeten de humanitaire traditie van Europa bewaren en dus opnieuw duidelijk stelling nemen tegen elke maatregel van “outsourcing” van de asielprocedure en het opzetten van transitkampen buiten de grenzen van Europa.</p>
      <p sl="fr">Het Europees asielbeleid moet gebaseerd zijn op het principe van solidariteit en het verdelen van lasten en verantwoordelijkheden, niet alleen binnen de Europese Unie, maar ook met derde landen. Het Europees asielbeleid moet overigens ook de fundamentele rechten van asielzoekers bevorderen. De uniforme asielprocedure moet als eerste doel hebben de vluchtelingen een hoog beschermingsniveau te garanderen. Bovendien moet het ervoor zorgen dat de kwaliteit van de besluiten beter wordt. Het Europees Parlement is democratisch verkozen en verantwoording verschuldigd aan de volkeren, en daarom moet het bevestigen dat asielzoekers recht hebben op een waardige ontvangst. We willen toegankelijkere, rechtvaardigere en beter beheerde asielstelsels. We moeten de tekortkomingen van asielstelsels corrigeren. We moeten de vluchtelingen beschermen maar we moeten ook onze bevolkingen aanspreken en uitleggen hoe groot de ellende is die vluchtelingen naar Europa drijft, opdat ook van hun kant meer begrip wordt getoond. Natuurlijk is het wenselijk dat vluchtelingen terugkeren naar hun eigen land. Daartoe moeten we de achterliggende oorzaken aanpakken. Maar in de tussentijd is het onze plicht ons te richten op lokale integratie en vestiging in de ontvangende landen. Daarvoor is het nodig de beschermingscapaciteiten te versterken en een programma op te zetten voor duurzame oplossingen.</p>
      <p sl="fr">Tot slot lijkt er in veel taalversies een interpretatieprobleem te bestaan met amendement 1. Ik verduidelijk dus dat de bepaling “op basis van het concept veilig derde land” verwijst naar de vroegtijdige terugkeer van vluchtelingen en niet naar de waarborgen die de beschermingsprogramma’s moeten bevatten. Het leek mij van belang dit toe te lichten.</p>
    </intervention>
    <intervention id="2-313" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">Voorzitter, ik sluit me aan bij de vele warme woorden die al zijn gesproken door een aantal collega's en ik vraag ook uw steun voor dit verslag. Het is een uitstekend verslag.</p>
      <p sl="nl">We zitten met een heel schrijnend probleem en daarvoor is dringend een oplossing nodig, maar wel een echte, duurzame oplossing en geen stoplap. Wat op de lange termijn echt nodig is, is natuurlijk legale immigratie in de Europese Unie. Het is wat dat betreft een gemiste kans dat de Raad de legale immigratie nadrukkelijk buiten de gekwalificeerde meerderheidsstemming heeft gehouden. Het lijkt alsof de lidstaten het gemakkelijker eens kunnen worden over hoe we mensen buiten de EU houden, dan over hoe we ze op een goede manier de EU binnenlaten. De EU en ook het Parlement hebben de laatste weken en maanden veel gesproken over de Europese waarden en over de mensenrechten. Dat is bijzonder benadrukt in de discussie over de Commissie, maar ook nu weer in verband met Turkije.</p>
      <p sl="nl">Ons niveau van beschaving wordt afgemeten aan de manier waarop we met onze medemensen omgaan en waarop we onze waarden in praktijk brengen. Asielzoekers zijn geen criminelen, het zijn medemensen en ze dienen dus onder humane omstandigheden te worden opgevangen. Zij verdienen onze steun. Ik steun derhalve dit verslag.</p>
    </intervention>
    <intervention id="2-314" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <a text="(Afgevaardigde spreekt Iers)"/>
      <p sl="en">De wereld meet de bereidheid van de Europese Unie om zich in te zetten voor gelijkheid, rechtvaardigheid en fair-play af aan de manier waarop zij omgaat met degenen die oorlog en vervolging ontvluchten.</p>
      <p sl="en">Mevrouw Lambert verdient alle lof voor haar verslag, waarin ze met name aandacht schenkt aan de humanitaire aspecten en de burgerlijke rechten, die de kern vormen van het asieldebat. Ik sluit me aan bij haar oproep om het EU-beleid te baseren op het streven naar de hoogst mogelijke internationale normen inzake bescherming en mensenrechten. Plannen voor zogeheten "opvangcentra" moeten absoluut afgewezen worden, zelfs als kortetermijnoplossing voor het asielvraagstuk, en op dat punt moeten we het verslag dan ook krachtig steunen.</p>
      <p sl="en">Ook is het een goede zaak dat in het verslag gewezen wordt op de noodzaak van een snellere afhandeling van asielaanvragen en een efficiënter en meer transparant besluitvormingsproces. Miljoenen mensen in de wereld lijden onder de gevolgen van conflicten, armoede en sociale en politieke instabiliteit. Daarom is het van belang dat we ons meer gaan richten op conflictbeheersing en -preventie in het kader van de Verenigde Naties.</p>
      <p sl="en">De asielkwestie kan op de lange termijn alleen opgelost worden als we oorlog en armoede wereldwijd terugdringen. De EU heeft in dit opzicht een belangrijke rol te vervullen. We moeten het beleid ook echt uitvoeren. We moeten de wereld laten zien dat waar het gaat om mensenrechten, rechtvaardigheid en gelijkheid de Unie niet alleen mooie woorden spreekt, maar datgene wat ze zegt in de uitvoering van haar beleid ook waarmaakt. Verder wil ik nadrukkelijk mijn steun uitspreken voor de amendementen.</p>
      <a text="(Afgevaardigde spreekt Iers)"/>
    </intervention>
    <intervention id="2-315" speaker_id="28333" name="Michele SANTORO" is_mep="True" mode="spoken" nationality="Italy" birth_date="02-07-1951" birth_place="Salerno" p_group="Socialist Group in the European Parliament" m_state="IT">
      <p sl="it">Mijnheer de Voorzitter, geachte collega’s, mijnheer de commissaris, ik kan me vinden in het verslag-Lambert, want als er één vijand is die Europa belet te groeien, dan is dat de angst. Een van de manieren om die angst te bestrijden is ongetwijfeld dat wij inzien wie van degenen die zich tot ons wenden, het verdient geholpen te worden.</p>
      <p sl="it">Een tijdje geleden zijn vijfenzeventig Eritreeërs door de Libische autoriteiten gearresteerd. Zij hebben een tijd in de gevangenis gezeten waar ze een mensonterende behandeling hebben ondergaan. Daarna zijn ze op een vliegtuig gezet om terug te worden gebracht naar hun land van herkomst. Ten einde raad hebben zij toen het vliegtuig gekaapt en het gedwongen om in Soedan te landen. De Hoge Commissaris voor Vluchtelingen van de Verenigde Naties heeft een gesprek gehad met zestig van die groep van vijfenzeventig; de anderen zijn in de gevangenis gegooid vanwege de vliegtuigkaping. Alle ondervraagden hadden recht op asiel, maar Libië heeft geen wet waarmee dat recht erkend wordt, het land heeft het Verdrag van Genève niet ondertekend en garandeert geen naleving van de mensenrechten in de gevangenissen.</p>
      <p sl="it">Anderzijds zijn er landen als het mijne, Italië, dat geen asielwet heeft, en daarom willekeurig migranten afwijst, zonder hun asielaanvragen te bekijken en zonder een eerlijke, juiste en individuele beoordeling te geven. Zelfs de reguliere immigranten worden vernederd en gedwongen om jarenlang te wachten op vernieuwing van hun verblijfsvergunning. Het is duidelijk dat deze mensen beschouwd worden als een vijand in huis, die je na gebruik het beste kunt weggooien.</p>
      <p sl="it">De asielaanvragen moeten door Europa beoordeeld worden, en tegelijkertijd moet Europa de Magreblanden helpen om voort te gaan op de weg van naleving van de rechten. Wij moeten ervoor zorgen dat Europa optimale criteria voor beoordeling en bescherming van vluchtelingen gaat hanteren, zodat de migratiestroom in legale immigratie veranderd kan worden, want dat is immers nuttig en ook mogelijk. Er moet dus één Europees Agentschap voor vluchtelingen komen en er moeten Europese opvangcentra worden opgezet, met het oog op beoordeling van de afzonderlijke asielaanvragen, rechtsbijstand en taalkundige hulp.</p>
      <p sl="it">De vluchtelingen zullen onze eerste bondgenoten worden in ons streven de economische, democratische en burgerlijke ontwikkeling van de landen van herkomst te bevorderen. De wereld kan immers alleen maar veiliger worden als er een einde wordt gemaakt aan onrechtvaardigheid.</p>
    </intervention>
    <intervention id="2-316" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Hartelijk dank. Hiermee zijn wij aan het einde gekomen van de sprekerslijst. Aangezien de commissaris niet meer het woord vraagt, is het debat gesloten. De stemming vindt woensdag om 12.00 uur plaats.</p>
    </intervention>
  </section>
  <section id="creitem17" title="Strategie EU inzake drugsbestrijding (2005-2012)">
    <intervention id="2-318" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is het verslag (A6-0067/2004) van de heer Catania, namens de Commissie burgerlijke vrijheden, justitie en binnenlandse zaken, houdende een voorstel voor een aanbeveling van het Europees Parlement aan de Raad betreffende de strategie van de EU inzake drugsbestrijding (2005-2012) [2004/2221(INI)]. Ik geef het woord aan de rapporteur, de heer Catania.</p>
    </intervention>
    <intervention id="2-319" speaker_id="28979" name="Giusto CATANIA" is_mep="True" mode="spoken" role="rapporteur" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, geachte collega’s, ik ben van mening dat wij in dit debat over de strategie voor drugsbestrijding van de Europese Unie uitsluitend moeten uitgaan van een wetenschappelijke aanpak, van een onderzoek van de reële situatie en de ervaringen die in de afgelopen jaren op dit gebied zijn opgedaan. Helaas echter wordt dit soort vraagstukken maar al te vaak op ideologische gronden aangepakt, en grijpt men maar al te gretig naar emotionele argumenten en een dogmatische benadering.</p>
      <p sl="it">Aangezien wij de nodige gegevens ter beschikking hebben, kunnen we ons een reële aanpak veroorloven. Ik doel hierbij met name op de gegevens die wij van het in Lissabon gevestigde Europees Waarnemingscentrum voor drugs en drugsverslaving gekregen hebben. Die gegevens zijn niet alleen wetenschappelijk gezien uiterst waardevol, ze hebben ook bewezen betrouwbaar te zijn. Het verslag over 2004 van het Waarnemingscentrum van Lissabon duidt erop dat de situatie rondom het aantal heroïnedoden en heroïnegebruikers in Europa al met al stabiel is. Er is echter geen sprake van vermindering van het aantal HIV-besmettingen: deze nemen in een paar nieuwe lidstaten momenteel zelfs toe. Het cocaïnegebruik neemt in de meeste lidstaten toe. Cannabis is het meest gebruikte middel: meer dan 20 procent van Europese burgers heeft daar gebruik van gemaakt of doet dat momenteel. Het gebruik van ecstasy is gelijk aan dat van amfetamine, zo niet hoger. Dit alles toont overduidelijk dat de tot nu toe gehanteerde strategieën geen positief effect hebben gesorteerd.</p>
      <p sl="it">Voor wat drugsgebruik in de gevangenissen betreft, wijst het Waarnemingscentrum erop dat drugsgebruikers in het gevangeniswezen oververtegenwoordigd zijn. Het gebruik van verdovende middelen onder gedetineerden varieert van 22 tot 86 procent, afhankelijk van de gevangenispopulatie, het soort gevangenis en het land. De gevangenissen vormen een risicomilieu voor de verspreiding van infectieziekten.</p>
      <p sl="it">Dan wat de criminalisering van het gebruik van verdovende middelen betreft. Het Waarnemingscentrum legt uit dat dit in veel landen heeft geleid tot een toegenomen gebruik van verdovende middelen. Tegen mijn Zweedse collega’s wil ik zeggen dat het verslag van het Waarnemingscentrum een specifieke verwijzing naar de situatie in hun land bevat. Er wordt namelijk melding gemaakt van een studie waaruit blijkt dat de repressieve strategieën die in Zweden zijn uitgevoerd de drugshandel alleen maar hebben aangewakkerd. De conclusie luidt dan ook dat er geen enkel nauwkeurig bewijs bestaat dat criminalisering van drugsgebruik een afschrikkende werking op jongeren heeft.</p>
      <p sl="it">Voor wat tot slot de drugshandel betreft, wijst Europol erop dat die handel goed is voor 2 à 5 procent van het wereldwijde bruto binnenlands product. Dit geld valt dus rechtstreeks in handen van drugsbaronnen en de grote criminele organisaties van onze planeet. De Amerikaanse DEA schat dat Afghanistan in 2005 meer dan 5000 ton opium zal uitvoeren, waarvan 95 procent voor Europa bestemd is. Dit toont aan dat het door de VN in 1998 aangenomen actieplan geen positief effect heeft teweeggebracht. Een en ander kan ook afgeleid worden uit het feit dat de drugshandel een groot belang bekleedt voor de financiering van maffiaorganisaties en internationaal terrorisme. Een bekende officier van justitie als de Italiaan D’Ambrosio heeft ons verteld dat de terroristen van El Qaeda de aanslag van Madrid hebben gefinancierd door 250 kilogram hasjish in te ruilen voor springstof.</p>
      <p sl="it">Ons verslag, dat in de Commissie burgerlijke vrijheden, justitie en binnenlandse zaken is goedgekeurd, gaat dan ook uit van de noodzaak om een ware strijd tegen de drugshandel, de maffiaorganisaties en het terrorisme op te bouwen en om prioriteit te geven aan de bescherming van het leven en de gezondheid. Het drugsgebruik mag niet aangepakt worden als een probleem van openbare orde. Het is geen kwestie waaraan repressieve acties te pas moeten komen: het is uitsluitend een sociaal en economisch vraagstuk. Om die redenen hebben wij het verslag geconcentreerd op de strategie van schadebeperking en alternatieve behandeling in de gevangenissen. Ook hebben wij ons geconcentreerd op de noodzaak wetenschappelijke kennis toe te passen op het effect van drugsgebruik. Er moeten wetenschappelijke studies worden opgestart over de kosten en baten van het huidige beleid van controle op verdovende middelen. De producerende landen moeten geholpen worden bij de omschakeling van hun landbouw. Er moeten studies worden gemaakt naar de effecten die cannabis, opium, cocabladeren op medisch gebied kunnen hebben. En tot slot moet gebruik worden gemaakt van de geconfisqueerde goederen en winsten van maffiabazen en terroristen afkomstig uit drugshandel en het witwassen van geld.</p>
      <p sl="it">Ik vraag het Europees Parlement om dit verslag aan te nemen. Ook vraag ik de Commissie om steun en verzoek ik de Raad - die helaas afwezig is, omdat hij kennelijk al besluiten heeft genomen - om rekening te houden met de opzet van deze aanbeveling in de vergadering die over drie dagen plaatsheeft. Onder meer wijs ik erop dat deze aanbeveling opgesteld is met de steun van diverse organisaties.</p>
    </intervention>
    <intervention id="2-320" speaker_id="photo_generic" name="Frattini" is_mep="True" mode="spoken" role="Commissie">
      <p sl="fr">Mijnheer de Voorzitter, mijnheer de rapporteur, de nieuwe drugsstrategie 2005-2012 die door de Europese Raad zal worden goedgekeurd, is zoals u weet de eerste drugsbestrijdingsstrategie in het kader van de uitgebreide Unie. Zij is gebaseerd op de evaluatie van de voorgaande strategie, die de Commissie al in oktober heeft uitgevoerd.</p>
      <p sl="fr">De Europese benadering, waarbij gezocht wordt naar een evenwicht tussen maatregelen tot terugdringing van vraag en aanbod, bestrijkt dus de vijfentwintig landen. De noodzaak om enerzijds de coördinatie op communautair niveau en anderzijds de zichtbaarheid van de inspanningen van de Unie in derde landen te versterken, wordt daarin duidelijk bevestigd. De grote doelstellingen die in de strategie zijn opgenomen zullen worden omgezet in concrete acties in het kader van de twee opeenvolgende vierjarige actieplannen die de Commissie, zoals u weet, respectievelijk begin 2005 en begin 2009 zal voorstellen.</p>
      <p sl="fr">De Commissie is voornemens haar voorstel voor een actieplan in februari 2005 goed te keuren. Zij is van mening dat de bijdrage van het Parlement op een terrein als drugs essentieel is, als wij het Europees beleid dichter bij de burgers willen brengen. Met andere woorden: we hebben een gezamenlijke Europese beleidsstrategie nodig. U kunt er zeker van zijn dat de Commissie wat dat aangaat haar verplichtingen absoluut niet zal verwaarlozen.</p>
    </intervention>
    <intervention id="2-321" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">namens de fractie . - Voorzitter, mijnheer de commissaris, collega's, ik kan u zeggen dat de ontwerpaanbeveling die wij vandaag bespreken niet op de steun van de PPE-DE-Fractie kan rekenen, omdat zij geen antwoord bevat op de grote uitdagingen waarop de toekomstige EU-drugsstrategie gericht zou moeten zijn.</p>
      <p sl="nl">De recente cijfers over het drugsgebruik onder jongeren zijn alarmerend. Steeds meer jongeren gaan op steeds jongere leeftijd experimenteren met voornamelijk soft drugs. Deze drugs worden bovendien steeds toegankelijker omdat ze goedkoper worden. Ik vind het minimaliseren van het probleem, zoals de rapporteur doet in zijn verslag, in deze situatie dan ook duidelijk niet op zijn plaats. Integendeel, de situatie vraagt om een doortastende en alomvattende aanpak met slechts één doel voor ogen: het terugdringen van het drugsgebruik en alle negatieve nevenaspecten ervan. Het evaluatieverslag van de Europese Commissie en het jaarverslag van het Europees Waarnemingscentrum voor drugs en drugsverslaving bewijzen dat er nog veel werk aan de winkel is, ook op Europees vlak.</p>
      <p sl="nl">Het Europese beleid zou een meerwaarde moeten hebben voor de gedifferentieerde aanpak in de verschillende lidstaten. Zoals de commissaris zei, op het vlak van coördinatie, informatie, wetenschappelijk onderzoek en de aanpak van de grensoverschrijdende drugshandel en de criminaliteit die daarmee gepaard gaat. Om een dergelijk beleid te kunnen voeren, moet er volgens ons een aparte begrotingslijn worden gecreëerd voor ondersteuning van nieuwe initiatieven en stimulering van de uitwisseling van positieve ervaringen tussen de verschillende lidstaten.</p>
      <p sl="nl">Dit verslag bevat niets van dit alles. Integendeel, het verslag is onsamenhangend en zit vol tegenstellingen. Zo wordt er enerzijds gepleit voor een op feiten en wetenschappelijk onderzoek gesteunde aanpak - dat kunnen wij uiteraard steunen - terwijl anderzijds in een adem veelal foute conclusies worden getrokken. Repressie zou geen goede kanten hebben en alle acties uit het verleden hebben geen vruchten afgeworpen. Bovendien worden er in het verslag nu reeds keuzes gemaakt.</p>
      <p sl="nl">Ten slotte, Voorzitter, deze week bepaalt de Europese Raad de strategie en het Parlement …</p>
    </intervention>
    <intervention id="2-322" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de fractie. - Mijnheer de Voorzitter, dit is een uitstekend verslag en door deze zijde van het Parlement zal het zeker gesteund worden. We steunen het om veel van de door de vorige spreker naar voren gebrachte redenen, ook waar het gaat om de wetenschappelijke en pragmatische aspecten van dit vraagstuk. We willen er niet te veel een ideologisch debat van maken, maar geheel vrij van ideologie valt over dit onderwerp niet te discussiëren, en vanuit die gedachte zeggen we dat we het probleem niet doeltreffend en effectief kunnen aanpakken als we niet proberen te begrijpen wat verslaving is, als we niet proberen te begrijpen waar al dat crimineel gedrag in verband met drugs vandaan komt, dat gedrag dat leidt tot de overlast in buurten en wijken waarmee alle lidstaten van de Europese Unie te kampen hebben.</p>
      <p sl="en">Uit dit verslag - waarvoor maar liefst zo’n 106 amendementen in de commissie zijn ingediend - komen twee dingen naar voren. Ten eerste blijkt er in dit Parlement een actieve betrokkenheid bij de EU-drugsstrategie te bestaan. Ten tweede weten wij als Europese afgevaardigden allemaal hoezeer een EU-strategie op dit punt door de burgers gewenst wordt. De vraag is dus: hoe moet die strategie eruit zien? Dit verslag biedt een duidelijk antwoord op die vraag. Zo wordt in dit verslag niet gesproken over de voors en tegens van een 'harde' of 'softe' aanpak van drugs, maar over intelligente harm reduction -strategieën. We weten dat er een verband bestaat tussen drugsgebruik en HIV. Als wij daaraan in dit Parlement voorbij gaan, dan heeft dat meer schade, meer criminaliteit en meer leed tot gevolg.</p>
      <p sl="en">Wij zijn er dus voor om veel meer aandacht te schenken aan harm reduction , maar ook aan reïntegratie. We willen dat er voldoende middelen voor voorlichtingsmaatregelen beschikbaar gesteld worden. We beweren zeker niet dat het publiek over dit probleem al voldoende geïnformeerd is. Verder willen we dat de nodige stappen ondernomen worden om te voorkomen dat gelden afkomstig uit de illegale drugshandel gebruikt worden om van alles en nog wat te financieren, van het internationale terrorisme tot alle andere mogelijke vormen van criminaliteit. Dit verslag is dus noch 'hard' noch 'soft'; het is een leidraad voor een effectieve aanpak, die ons in staat stelt de criminaliteit terug te dringen en de schade voor de gezondheid van gebruikers te beperken.</p>
      <p sl="en">In dit verslag worden de regeringen en de parlementen in de lidstaten opgeroepen doeltreffende maatregelen te treffen tegen de aanwezigheid van drugs in gevangenissen. De heer Catania heeft hier voortdurend op gehamerd, omdat de lidstaten aan dit probleem maar al te vaak voorbijgaan. Wij moeten op EU-niveau soms werk maken van lastige kwesties, van kwesties waarmee alle lidstaten te maken hebben maar waaraan ze ieder voor zich te weinig aandacht besteden. Het gevangenisleven leidt in de huidige situatie tot een dramatische toename van de schade door drugsgebruik. Mensen die uit de gevangenis komen begaan daardoor alleen nog maar meer strafbare feiten. Dat is een ernstig probleem voor de Europese Unie. Het publiek verlangt van ons Europese afgevaardigden en van de Commissie dat wij het drugsprobleem aanpakken op basis van een doeltreffende drugsstrategie.</p>
      <p sl="en">De traditionele, clichématige aanpak van voorlichting over drugs en drugsgebruik is niet meer van deze tijd. We hebben nu een veel effectievere strategie nodig. In dit verslag wordt terecht de nadruk gelegd op harm reduction , verslavingszorg en bestrijding van de oorzaken van drugsproblemen en wordt de weg van clichématige voorlichting over de gevolgen van drugsgebruik verlaten. Het is een goed verslag, dat wij zeker zullen steunen. Gezien de vele amendementen die in het verslag zijn verwerkt, vind ik dat het gehele Parlement er zijn steun aan zou moeten geven. Wij van onze kant zullen dat zeker doen.</p>
    </intervention>
    <intervention id="2-323" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">namens de fractie . - Voorzitter, als ik het drugsgebruik zou kunnen terugdringen door tegen dit verslag te stemmen, dan zou ik dat ogenblikkelijk doen. Jammer genoeg kan dat niet. Ik roep dit Huis dus op dit verslag te steunen. Het is namelijk een ontzettend goed en moedig verslag. Wat is het doel ervan? Ik denk dat we dat doel allemaal delen. Ik heb ook geluisterd naar mevrouw Brepoels en wij hebben een groot deel van haar amendementen gesteund.</p>
      <p sl="nl">Het doel is harm reduction , beperking van de schade voor de gebruiker en voor de omgeving. Wij moeten kijken naar hoe we dat het beste kunnen bereiken. We moeten kijken met welk soort beleid resultaten worden geboekt, want daar gaat het om. Het gaat niet om ideologie, het gaat om resultaten. Wij moeten beleid maken op basis van feiten, op basis van onderzoek en uitwisseling van kennis en ervaring en niet op basis van ideologie. Het is dan ook jammer dat de evaluatie van de vorige strategie niet tijdig beschikbaar was. Overigens is zojuist gezegd dat de Raad toch de komende dagen zal besluiten deze strategie aan te nemen. Ik zou het erg jammer vinden als de Raad dat doet zonder dat het Europees Parlement daarin een stem heeft gehad.</p>
      <p sl="nl">In het verslag wordt een pragmatische, realistische benadering gevolgd en eerlijk gezegd lees ik het heel anders dan mevrouw Brepoels. Er staat volgens mij helemaal niet in dat repressie absoluut niet mag. Het is natuurlijk wel zo - en dat geldt ook voor het Nederlandse beleid, waarover een hoop misverstanden bestaan - dat die repressie gericht en doelmatig moet zijn. Als we kijken naar de flinke Amerikaanse war on drugs , dan constateer ik dat die alleen de zakken van de drugsbaronnen heeft gespekt, maar niet heeft geleid tot minder drugsgebruik.</p>
      <p sl="nl">Preventie en een pragmatische aanpak, dat moet de sleutel zijn. Ik geef een paar voorbeelden. Deze zijn ook in Nederland omstreden. Iedereen heeft er moeite mee en het zijn geen beslissingen die lichtvaardig worden genomen. Moet je bijvoorbeeld naalden verstrekken aan drugsgebruikers die buiten op straat leven, of niet? Keur je daarmee goed dat zij drugs gebruiken? Nee, natuurlijk niet, maar als je naalden verstrekt, weet je in ieder geval zeker dat er geen vuile naalden rondslingeren en dat er geen vuile naalden worden gebruikt. Moet je bijvoorbeeld op grote houseparty's waar jongeren allerlei pillen gebruiken, ecstasy en dat soort dingen, de kwaliteit van die pillen testen? Moet je informatie verstrekken? Moet je er bijvoorbeeld voor zorgen dat die jongeren bij die pillen geen alcohol gebruiken? Geef je daarmee het signaal dat drugsgebruik goed is? Dat is een risico. Aan de andere kant zie ik dat, als je het niet doet, op die feesten jongeren sterven. Zolang ze nog drugs gebruiken, en dat doen ze, denk ik dat preventie en informatie belangrijk zijn.</p>
      <p sl="nl">Wij hebben, en daarmee sluit ik af, twee amendementen ingediend over het uitwisselen van informatie en het bestuderen van alternatieve methodes.</p>
    </intervention>
    <intervention id="2-324" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de fractie. - Mijnheer de Voorzitter, beste collega’s, bestraffing heeft in de wereld altijd twee resultaten opgeleverd: verhoging van het aantal doden en arrestaties van drugsgebruikers, die overigens het hoogste percentage recidivisten onder de gevangenispopulatie vormen, en ongelimiteerde big business voor iedere vorm van drugshandel.</p>
      <p sl="it">De onderhavige strategie is daarentegen in eerste instantie gericht op de bescherming van het welzijn van iedere mens. Daarom zijn de strategieën van harm reduction van fundamenteel belang. Alleen door mensen in leven te houden die op dat moment niet kunnen en niet willen ophouden met het gebruik van verdovende middelen, kunnen wij hopen dat het hun in de toekomst wel lukt zich te ontworstelen aan iedere vorm van verslaving. Wij mogen niet vergeten dat de meeste sterfgevallen te wijten zijn aan aids en hartziekten, dus pathologische situaties die verband houden met de manieren waarop verdovende middelen ingenomen worden.</p>
      <p sl="it">Om die reden houdt schadebeperking in dat er straathulp en laagdrempelige opvangcentra komen. Daarnaast moeten wij de drugsdealers duidelijk scheiden van de drugsgebruikers, anders dus dan wat in een repressief beleid gebeurt, waar beide groepen in hetzelfde hokje worden gestopt. Tot slot is ook heel belangrijk dat er een integratie tot stand wordt gebracht tussen sociale maatregelen en maatregelen met farmaceutische vervangingsmiddelen. Elke vorm van zedenpreken waarmee deze beide acties tegenover elkaar worden gesteld, moeten wij zo veel mogelijk mijden.</p>
    </intervention>
    <intervention id="2-325" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">namens de fractie . - Voorzitter, vandaag spreken we over het omstreden verslag van collega Catania over de Europese strategie voor drugsbestrijding. Drugsbestrijding en niet het bevorderen van drugs staat centraal. Kennelijk zijn we het, als ik de titel van het verslag lees, daarover eens.</p>
      <p sl="nl">Drugs horen niet thuis in een gezonde samenleving. Als we in de Europese Unie serieus werk willen maken van de bestrijding van drugshandel zal het nodig zijn sancties toe te passen. We kunnen niet langer gedogen dat er mensen zijn die geld verdienen aan de verslaafden en zo levens verwoesten. Het is echter dweilen met de kraan open als we aan de andere kant niet alles in het werk stellen om drugsgebruik ook te bestrijden. Naast preventiemaatregelen moet de mogelijkheid om sanctionerend op te treden tegen het gebruik van drugs blijven bestaan.</p>
      <p sl="nl">Namens mijn fractie heb ik daarom twee amendementen ingediend om naast preventiemaatregelen ook sancties op drugsdelicten te kunnen blijven toepassen. Ik roep u ertoe op deze amendementen te steunen. Daarmee wordt het natuurlijk nog geen goed verslag. Het moet me van het hart, het verslag staat vol met ideologie, ondanks het feit dat het tegendeel wordt beweerd.</p>
      <p sl="nl">Voorzitter, ik rond af. Hartelijk dank voor de gelegenheid die u me gaf om me uit te spreken.</p>
    </intervention>
    <intervention id="2-326" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">namens de fractie. - Mijnheer de Voorzitter, hoewel ik het verslag niet zal steunen, wil ik de rapporteur toch bedanken voor zijn werk. Hij zegt wel dat ideologie zoveel mogelijk vermeden moet worden, maar zijn verslag is bijna een en al ideologie. Als we zo uiteenlopende standpunten hebben, zal het niet meevallen ergens een gemeenschappelijke noemer te vinden waaraan wij ons allen moeten proberen te houden.</p>
      <p sl="en">Ik moet zeggen dat wanneer je dit verslag leest, je in eerste instantie inderdaad bijna zou gaan geloven dat de criminalisering van drugs en drugsgebruik tot een toename van het drugsgebruik heeft geleid. Dan zou je het dus vanzelf ook eens zijn met de opvatting dat decriminalisering zou leiden tot een verminderd en veiliger gebruik van drugs.</p>
      <p sl="en">In de tekst wordt gesproken over harm reduction -methoden, maar die term is uiterst bedrieglijk. Het gaat hier gewoon om het faciliëren van drugsgebruik. Wat de mensen ook zeggen en welke goede bedoelingen ze ook mogen hebben, het is simpelweg niet correct te stellen dat het aantal sterfgevallen als gevolg van aids teruggebracht kan worden via programma's voor de uitwisseling van naalden. Gebruikers maken nu eenmaal altijd gebruik van meerdere naalden, en die geven ze ook door aan andere gebruikers.</p>
      <p sl="en">Bij de aanpak van dit probleem moeten we realistisch te werk gaan. Het belangrijkste feit dat we voor ogen moeten houden is dat het hier om mensenlevens gaat, en dan met name om de levens van de mensen die onveranderlijk tot de meest kwetsbare groepen in onze samenleving behoren. Er wordt beweerd dat we de nadelige gevolgen van hun drugsverslaving kunnen terugdringen door injectieruimten ter beschikking te stellen, schone naalden aan te bieden en heroïne onder medisch toezicht te verstrekken - zo staat het in het verslag -, en dat het leven van deze mensen daardoor iets draaglijker wordt. De realiteit is echter dat verslaafd zijn een hel is, en dat drugs alles kapot maken.</p>
      <p sl="en">De enige manier om mensen van hun verslaving af te helpen is ze dwingen geen drugs meer te gebruiken. De enige manier om te voorkomen dat mensen terugvallen in hun verslaving, is ervoor zorgen dat ze de drugs niet meer nodig hebben. Als u niet gelooft wat ik zeg, moet u maar eens kijken naar legale drugs in plaats van naar de zogeheten 'illegale' drugs. Kijkt u eens naar de legale drugs die in Europa vrij verkrijgbaar zijn - ik bedoel natuurlijk alcohol en sigaretten - en naar de schade die ze veroorzaken. De heer Moraes had het eerder over de enorme overlast in buurten en wijken die het gevolg is van drugsgerelateerde criminaliteit. Kijkt u eens naar de overlast die alcohol, een legale drug, veroorzaakt in de buurten en wijken van elke stad in West-Europa. Als we inderdaad de weg van legalisering en harm reduction inslaan die in dit verslag bepleit wordt, zal dit probleem honderd keer erger worden, in alle onze steden.</p>
      <p sl="en">Het gaat hier niet om het vergelijken van beste strategieën. Het gaat hier om voorlichting die erop gericht is mensen te laten zien welke schade zij kunnen oplopen en aan welke gevaren zij zich blootstellen wanneer ze met drugs te maken krijgen. Het gaat hier om strenge straffen waarmee degenen die zich schuldig maken aan drugshandel daar geraakt worden waar het zeer doet: in hun portemonnee. Dat betekent dat er mogelijkheden moeten komen voor beslaglegging op activa en bevriezing van tegoeden. En het betekent ook dat verslaafden en mensen die met drugsproblemen kampen de nodige middelen moeten krijgen om van hun verslaving af te komen. Ik heb zelf veel met jongvolwassen drugsverslaafden en alcoholisten gewerkt, en ik kan u zeggen dat de enige manier om mensen van de drugs af te krijgen is ervoor zorgen dat ze stoppen. Dat moet het uiteindelijke doel zijn, en zeker niet het faciliëren van drugsgebruik.</p>
    </intervention>
    <intervention id="2-327" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="sv">Mijnheer de Voorzitter, hier staan twee visies recht tegenover elkaar: een visie waarin men drugs aanvaardt als een natuurlijk deel van ons dagelijks leven, en een andere visie waarin men alles wil doen om het aanbod en het gebruik van alle drugs te stoppen.</p>
      <p sl="sv">De meeste Zweedse burgers, vooral ouders, hangen de tweede benadering aan. Die houdt in dat de hoogste prioriteit wordt toegekend aan bestrijding van drugscriminaliteit en preventie. Het standpunt zoals de heer Catania dat verwoord heeft, namelijk dat het huidige drugsbeleid een schending van de mensenrechten kan zijn, is ons volstrekt vreemd. Het gebruik van illegale drugs zien wij niet als een mensenrecht. Straffen die drugsverslaafden de kans bieden om te kiezen voor verzorging in plaats van gevangenis, zijn geen schending van mensenrechten; ze zijn een manier om van de drugsverslaving af te komen. Het Europees Waarnemingscentrum voor drugs en drugsverslaving in Lissabon wijst hier ook op aan het eind van de inleidende samenvatting van zijn verslag, dat de heer Catania naar mijn mening zou moeten lezen.</p>
      <p sl="sv">Wij willen het drugsgebruik niet uit de criminele sfeer halen. Daarentegen willen wij heldere en duidelijke signalen afgeven dat wij tegen drugs zijn. Voorstellen om onder leiding van artsen hulp te verstrekken bij het innemen van drugs of, nog erger, om heroïne te verstrekken, zijn ons even vreemd. Voor ons staat centraal dat de zorginhoud en de reïntegratie van drugsverslaafden in de samenleving onder de nationale bevoegdheden moeten blijven.</p>
      <p sl="sv">De PPE-DE-Fractie zal - evenals wij, Zweedse conservatieven - tegen het verslag-Catania stemmen, omdat wij ons achter de strijd tegen deze epidemie scharen. Onze streven is erop gericht om mensen van hun verslaving af te helpen en niet om ze aan de drugs te krijgen.</p>
    </intervention>
    <intervention id="2-328" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Voorzitter, drugs die eerst alleen in besloten kring door rijke mensen werden gebruikt, werden in de jaren zestig ook ontdekt door rebelse en kritische jongeren. Zij zagen het gebruik van soft drugs als een deel van hun bevrijdingsstrijd. Sinds die tijd is het beleid in een aantal staten gericht geweest op het isoleren, criminaliseren, bestraffen en uitschakelen van drugsgebruikers. Die repressieve aanpak heeft uitbreiding van het drugsgebruik niet verhinderd.</p>
      <p sl="nl">Het alternatief voor deze aanpak is niet dat we onverschillig worden en daardoor berusten in de schade die drugs, net als alcohol en nicotine, toebrengen aan de gezondheid van de gebruikers en de overlast die zij opleveren voor anderen. Het conflict met de handelaren, die veel geld verdienen aan de problemen van anderen, mogen we niet uit de weg gaan. Mijn fractiegenoot Giusto Catania geeft in zijn verslag de goede weg aan om de problemen zoveel mogelijk te verminderen. Hij sluit aan bij de inmiddels in Nederland, België, Zwitserland en delen van Duitsland ontwikkelde praktijk van tolerantie, preventie en hulpverlening aan gebruikers en van het maken van onderscheid tussen het verslavingsgevaar van verschillende soorten drugs. Ik weet dat die aanpak emotionele bezwaren oproept bij diegenen die de illusie hadden drugs te kunnen uitroeien door de gebruikers te bestraffen, maar dat heeft alleen verzet tegen onvrijheid opgeleverd. Daarom is nu brede steun nodig voor het alternatief.</p>
    </intervention>
    <intervention id="2-329" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Mijnheer de Voorzitter, de Zweedse partij Junilistan staat zeer kritisch tegenover het verslag dat wij vandaag bespreken. Volgens het voorstel moet er een echt EU-beleid tegen drugs worden ingevoerd. Een gemeenschappelijk drugsbeleid in de EU betekent een liberaal compromisbeleid</p>
      <p sl="sv">In Zweden is alle gebruik van drugs verboden, behalve om medische redenen. Voor ons is het belangrijk dat het restrictieve drugsbeleid van Zweden ook in de toekomst blijft bestaan. Wij bepleiten preventieve inspanningen, behandeling, sociale training en rehabilitatie.</p>
      <p sl="sv">In het verslag wordt de nadruk gelegd op een schadebeperkend drugsbeleid. Wij willen ons inspannen voor een drugsvrije samenleving, in plaats van het drugsgebruik te accepteren. We zijn ertegen dat drugs worden ingedeeld in respectievelijk softdrugs en harddrugs, en we bestrijden de bewering dat zogenaamde softdrugs niet verslavend zijn.</p>
      <p sl="sv">Het gebrek aan interne grenscontroles, die de drugshandel tussen de lidstaten zouden kunnen verhinderen, is in dit verband een probleem. De afzonderlijke lidstaten van de EU moeten de nationale grenzen kunnen controleren om te verhinderen dat drugs het land binnenkomen. Interne grenscontroles in de EU vinden op dit moment vrijwel niet plaats.</p>
      <p sl="sv">Ter afsluiting wil ik vaststellen dat de drugsproblemen in de EU in hoge mate een gevolg zijn van de armoede die in vele landen van de wereld heerst. Het onsolidaire handelsbeleid van de EU, met invoerrechten, licenties en quota, draagt bij aan de wereldwijde armoedeproblemen. Het is van belang dat de Verenigde Naties - en niet de EU - zich inspannen om de teelt van alternatieve gewassen in de arme landen van de wereld lonend te maken.</p>
    </intervention>
    <intervention id="2-330" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, mijnheer de vice-voorzitter van de Commissie, beste collega’s, het verslag van de heer Catania zet het beleid van de lidstaten, dat gericht is op repressie en verbod, op de helling. Daar de rapporteur de huidige strategie wil veranderen, zal het niemand verbazen dat wij tegen dit verslag stemmen.</p>
      <p sl="pt">De heer Catania heeft op het verslag van het Europees Waarnemingscentrum voor drugs en drugsverslaving gewezen. De heer Estievenart was hier de vorige maand aanwezig en noemde toen het feit - en nu citeer ik - dat “er positieve signalen zijn dat er vooruitgang is geboekt bij het bestrijden van enkele van de ernstigste gevolgen van drugsgebruik”. Hij wees er voorts op dat het aantal drugsdoden nu een dalende lijn vertoont, het heroïnegebruik in veel landen is gestabiliseerd, en de HIV-epidemie onder drugsgebruikers minder snel om zich heen grijpt. Hij zei ook nog het volgende: “Tegelijk worden maatregelen om drugsgerelateerde gezondheidsschade te beperken geïntensiveerd en hebben drugsgebruikers in een groot deel van Europa betere toegang tot behandeling en zorg.” Dat toont duidelijk aan dat er niet alleen maar negatieve ontwikkelingen zijn geweest.</p>
      <p sl="pt">Er moet nog veel gedaan worden, want in weerwil van al het beleid dat wij ontwikkeld hebben bestaan er nog steeds enorme problemen, zowel in verband met de drugshandel en -productie als met de consumptie die in alle lidstaten nog steeds een zeer hoog niveau bereikt. In het kader van de uitbreiding met de tien nieuwe lidstaten is het essentieel de samenwerking met de nieuwe buurlanden te intensiveren.</p>
      <p sl="pt">Mijnheer de Voorzitter, beste collega’s, er is ruimte voor een Europees beleid voor de strijd tegen drugs, een beleid dat de met drugsgebruik verbonden criminaliteit voorkomt. Zoals in het programma staat, dient dat beleid een antwoord te geven op vier belangrijke doelstellingen: het voorkomen van drugsgebruik en drugsverslaving, het verminderen van de aanvoer van en de vraag naar illegale drugs, de beperking van de sociale en de gezondheidsschade en de vermindering van de criminaliteit. Dat is de weg die wij moeten inslaan, de weg van strijd en niet de weg van gemakkelijke oplossingen.</p>
    </intervention>
    <intervention id="2-331" speaker_id="28128" name="Maria ROBSAHM" is_mep="True" mode="spoken" nationality="Sweden" birth_date="03-02-1957" birth_place="Enköping" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, bepaalde feiten zijn heel simpel: Europa is de grootste markt ter wereld voor hasj. Lukt het de drugs de wereld uit te helpen? Moeten we de strijd opgeven en alleen de schade beperken? Absoluut niet. We weten dat de meeste mensen die verslaafd raken aan heroïne, cocaïne en amfetamine juist met hasj zijn begonnen. Daarom is het van cruciaal belang dat we ervoor zorgen dat er minder nieuwe hasjgebruikers worden gerekruteerd.</p>
      <p sl="sv">Volgens het verslag van de heer Catania is het restrictieve beleid mislukt. De cijfers van het Europees Waarnemingscentrum voor drugs en drugsverslaving, die een paar weken openbaar werden, spreken duidelijke taal. In landen als Zweden, met een restrictieve visie op drugs, ligt het percentage van de vijftienjarigen die hasj gebruiken op 7; in Groot-Brittannië heeft 42,5 procent van alle vijftienjarigen hasj gebruikt. Het restrictieve beleid heeft juist geleid tot een spectaculaire vermindering van de rekrutering van nieuwe gebruikers.</p>
      <p sl="sv">Volgens de heer Catania zijn de zogeheten sofdrugs niet gevaarlijk. Volgens de nieuwe gegevens van het Waarnemingscentrum is er een verhoogd gevaar voor een aantal lichamelijke en geestelijke problemen, zoals depressie, psychosen en schizofrenie.</p>
      <p sl="sv">Momenteel vindt een grondig onderzoek naar het Europese drugsbeleid plaats. Ook in landen als Nederland is de houding de laatste tien jaren veranderd. Tegenwoordig is er nog maar een derde deel over van de zogeheten coffeeshops in dit land. De Nederlandse minister van Justitie heeft meegedeeld dat Nederland vermoedelijk gedwongen zal worden om het beleid om te gooien. Er is goede hoop dat de ontwikkeling gekeerd kan worden. Iedereen die minder drugs in Europa wil, moet tegen het verslag-Catania stemmen.</p>
    </intervention>
    <intervention id="2-332" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">Mijnheer de Voorzitter, ik wil waarschuwen tegen de aanduidingen “softdrugs” en “harddrugs”. Het gepraat over softdrugs geeft een volstrekt verkeerd signaal af. Het lijkt alsof ze onschuldig zijn, maar er zijn geen softdrugs. Deze drugs, bijvoorbeeld cannabis, zijn vaak de toegangspoort tot andere drugs.</p>
      <p sl="sv">Ik heb allerlei behandelingstehuizen voor drugsverslaafden bezocht. Over het geheel genomen waren alle verslaafden het erover eens dat wat men foutief aanduidt met sofdrugs, de start vormde van hun drugsverslaving, die hun leven heeft verwoest en ze van hun toekomst heeft beroofd. Deze verslaafden voelen woede en frustratie over het feit dat de samenleving niet duidelijk genoeg gewezen heeft op het gevaar van cannabis, hasj en dergelijke drugs.</p>
      <p sl="sv">In mijn land, Zweden, kennen we een restrictief drugsbeleid en criminalisering van drugs, gecombineerd met zorg en met behandeling van de verslaving. Deze combinatie is de beste manier gebleken om de verslaving te stoppen. De kleine toename die we de laatste jaren in Zweden hebben gezien kwam voor een deel door de open grenzen, en voor een deel door invloeden van het legaliseringsdebat dat elders in de EU plaatsvindt.</p>
    </intervention>
    <intervention id="2-333" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Hartelijk dank. Hiermee zijn wij aan et einde gekomen van de sprekerslijst. Aangezien de commissaris niet meer het woord wenst, is het debat gesloten.</p>
      <p sl="nl">De stemming vindt woensdag om 12.00 uur plaats.</p>
    </intervention>
  </section>
  <section id="creitem18" title="Bestrijdingsmiddelenresiduen">
    <intervention id="2-335" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Aan de orde is de aanbeveling voor de tweede lezing (A6-0049/2004) van de Commissie milieubeheer, volksgezondheid en voedselveiligheid, betreffende het gemeenschappelijk standpunt door de Raad vastgesteld met het oog op de aanneming van een verordening van het Europees Parlement en de Raad tot vaststelling van maximumgehalten aan bestrijdingsmiddelenresiduen in of op levensmiddelen en diervoeders van plantaardige en dierlijke oorsprong en houdende wijziging van Richtlijn 91/414/EEG van de Raad [9262/1/2004 – C6-0110/2004 – 2003/0052(COD)] (rapporteur: de heer Sturdy). Ik geef het woord aan de rapporteur, de heer Sturdy.</p>
    </intervention>
    <intervention id="2-336" speaker_id="2037" name="Robert STURDY" is_mep="True" mode="spoken" role="rapporteur" nationality="United Kingdom" birth_date="22-06-1944" birth_place="Wetherby" p_group="European Conservatives and Reformists Group" m_state="GB">
      <p sl="en">Mijnheer de Voorzitter, allereerst zou ik willen zeggen dat het me een genoegen is hier vandaag te mogen zijn. Ik hoop dat we na de stemming morgen een akkoord bereikt zullen hebben. Ik zie daar de heer Jørgensen zitten, en ik zou even iets willen zeggen over de manier waarop het Parlement gewerkt heeft. De heer Jørgensen is pas in een laat stadium bij deze werkzaamheden betrokken geraakt, omdat hij pas sinds kort lid van het Parlement is. Mijn liberale, socialistische en groene collega's hebben zeer nauw met elkaar samengewerkt bij dit verslag. Ik zou ze daarvoor willen bedanken, want het gaf mij een zeer sterke positie bij de onderhandelingen met de Raad, en dat is iets wat we in dit prachtige Huis allemaal graag willen, omdat we onze standpunten dan des te duidelijker naar voren kunnen brengen.</p>
      <p sl="en">Waar gaat dit verslag over? Het gaat hier om de invoering van een centraal geharmoniseerd stelsel voor de controle op bepaalde soorten chemische stoffen en de vaststelling van MRL's - maximumresidugehalten - van chemische stoffen in levensmiddelen. Een bijzonder punt in het geheel - en sommige leden is dat wellicht ontgaan - is dat dit de voorloper is van de REACH-richtlijn. Het verslag daarover wordt een van de meest omvangrijke verslagen die ooit in het Parlement zijn behandeld. Als daarbij net zo te werk wordt gegaan als wij bij dit verslag hebben gedaan - ik zeg 'wij', omdat zoals gezegd alle collega's hebben samengewerkt - zijn we verzekerd van een zeer sterke positie.</p>
      <p sl="en">Wat betekent deze wetgeving voor de consumenten, de mensen die ermee te maken krijgen? Ze betekent veiliger voedsel in heel Europa. Dat betekent dat, wanneer je straks in Ierland een tomaat koopt die uit Spanje komt, je er zeker van kunt zijn dat die tomaat van goede kwaliteit is en geen schadelijke stoffen bevat. Het betekent dat de Fransen ervan uit kunnen gaan dat het lamsvlees afkomstig uit Groot-Brittannië - ik weet, het is een gevoelig punt - volledig betrouwbaar is. Dat is van groot belang voor de consumenten.</p>
      <p sl="en">We hebben een aantal aanbevelingen geformuleerd, onder andere met betrekking tot de noodzaak van controle van voedsel op het verkooppunt, waarover we het unaniem eens waren. We waren het er ook over eens dat voor ingevoerde producten dezelfde kwaliteitsnormen moeten gelden. Dat is van belang voor ondernemers die levensmiddelen in de Europese Unie importeren. Importproducten mogen niet méér bestrijdingsmiddelen bevatten dan andere producten - niet dat dit altijd het geval is nu, maar we moeten ervoor zorgen dat dit punt duidelijk is voor iedereen die levensmiddelen in de EU invoert.</p>
      <p sl="en">Ik wil nog even kort een paar controversiële kwesties noemen waarover heftig gediscussieerd is. De definitie van goede landbouwpraktijken - GLP - was een heikel punt, maar met de hulp van de Commissie zijn we daar toch uit gekomen. Het doet me overigens deugd de Commissie hier te zien vandaag. Onze collega's hebben nauw met de Commissie samengewerkt, net als met de Raad, zoals ik eerder al aangaf. Op dit punt hebben we duidelijkheid geschapen voor de toekomst. Dat is van groot belang, omdat we nu dus precies weten wat goede landbouwpraktijken zijn.</p>
      <p sl="en">Het bleek ook lastig overeenstemming te bereiken over synergetische effecten, maar met wat nu vastgelegd is, weten we precies wat er op dit punt gaat gebeuren. Voor degenen die niet weten waarover het gaat, wil ik verduidelijken dat synergetische effecten voortkomen uit de mengeling van chemische stoffen die bij de teelt van een gewas mogelijk gebruikt zijn, en dat er geen specifieke methode is vastgelegd waarmee ze getraceerd kunnen worden. We hebben nu wetgeving opgesteld die in de toekomst effectief zal blijken te zijn. Toekomstige lidstaten zullen de mogelijkheid hebben nauwkeurig te definiëren wat de situatie is met betrekking tot synergetische effecten.</p>
      <p sl="en">Een punt van zorg is nog de implementatie van deze wetgeving in de lidstaten. Het gaat hier immers om een verordening, en die moet geïmplementeerd worden. Ik las onlangs in een nota dat sommige regeringen de neiging hebben EU-regelgeving ‘uit te dossen’ met bepalingen die strenger zijn dan vereist is. We willen natuurlijk dat deze wetgeving ingevoerd wordt, maar het is wel van belang dat bij de omzetting dit zogeheten gold plating vermeden wordt: overal moeten dezelfde voorwaarden gelden.</p>
      <p sl="en">De Britse minister van Landbouw, mevrouw Beckett, heeft gezegd dat zij zal uitmaken wanneer de boeren wel het land op mogen en wanneer niet, omdat er te veel regen is gevallen en de grond te nat is. Ik vraag me af hoe ze dat denkt te gaan doen. Hoe dan ook, het is van belang te voorkomen dat regeringen of landen in een nadelige positie komen te verkeren ten opzichte van andere lidstaten. Daarom is deze wetgeving opgesteld. Het is een goede, praktisch uitvoerbare verordening. De PPE-DE-Fractie heeft zich ingedekt tegen de mogelijkheid dat we de gezamenlijke ontwerpresoluties waarover overeenstemming is bereikt, er niet door krijgen, maar ik verwacht dat alle gezamenlijke amendementen morgen aangenomen worden. Ik hoop dat de lidstaten de verordening correct implementeren en ten uitvoer leggen.</p>
    </intervention>
    <intervention id="2-337" speaker_id="photo_generic" name="Kyprianou" is_mep="True" mode="spoken">
      <p sl="en">Commisie. - Mijnheer de Voorzitter, geachte afgevaardigden, het lijkt erop dat de ontwerpverordening inzake bestrijdingsmiddelenresiduen in levensmiddelen en diervoeders in de tweede lezing aangenomen zal worden, en dat doet me deugd. De onderhandelingen tussen het Raadsvoorzitterschap, de rapporteurs van het Europees Parlement en de Commissie zijn kort geleden in een stroomversnelling gekomen, en vorige week zijn de laatste obstakels uit de weg geruimd.</p>
      <p sl="en">Ik zou hier met nadruk willen wijzen op de grote betekenis van deze verordening voor de voedselveiligheid. We kunnen nu geharmoniseerde maximumresidugehalten in de EU vaststellen voor alle bestrijdingsmiddelen en alle landbouwproducten, en dat alles in één enkele wettekst die rechtstreeks van toepassing is op alle EU-burgers. Voor alle mogelijke situaties is een regeling voorzien. Zo is er een lijst met bestrijdingsmiddelen waarvoor geen maximumresidugehalten gelden, en ook is er een algemeen laag maximumgehalte vastgelegd dat van toepassing is op alle bestrijdingsmiddelen waarover geen of weinig gegevens beschikbaar zijn. Verder is duidelijk vastgelegd op welke wijze, bij welke instantie en volgens welke procedure een aanvraag inzake MRL's moet worden ingediend. De Europese Autoriteit voor voedselveiligheid zal zorgdragen voor de beoordeling van de risico's voor de consument en daarbij gebruik maken van de beste beschikbare methoden. De controle en de handhaving door de lidstaten zullen versterkt en verbeterd worden, en de coördinatie van de monitoring door de Commissie zal een meer verplichtend karakter krijgen.</p>
      <p sl="en">Alle partijen hebben baat bij deze wetgeving. De consumenten kunnen rekenen op betere bescherming en meer transparantie ten aanzien van de bestrijdingsmiddelen die het voedsel dat zij kopen mogelijk bevat en de eventuele effecten daarvan. Levensmiddelenproducenten profiteren van het feit dat er meer duidelijkheid komt over de eisen waaraan hun producten moeten voldoen. Voor de controle- en handhavingsinstanties is het een voordeel dat ze kunnen werken met één enkele communautaire lijst met maximumresidugehalten. En de nationale wetgevers zien zich verlost van de taak de bepalingen in nationale wetgeving om te zetten.</p>
      <p sl="en">Alvorens af te sluiten zou ik nog enkele opmerkingen willen maken over een aantal detailkwesties die in de onderhandelingen zijn opgelost. Dankzij de vasthoudendheid van het Europees Parlement op het punt van cumulatieve en synergetische effecten zijn ook die in de werkingssfeer opgenomen, en daardoor is er wellicht een doorbraak mogelijk in de ontwikkeling en toepassing van de vereiste methodologie. Het doet me deugd dat dit punt nu expliciet vermeld wordt in de ontwerptekst. Ook ben ik blij met de vastberadenheid van het Parlement ten aanzien van de eis een duidelijk verband te leggen tussen het vaststellen van maximumresidugehalten en goede landbouwpraktijken, een geïntegreerde aanpak van ongediertebestrijding en maximale beperking van het gebruik van bestrijdingsmiddelen. Verder is ook de duidelijke eis dat rekening wordt gehouden met kwetsbare bevolkingsgroepen, waaronder kinderen en ongeboren leven, een nuttige stap voorwaarts. Al deze elementen vormen een positieve bijdrage aan de verordening.</p>
      <p sl="en">In de slotfase van de onderhandelingen bleek het onderling vertrouwen van de partijen aanmerkelijk toegenomen te zijn. Ik kan bevestigen dat de Commissie instemt met het compromispakket dat de drie instellingen samen uitgewerkt hebben. Ik ga ervan uit dat het Parlement tijdens de stemming morgen van zijn kant zijn instemming zal bevestigen.</p>
      <p sl="en">We zijn nu bijna op het punt gekomen waarop we dit project kunnen afronden. Een goed moment om hulde te brengen aan alle partijen voor hun inspanningen, en met name ook om de rapporteur, de heer Sturdy, te bedanken voor de manier waarop hij dit dossier behandeld heeft en voor alle tijd en energie die hij in dit verslag gestoken heeft.</p>
    </intervention>
    <intervention id="2-338" speaker_id="1929" name="Christa KLASS" is_mep="True" mode="spoken" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">namens de fractie. - Mijnheer de Voorzitter, mijnheer de commissaris, geachte collega’s, een van onze doelstellingen is minder bureaucratie en een grotere eenvoud. Deze ene verordening dient ter vervanging van de vier basisrichtlijnen over bestrijdingsmiddelenresiduen. Hierbij staan volksgezondheid en voedselveiligheid centraal. Het gaat echter ook om gelijke mededingingskansen op de vrije interne markt en om gelijke mededingingskansen op de wereldmarkt. Dat laatste moeten wij niet uit het oog verliezen. Producenten en verwerkers moeten onder gelijke omstandigheden kunnen opereren en alle consumenten hebben recht op veilige levensmiddelen.</p>
      <p sl="de">De Europese Autoriteit voor voedselveiligheid heeft een grote verantwoordelijkheid met betrekking tot het risicobeheer. De consumenten hebben er absoluut geen baat bij om elke week nieuwe waarschuwingen te krijgen, waarvan het effect in bepaalde gevallen als gevolg van het te algemeen karakter verloren gaat, bijvoorbeeld bij de waarschuwing dat bij appels uit een bepaalde lidstaat de toegestane maximumgehalten zijn overschreden. Dergelijke waarschuwingen zijn alleen zinvol als ook de naam van het bedrijf bekend wordt gemaakt waarvan de producten meer bestrijdingsmiddelenresiduen bevatten dan de toegestane maximumgehalten. Wij leggen voor de gehele EU de meetlat voor de normen erg hoog, met name de normen op het gebied van de volksgezondheid en dat is een goede zaak.</p>
      <p sl="de">Het is echter ook belangrijk dat wij meer aandacht besteden aan de invoer van producten in de Europese Unie. Er mag namelijk niet met twee maten worden gemeten. Naar mijn idee dient dan ook de controle op ingevoerde producten aangescherpt te worden. Wij hebben namelijk geen toegang tot het productieproces buiten de EU terwijl wij die toegang wel hebben in verband met voedsel dat in de EU wordt geproduceerd. Daarom is de toetsing en controle van de uiteindelijke afzetmarkt des te belangrijker. Ik ben verheugd dat wij in Commissie milieubeheer, volksgezondheid en voedselveiligheid een compromis hebben weten te vinden voor de definitie van goede landbouwpraktijken. De producten van de boeren in Europa worden op basis van de strengst mogelijke regels vervaardigd, hetgeen waarschijnlijk nog het best bekend is in het kader van de bepalingen over de cross compliance . Wie zijn of haar bedrijf in overeenstemming met de wet uitoefent, moet er ook verzekerd van kunnen zijn dat de vervaardigde producten gezondheidstechnisch helmaal in orde zijn.</p>
      <p sl="de">Ik dank de heer Sturdy voor de werkzaamheden die hij gedurende vele maanden heeft verricht. Ik dank hem ook voor het feit dat wij dit goede compromis hebben kunnen sluiten.</p>
    </intervention>
    <intervention id="2-339" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">namens de fractie. - Mijnheer de Voorzitter, ik wil graag beginnen met de heer Sturdy te bedanken. Ik vind dat onze samenwerking in een goede, open en constructieve sfeer verlopen is. Ik wil graag de andere schaduwrapporteurs bedanken, en ik wil ook graag de Commissie en de Raad bedanken voor de goede begeleiding en adviezen die wij hebben gekregen. Ik ben blij dat ik mijn eerste toespraak hier in de plenaire vergadering mag houden over zo’n belangrijke zaak als deze. Ik beschouw deze ontwerpverordening, deze wetgeving, als een voorbeeld van de EU op haar best. Als deze ontwerpverordening wordt aangenomen in de vorm waarin wij dat graag zien, zorgen wij daarmee voor diverse dingen.</p>
      <p sl="da">Allereerst zorgen wij natuurlijk voor handelsverkeer over de grenzen heen. We zorgen ervoor dat er variatie in het voedsel komt, dat er aanbod is, dat de goederen goedkoper worden, maar we zorgen ook voor iets anders, wat nog belangrijker is, namelijk voor de gezondheid, de veiligheid en de zekerheid van de consumenten in verband met het voedsel dat ze kopen.</p>
      <p sl="da">Ik kom uit een heel koud land in het noorden, dus ik ben blij dat ik er ook ’s winters fruit en groente kan kopen. Ik ben daar echter alleen blij om als ik er zeker van kan zijn dat de appel die ik eet ook gezond is, en daar kan deze wetgeving mede voor zorgen. Ik zal een paar gebieden noemen die voor ons sociaal-democraten heel belangrijk waren en opgenomen moesten worden. Ik vind dat we allemaal tevreden kunnen zijn met de compromissen die we hebben bereikt.</p>
      <p sl="da">Allereerst wil ik graag de consideratie met extra kwetsbare groepen noemen. Als je met wetgeving komt die gericht is op grote, gezonde en snelle mannen zoals de heer Sturdy en ik zelf, is dat natuurlijk prima, maar er moet ook een wetgeving zijn voor kwetsbaardere groepen, zoals kinderen en ongeborenen. Dat hebben wij weten te bereiken, en daar ben ik blij om.</p>
      <p sl="da">Een ander ding dat ik wil benadrukken - en nu verontschuldig ik mij tegenover de tolken, want nu worden ze opnieuw met moeilijke woorden geconfronteerd - is dat wij de cumulatieve en synergetische effecten erin hebben laten opnemen. Dat is ongelooflijk belangrijk. Het klinkt een beetje technisch maar in werkelijkheid is het vrij eenvoudig. Het gaat erom dat het niet genoeg is om erop te letten hoe giftig een bepaald pesticide is of niet. We moeten er ook op letten hoe giftig of niet-giftig twee en drie en vier pesticiden zijn als ze interactie vertonen, dat wil zeggen als ze op elkaar reageren in voedsel. Het is uiterst belangrijk dat daar ook op wordt gelet. Dat is een gebied waarvan we op dit moment niet veel weten, maar waarover we in de toekomst meer moeten weten en waarmee we meer rekening moeten houden. Anders kan dat grote gevolgen voor de gezondheid hebben, en ik vrees dat dat op dit moment reeds het geval is.</p>
      <p sl="da">Het derde punt waar ik het over wil hebben, is dat het natuurlijk goed is dat er wetgeving is, maar dat we er ook voor moeten zorgen dat er sancties zijn. Ik vind naming and shaming een goed idee. Ik vind het verstandig dat we de lidstaten nu verplichten om hun controleresultaten op internet openbaar te maken. Dat zorgt ook voor openheid, en openheid leidt tot veiligheid. De consument moet zich veilig voelen en daar zorgen wij op deze manier voor.</p>
      <p sl="da">Ten slotte nog een vierde punt: ik vind het positief dat we een aantal heldere definities hebben gekregen, waaronder definities van goede landbouwpraktijken en een feitelijke definitie van maximumwaarden. Het was niet gemakkelijk om deze punten er bij de onderhandelingen door te krijgen, maar vooral dankzij de goede begeleiding door de Raad en de Commissie zijn we tot een compromis gekomen waar iedereen blij mee kan zijn, en dat er ook toe bijdraagt dat wij onze doelstellingen halen. Al met al wil ik zeggen dat dit een voorstel is dat een positief verschil kan maken voor het dagelijks leven van de burgers van Europa, en ik ben blij en trots dat ik daaraan meewerk.</p>
    </intervention>
    <intervention id="2-340" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">namens de fractie. - Mijnheer de Voorzitter, de ontwerpverordening waarover wij vandaag in dit Parlement discussiëren, zal van zeer grote betekenis zijn voor de Europese volksgezondheid en voor het vertrouwen in de voedselveiligheid onder de Europese burgers. Dat is ongelooflijk belangrijk voor al onze kiezers in onze verschillende kieskringen, maar het is misschien vooral belangrijk voor ouders met allergische kinderen.</p>
      <p sl="sv">Onze amendementen liggen in het verlengde van hetgeen volgens mij en de liberale fractie redelijkerwijs opgenomen moet worden in een zowel qua concurrentie als qua consumentenbescherming sterk voorstel.</p>
      <p sl="sv">Ik zou een paar dingen willen benadrukken. De interne markt is uiterst belangrijk. Op deze interne markt willen wij onze burgers beschermen, en tegelijkertijd willen we normen opstellen voor het testen en behandelen van voedsel, op die plaatsen in de keten waar het eerste contact met de consument plaatsvindt en waar de distributieketen begint. In die zin is dit een goed voorstel. Het is ook goed dat het voorstel bescherming biedt aan belangrijke en kwetsbare groepen met een verhoogd risico, zoals vrouwen, zuigelingen en ongeboren kinderen.</p>
      <p sl="sv">We hebben ook een standpunt bepaald ten aanzien van een norm voor een goede landbouwpraktijk. Hierin hebben we zowel de geïntegreerde bestrijding als klimaatvariaties opgenomen om tot een rechtvaardiger voorstel te komen. Het is uiterst belangrijk dat deze mogelijkheden om rekening te houden met lokale of regionale variaties het ambitieniveau van dit voorstel niet omlaag brengen. Dit moet men in gedachten houden bij de praktische toepassing, zodra het voorstel van kracht geworden is.</p>
      <p sl="sv">Het is goed dat er zowel qua tijd als qua middelen verbeteringen zijn aangebracht ten behoeve van de Autoriteit voor de voedselveiligheid. Ik vind ook dat de rapporteur zeer goed werk heeft verricht. Ik ben blij dat wij het maatschappelijk middenveld en de niet-gouvernementele organisaties geholpen hebben bij de deelname aan de discussie en de behandeling van deze vraagstukken.</p>
    </intervention>
    <intervention id="2-341" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, het is al erg laat en er zijn nog maar weinig collega's aanwezig, maar het gaat hier toch om een zeer belangrijk onderwerp. Het is jammer dat, als zo vaak in dit Parlement, een wetgevingskwestie pas aan het eind van het debat aan bod komt.</p>
      <p sl="en">In een recente opiniepeiling gaf 77 procent van de Britse bevolking aan zich zorgen te maken over bestrijdingsmiddelen in voedsel. Met wat we hier doen - alle sprekers hebben het al gezegd - geven we dus uiting aan iets wat sterk leeft onder het grote publiek. Ik ben erg blij dat we een compromis hebben bereikt en dat we het op zoveel punten met elkaar eens zijn.</p>
      <p sl="en">Er zijn twee kwesties die mijn bijzondere aandacht hebben, en ik het doet me deugd dat over beide kwesties een akkoord bereikt is. Ten eerste, de cumulatieve en energetische effecten, oftewel cocktaileffecten. Ons is duidelijk gemaakt dat er vooralsnog geen methoden bestaan om die effecten te meten, maar het gaat hier wel om effecten die blijkens onderzoek wel eens de kern van onze problemen zouden kunnen vormen. Ik ben dan ook erg blij met de toezegging van de commissaris dat hij het onderzoek naar cumulatieve effecten zal stimuleren en het Parlement zal steunen in zijn streven naar meer onderzoek op dit terrein. Daarom heb ik het amendement op overweging 5 ingediend. Het punt is dat veel deskundigen het bestaan van deze cumulatieve effecten betwisten. Het is niet bewezen dat ze bestaan, maar ook niet dat ze niet bestaan. Daarom is het van groot belang dat hier onderzoek naar gedaan wordt.</p>
      <p sl="en">De tweede kwestie betreft een punt waarover de heer Jørgensen ook al gesproken heeft: de effecten op kinderen en ongeboren leven. Uit tal van onderzoeken blijkt dat kinderen en ongeboren leven in zekere mate schade ondervinden van bestrijdingsmiddelen of chemische stoffen in ons milieu. In een recent radioprogramma over chemische stoffen werd verslag gedaan van een reeks tests met een grootmoeder, haar dochter en haar kleindochter. De hoogste concentratie chemische residuen werd niet in het lichaam van de grootmoeder aangetroffen - een vrouw die in het sterk vervuilde milieu van de jaren dertig, veertig en vijftig van de vorige eeuw geleefd heeft - maar in het lichaam van de kleindochter van vijftien jaar oud. Haar bloed bleek residuen te bevatten van chemische stoffen die al vele jaren niet meer verkocht mogen worden. Het is bekend dat sommige van deze stoffen via bestrijdingsmiddelen opgenomen kunnen worden. Het is van het grootste belang dat we dit soort tests gaan uitvoeren, en daarbij moeten we niet alleen naar volwassenen kijken, maar ook naar kinderen en naar de effecten op ongeboren leven.</p>
      <p sl="en">Het grote publiek heeft maar weinig vertrouwen in de veiligheid van ons voedsel en in de voedselveiligheidsnormen. In de opiniepeiling waarnaar ik zojuist verwees gaf meer dan 50 procent van de Britse bevolking aan te twijfelen aan de geruststellende verklaringen van overheidswege inzake bestrijdingsmiddelen. Dus moeten wij de zaken nu goed aanpakken. Uit wetenschappelijk onderzoek blijkt dat ingevoerde producten meer bestrijdingsmiddelen bevatten dan gewassen die in de EU geteeld zijn. Daarom is dit buitenwoon belangrijke wetgeving. Mijn welgemeende dank aan de heer Sturdy, de heer Jørgensen en al degenen binnen de Commissie en de Raad die zo hard hebben gewerkt aan de totstandbrenging van het compromis. Dat verdient morgen eenieders steun.</p>
    </intervention>
    <intervention id="2-342" speaker_id="28387" name="Janusz ONYSZKIEWICZ" is_mep="True" mode="spoken" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="nl">Hartelijk dank. Hiermee zijn wij aan het einde gekomen van de sprekerslijst. Aangezien de commissaris niet meer het woord wenst, is het debat gesloten.</p>
      <p sl="nl">De stemming vindt woensdag om 12.00 uur plaats.</p>
    </intervention>
  </section>
  <section id="creitem19" title="Agenda van de volgende vergadering: zie notulen"/>
  <section id="creitem20" title="Sluiting van de vergadering"/>
</text>
