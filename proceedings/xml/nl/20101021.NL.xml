<?xml version='1.0' encoding='utf-8'?>
<text id="20101021.NL" lang="nl" date="2010-10-21" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, in de nacht van 18 oktober is de stad Paola, de geboorteplaats van Sint Franciscus, getroffen door een hevige wolkbreuk die heel Calabrië trof. Er is ontzaglijke schade aangericht aan openbare gebouwen, huizen, de riolering, waterleiding-, elektriciteits- en telefoonnetten, nog afgezien van de aardverschuivingen en modderstromen. Veel gezinnen moesten hun huizen verlaten en scholen zijn dicht gebleven.</p>
      <p sl="it">Episoden als deze komen in Calabrië al langer voor en zijn mogelijk te wijten aan de effecten van de klimaatverandering. De regio zal spoedig tot natuurrampgebied worden verklaard, en we hopen dat er middelen uit het Europees Solidariteitsfonds beschikbaar kunnen worden gesteld. Ik wil graag uitdrukking geven aan mijn solidariteit met de gehele bevolking, ook met die van naburige steden die schade hebben geleden, en ik hoop dat die door dit Parlement wordt gedeeld.</p>
    </intervention>
    <intervention id="4-006" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Uiteraard nemen wij goede nota van de informatie die u ons gegeven hebt. We willen uiting geven aan onze solidariteit en aan onze bezorgdheid over de ramp die Calabrië heeft getroffen, en het spreekt voor zich dat alle leden van dit Parlement hun steun betuigen aan de getroffenen in die mooie regio van Italië en Europa.</p>
    </intervention>
  </section>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Uitgevoerde hervormingen en ontwikkelingen in de Republiek Moldavië (debat)">
    <intervention id="4-009" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is de verklaring van de Commissie over de uitgevoerde hervormingen en ontwikkelingen in de Republiek Moldavië.</p>
    </intervention>
    <intervention id="4-010" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. − Mijnheer de Voorzitter, wanneer we kijken naar de betrekkingen tussen de EU en Moldavië, hebben we – en hierover bestaat denk ik geen onenigheid – in een recordtijd veel vooruitgang geboekt. Maar binnenlands staat het land nog steeds voor een groot aantal uitdagingen.</p>
      <p sl="en">Het referendum van 5 september was bedoeld om de politieke impasse te doorbreken door de regels voor het kiezen van de president te veranderen. Dat is niet gelukt, wat ik betreur. Maar of het referendum zou voldoen aan democratische normen was ook een belangrijke vraag. En dat is bevestigd door de internationale waarnemers. Dat is een bemoedigend teken.</p>
      <p sl="en">De verkiezingen van 28 november zijn al even belangrijk voor de consolidatie van de democratie in het land. We zullen in dat verband stevige boodschappen blijven sturen aan alle belanghebbende partijen. Daarna zullen alle politieke partijen moeten samenwerken, zowel bij het kiezen van een president als bij het vormen van een regering die in staat is om het land op de weg van essentiële hervormingen te zetten.</p>
      <p sl="en">Tegelijkertijd zullen we onwrikbare steun blijven geven aan de structurele hervormingen die de Moldavische regering doorvoert. Enkele aspecten daarvan wil ik speciaal noemen.</p>
      <p sl="en">De Europese Unie is niet alleen verreweg de grootste donor van Moldavië, maar is er in maart ook in geslaagd om meer dan veertig donoren te werven om de hervormingen in Moldavië te steunen. Deze donoren hebben een indrukwekkende 1,9 miljard euro toegezegd voor de jaren 2010-2013, inclusief onze eigen toezegging van 550 miljoen euro.</p>
      <p sl="en">De afgelopen maanden hebben we tijdig voorzien in een aantal specifieke behoeften van de regering: politiek advies op hoog niveau aan ministers, steun voor de democratiseringsinspanningen op aan de rechtsstaat gerelateerde gebieden, hulp bij de organisatie van de volksraadplegingen, noodhulp na de overstromingen van afgelopen zomer, en verbetering van de exportmogelijkheden voor Moldavische wijn.</p>
      <p sl="en">Samen met de Moldavische regering zijn we door middel van kleinschalige projecten, vooral op sociaal gebied, actief betrekkingen aangegaan met de bevolking van de regio Transnistrië. Volgend jaar zullen we beginnen met de uitvoering van het alomvattend programma voor institutionele opbouw in het kader van het Oostelijk Partnerschap.</p>
      <p sl="en">Dit programma zal Moldavië helpen bij de voorbereidingen voor en de uitvoering van de associatieovereenkomst waarover momenteel wordt onderhandeld. Tijdens de meest recente onderhandelingsronde op 13 en 14 oktober in Chisinau is opnieuw gebleken dat in deze onderhandelingen gezwinde vooruitgang wordt geboekt.</p>
      <p sl="en">Onze bijstand heeft ook de vorm aangenomen van directe bijdragen aan de Moldavische begroting. Sinds het laatste kwartaal van 2009 is 37 miljoen euro aan sectorale begrotingssteun uitbetaald, en daar komt binnenkort nog eens 15 miljoen euro bij. Hiervan gaat 8,5 miljoen euro rechtstreeks naar steun aan de armste lagen van de bevolking. Nu Voorzitter Buzek het desbetreffende wetgevingsbesluit heeft ondertekend, verwachten we de 40 miljoen euro van de eerste tranche van de macrofinanciële bijstand snel te kunnen uitbetalen.</p>
      <p sl="en">In dezelfde geest zullen we onze drukke agenda van politieke contacten en technische uitwisselingen blijven uitvoeren. Over enkele dagen zal ik in Luxemburg een ontmoeting hebben met premier Filat. In november zal de Subcommissie voor de handelsbetrekkingen tussen de EU en Moldavië de reactie van Moldavië op de belangrijkste aanbevelingen van de EU tegen het licht houden in het kader van de voorbereidingen voor de onderhandelingen over een diepgaande en alomvattende vrijhandelszone.</p>
      <p sl="en">Daarnaast zijn we een specifieke dialoog over de mensenrechten en een energiedialoog met Moldavië aangegaan en onderhandelen we momenteel over een overeenkomst inzake luchtvaartdiensten. We hebben actief follow-up gegeven aan de dialoog over visa die in juni is gestart. Aanstaande maandag zal de Raad Buitenlandse Zaken naar verwachting conclusies over dit onderwerp vrijgeven, waarbij wordt voortgebouwd op de resultaten van de onderzoeksmissie die onafhankelijke deskundigen in september hebben uitgevoerd.</p>
    </intervention>
    <intervention id="4-011" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">namens de PPE-Fractie. – De bedoeling van dit debat is om de hervormingen te bespreken die de Republiek Moldavië het afgelopen jaar heeft doorgevoerd, alsmede de vooruitgang die is geboekt op weg naar Europese integratie.</p>
      <p sl="ro">Dit land staat al een jaar op de agenda van de Europese Unie omdat het zijn toezeggingen is nagekomen. Ik wil een aantal van die toezeggingen noemen. Er is een plan opgesteld met prioritaire maatregelen die moeten worden uitgevoerd op essentiële hervormingsterreinen, evenals een apart plan voor hervormingen op het gebied van justitie. De tenuitvoerlegging van beide plannen is inmiddels van start gegaan. Er is een dialoog over de mensenrechten opgestart. Daarnaast heeft het parlement van de Republiek Moldavië in september het Statuut van het Internationaal Strafhof geratificeerd. Er vinden intensieve onderhandelingen plaats over de associatieovereenkomst, met uitstekende resultaten. Er is pas een jaar verstreken, maar degenen die betrokken zijn geweest bij de start van het proces verzekeren ons dat het zal worden voortgezet.</p>
      <p sl="ro">De Republiek Moldavië is de staat die de meeste voortgang heeft geboekt in het kader van het Oostelijke partnerschap van de EU. Daarom vraag ik de Raad deze staat individueel en op zijn eigen merites te beoordelen. De vooruitgang is een teken van politieke wil, hard werk en inzet, en die moeten worden beloond. We hebben de Westelijke Balkanlanden beloond voor de maatregelen die zij hebben genomen. Laten we nu doorpakken en hetzelfde doen voor de Republiek Moldavië.</p>
      <p sl="ro">In de dialoog over de visumregeling heeft Moldavië veel vooruitgang geboekt ten aanzien van alle vier de hoofdstukken. Daarom verzoek ik de Raad om op zijn volgende zitting van 25 oktober de Commissie op te dragen een actieplan op te stellen zodat burgers vanuit de Republiek Moldavië naar de EU kunnen reizen zonder dat zij een visum nodig hebben. Rechtstreeks contact tussen mensen is immers meer waard dan welke verklaring dan ook.</p>
      <p sl="ro">Wat de regio Transnistrië betreft: een oplossing van deze kwestie is van vitaal belang voor de politieke en economische stabiliteit van de Republiek Moldavië en deze regio. De EU moet op politiek niveau een krachtiger rol spelen en we moeten betrokken worden door middel van gezamenlijke projecten die veranderingen teweeg brengen die zichtbaar zijn voor de mensen.</p>
      <p sl="ro">Tot slot heeft het Europese integratieproces bijgedragen aan de opbouw van democratie en vrijheid met een snelheid die ongekend is in de Europese geschiedenis. Kijk eens hoe de situatie in Midden- en Oost-Europa is veranderd in de afgelopen twintig jaar. Er heerst inmiddels ook vrede in de Westelijke Balkanlanden en er zijn hervormingen in gang gezet. Laten we al het nodige doen om in de Republiek Moldavië eenzelfde situatie tot stand te brengen.</p>
    </intervention>
    <intervention id="4-012" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">namens de S&amp;D-Fractie. − Mijnheer de Voorzitter, de Republiek Moldavië heeft maar één keuze – tussen ‘Transnistrisering’ en ‘Europeanisering’, dat wil zeggen tussen een oligarchisch verleden van Sovjetsnit en een toekomst van veiligheid, welvaart en sociale rechtvaardigheid.</p>
      <p sl="en">De ontwikkeling van Moldavië is tot nu toe negatief beïnvloed door de interne politieke instabiliteit. Het fundamentele probleem van de Republiek Moldavië houdt geen verband met de externe uitdagingen waarvoor het land staat, maar met de interne verdeeldheid tussen de politieke krachten. Door die interne politieke instabiliteit heeft de regerende coalitie niet de tijd gekregen om uitvoering te geven aan haar pro-Europese koers. Moldavië staat nu voor een keerpunt. Het resultaat van deze vervroegde verkiezingen moet het land op het spoor van Europese modernisering zetten.</p>
      <p sl="en">Daarom roepen we alle politieke krachten in Moldavië die het land op de rails van Europese modernisering willen zetten, op om onnodige strijd of confrontaties te vermijden en zich te concentreren op de ontwikkeling van een brede visie die erop gericht is om het land in de richting van verwezenlijking van zijn Europese doelen te sturen.</p>
    </intervention>
    <intervention id="4-013" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. − Mijnheer de Voorzitter, achttien maanden geleden was dit Huis geschokt door de gewelddadige gebeurtenissen in Chisinau. Een paar weken later hadden we het grote genoegen om hier op de tribune de leiders van de democratische politieke partijen van Moldavië, dat een nieuwe weg was ingeslagen, welkom te heten. We deelden het enthousiasme van de Moldavische bevolking voor een nieuwe toekomst.</p>
      <p sl="en">Het is goed om te zien hoeveel vooruitgang het land sindsdien heeft geboekt. Er moet nog veel gebeuren – zo moeten niet in de laatste plaats de daders van die gewelddadige gebeurtenissen voor de rechter worden gebracht –, maar als Moldavië de huidige coalitie bij de verkiezingen van volgende maand weer in het zadel brengt, bestaat er een gerede kans dat het land, ondanks de problemen die het gevolg zijn van de economische recessie, zijn transformatie kan voltooien.</p>
      <p sl="en">De Britse schrijver Francis Bacon heeft opgemerkt dat hoop goed is voor het ontbijt, maar niet geschikt is voor het diner. De regerende partijen van Moldavië moeten zich er goed van bewust zijn dat de hervormingen in overeenstemming moeten zijn met de wetten die die hervormingen mogelijk maken. De tijd werkt niet in ons voordeel. Er moet heel snel heel veel gedaan worden.</p>
      <p sl="en">Mijn fractie spreekt haar waardering uit voor het werk dat commissaris Füle en zijn diensten hebben verricht om Moldavië bij te staan. We verwelkomen het initiatief van de "Vrienden van Moldavië" en de geweldige bijeenkomst van Europese landen om Moldavië te helpen. Van de kant van de Europese Unie wordt er alles aan gedaan om dit vreselijk arme land te helpen om zich op te trekken aan de Europese normen. Ik hoop dat wanneer de Raad volgende week naar de visumregeling kijkt, dit zal bijdragen aan het boeken van vooruitgang op het gebied van de visa.</p>
      <p sl="en">Zoals een van onze "founding fathers" heeft gezegd, wordt de Europese roeping van een land niet door de Europese Unie bepaald, maar door de Europese geest van de bevolking van dat land. We dringen er bij de bevolking van Moldavië op aan om bij de verkiezingen van volgende maand die Europese geest te laten zien.</p>
    </intervention>
    <intervention id="4-014" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">namens de Verts/ALE-Fractie. − Mijnheer de Voorzitter, we verwelkomen de vooruitgang die de Republiek Moldavië heeft geboekt en hopen dat het komende electorale proces de democratische instellingen verder zal consolideren en het respect voor de rechtsstaat en de mensenrechten in Moldavië zal versterken.</p>
      <p sl="en">We weten dat er in de Moldavische samenleving brede steun voor het toekomstige EU-lidmaatschap van Moldavië bestaat – niet voor het lidmaatschap van de NAVO. Ondanks de verschillende politieke platformen waarop ze opereren, verklaren alle partijen die in het Moldavische parlement zijn vertegenwoordigd dat ze voor samenwerking met Europa en ook voor integratie in Europa zijn. Maar op grond van de ervaringen van mijn eigen land, Letland, met het lidmaatschap van de EU, heb ik in mijn gesprekken met Moldavische politici proberen uit te leggen dat het EU-lidmaatschap geen doel op zichzelf mag zijn. Opvoering van de inspanningen om ingrijpende en consistente economische en justitiële hervormingen door te voeren, met name door de corruptie te bestrijden, is van groot belang.</p>
      <p sl="en">De Moldavische samenleving is multi-etnisch en meertalig; bovendien bestaan er essentiële verschillen met betrekking tot de beoordeling van historische gebeurtenissen. Het is daarom gevaarlijk om de Moldavische samenleving langs nieuwe lijnen te verdelen. In mijn visie heeft een recent decreet waarin 28 juni tot Dag van de Sovjetbezetting is uitgeroepen, wat bij veel inwoners van Moldavië tot een negatieve reactie heeft geleid, de samenleving niet sterker gemaakt, maar juist het tegenovergestelde effect bereikt.</p>
      <p sl="en">De Moldavische samenleving wordt ook verdeeld aan de hand van de nationaliteit van de inwoners. Het feit dat de meeste inwoners twee nationaliteiten hebben creëert ook verschillen met betrekking tot hun rechten, en daarom moeten we er alles aan doen om deze verschillen weg te nemen en een visumvrije regeling voor alle Moldaviërs in te stellen.</p>
    </intervention>
    <intervention id="4-015" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de ECR-Fractie. − Mijnheer de Voorzitter, niemand betwist dat Moldavië nog een lange weg te gaan heeft voordat het uiteindelijke doel van toetreding tot de Europese Unie, dat door de ECR-Fractie wordt gesteund, zal worden bereikt. Moldavië is nog steeds een van de armste landen van Europa, ondanks dat het lid is van de WTO, en is als zodanig kwetsbaar voor georganiseerde criminaliteit, mensenhandel en corruptie. Moldavië is nog steeds verlamd door het bevroren conflict met de Russisch sprekende bevolking en de in politieke zin door de Russen gedomineerde dissidente regio Transnistrië.</p>
      <p sl="en">Sinds de communisten vijftien maanden geleden de macht zijn kwijtgeraakt, is Moldavië echter begonnen met het boeken van substantiële vooruitgang. De partijen die de Alliantie voor Europese Integratie en de huidige coalitieregering vormen, hebben een indrukwekkend vermogen tot samenwerking laten zien met de bedoeling om de integratie van Moldavië in de Europese Unie te versnellen. Van haar kant moet de Unie druk op de Moldavische regering blijven uitoefenen om door te gaan met de economische hervormingen en in het bijzonder met het verbeteren van de rechtsstaat en het verwezenlijken van goed bestuur.</p>
      <p sl="en">Maar ook moeten we de banden met Chisinau aanhalen en de regering meer belonen. De kwestie van de visa is genoemd, maar ik wil ook Euronest noemen, waarin Moldavische en EU-politici de mogelijkheid hebben om over gemeenschappelijke belangen te discussiëren. Helaas is Euronest – dat tijdens de vorige zittingsperiode in mijn verslag aan de orde is gesteld – nog steeds in de greep van de onenigheid over de vertegenwoordiging van Wit-Rusland, omdat het parlement van Wit-Rusland, dat niet democratisch is gekozen, door ons Parlement niet wordt erkend.</p>
      <p sl="en">Ik hoop dat op een dag alle landen van het Oostelijk Partnerschap die duidelijk Europees zijn, namelijk Moldavië, Oekraïne en een in de toekomst democratisch Wit-Rusland, kandidaat-lidstaten van de EU zullen worden.</p>
    </intervention>
    <intervention id="4-016" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de EFD-Fractie . – Voorzitter, dit debat laat de Europese betrokkenheid zien bij de verscheurde Republiek Moldavië, en dat doet mij buitengewoon goed. In mijn land Nederland ontplooien burgers al jaren inspirerende sociale initiatieven om Moldavische jongeren echte toekomstperspectieven te bieden. Ik wens hier ook de stichting Orhei uit Spakenburg/Bunschoten, een dorp dat erg veel elan aan de dag legt, met ere te noemen. Ik kan hen onder ogen komen, omdat wij hier ook erover spreken, betrokkenheid tonen. En passant streeft Moldavië naar een diepgaande en alomvattende handelsovereenkomst met de Europese Unie. Commissaris Füle stipt dat ook aan. Commissaris, hoe staan de zaken ervoor en is er al echt vooruitgang te melden?</p>
      <p sl="nl">Een verruiming van de afzetmogelijkheden voor Moldavische producten, vooral landbouwproducten, wijn voor Chisinau, is van levensbelang. Moldavië's belangrijkste traditionele afzetmarkt Rusland sluit en beperkt immers regelmatig zijn grenzen om politieke redenen. Commissaris, u hebt het al aangegeven, maar kan de Europese Unie soms werkelijk soelaas bieden voor deze nood van de kant van Moldavië?</p>
      <p sl="nl">En dan nog een laatste vraag over het zogenoemde Meseberg-initiatief van bondskanselier Merkel. Zet Rusland zich nu daadwerkelijk in voor een oplossing van de kwestie Transnistrië in ruil voor een opwaardering van de politieke dialoog tussen de EU en Rusland? Want mij bereiken geluiden dat het Kremlin vooralsnog niet in beweging komt. Vooral wens ik u erg veel succes en volharding om Moldavië dichter bij Europa te brengen, commissaris.</p>
    </intervention>
    <intervention id="4-017" speaker_id="96835" name="Traian UNGUREANU" is_mep="True" mode="spoken" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Mijnheer de Voorzitter, er is uitgebreid bewijs voor het feit dat de gecommitteerdheid van Moldavië aan de Europese waarden en normen echt en effectief is.</p>
      <p sl="en">Moldavië is van onze Oost-Europese buurlanden feitelijk het beste voorbeeld van een land dat pro-Europees beleid toepast. De geloofsbrieven van Moldavië zijn gelijkwaardig aan die van de landen van de Westelijke Balkan.</p>
      <p sl="en">Het positieve precedent dat Moldavië heeft geschapen moet worden erkend en bevorderd. De achteruitgang van de democratische instellingen in het buurland Oekraïne vergroot het belang van Moldavië voor het EU-beleid op de oostelijke flank. In dit verband is het van vitaal belang dat de parlementsverkiezingen van 28 november bevestigen dat Moldavië de weg naar integratie in Europa zal blijven bewandelen.</p>
      <p sl="en">Het is hoog tijd dat de EU Moldavië en de Moldaviërs een positief signaal zendt. Duizenden Moldavische families zijn van elkaar gescheiden door een visumbarrière. De dialoog tussen de EU en Moldavië over visa biedt ons een enorme kans. Deze dialoog moet een operationele fase ingaan. Laten we hopen dat de Raad Buitenlandse Zaken van 25 oktober de Commissie zal verzoeken een actieplan voor visumliberalisering op te stellen. Een pro-Europees, geïntegreerd Moldavië zal een gunstig effect hebben aan de oostelijke grens van de EU, waar zwak bestuur en onopgeloste conflicten een voortdurende bedreiging van de Europese stabiliteit vormen.</p>
    </intervention>
    <intervention id="4-018" speaker_id="38605" name="Iliana IOTOVA" is_mep="True" mode="spoken" nationality="Bulgaria" birth_date="24-10-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">De uitdagingen waarvoor Moldavië zich op dit moment gesteld ziet, die ook deel uitmaken van onze algemene doelstelling, zijn onder meer versterking van de multi-etnische staat en zijn identiteit, de politieke afwikkeling van het probleem van Transnistrië en EU-lidmaatschap van het land als zelfstandige, onafhankelijke staat.</p>
      <p sl="bg">De liberalisering voor visa is uiterst belangrijk. Zoals we in soortgelijke gevallen hebben gezien voor de landen uit het voormalige Joegoslavië, leidt dit tot goede resultaten. De tendens om een snelle procedure in te zetten voor het verstrekken van Bulgaarse en Roemeense paspoorten aan Moldavische burgers, is geen oplossing voor dit probleem en brengt een aantal risico's met zich mee. Tegelijkertijd moeten de autoriteiten in Chisinau ervoor zorgen dat de 90 miljoen euro aan macrofinanciële hulp van de Europese Unie ten goede komt aan alle Moldavische burgers, ongeacht hun etnische afkomst. Dit is ook van groot belang voor de Bulgaarse minderheid in Moldavië, die in een van de armste economische gebieden van het land woont.</p>
    </intervention>
    <intervention id="4-019" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Als lid van de delegatie in de Parlementaire Samenwerkingscommissie EU-Moldavië heb ik de positieve vooruitgang die Moldavië heeft geboekt met plezier gevolgd en ik kan bevestigen dat de inzet van de Republiek Moldavië voor de weg naar Europa zeer duidelijk is gebleken tijdens het afgelopen jaar. Ik roep hierbij de hervormingen in herinnering die zijn doorgevoerd op het gebied van de economie, het rechtsstelsel en het openbaar bestuur. Tegelijkertijd moeten we realistisch zijn en onderkennen dat het overgangsproces in Moldavië niet eenvoudig is en er nog vele hervormingen ten uitvoer moeten worden gelegd.</p>
      <p sl="ro">Het stemt mij tevreden dat er vooruitgang wordt geboekt in de besprekingen over de liberalisering van de visumregeling. Ik denk echter dat de Commissie een duidelijke routekaart zal moeten vaststellen voor de verwezenlijking van deze doelstelling en – waarom niet – voor de volledige afschaffing van de visumplicht in de toekomst. De Republiek Moldavië zal tijdens de parlementsverkiezingen van 28 november een cruciale test moeten doorstaan en ik hoop dat de Europese weg waarop het land heeft ingezet, zal worden goedgekeurd door de bevolking en wordt voortgezet.</p>
      <p sl="ro">De macrofinanciële bijstand en de politieke steun van de Europese instellingen en enkele lidstaten is van het grootste belang geweest. Gezien de positieve resultaten die ons beleid heeft opgeleverd, verzoek ik de Europese instellingen – het Parlement, de Raad en de Europese Commissie – hun maatregelen ter ondersteuning van Moldavië voort te zetten om Moldavië vertrouwen te geven en het land aan te moedigen om voort te gaan op de ingeslagen weg van hervormingen en toenadering tot de Europese Unie zodat het uiteindelijk volledig kan integreren en lid kan worden van de EU.</p>
    </intervention>
    <intervention id="4-020" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Tien dagen geleden heb ik Moldavië bezocht in het kader van een speciale delegatie van de Commissie buitenlandse zaken, samen met onder anderen de afgevaardigden mevrouw Macovei en de heer Watson. We waren in Moldavië op een voor dit land bijzonder belangrijk moment, namelijk enkele weken na het mislukte constitutionele referendum van 5 september en enkele weken voor de belangrijke parlementsverkiezingen die zoals u weet op 28 november plaatsvinden. Wat we vooral ervaren hebben, is de bijzonder grote steun van het Moldavische volk en de Moldavische samenleving voor de Europese integratie. Bijna driekwart van de Moldaviërs steunt dit proces.</p>
      <p sl="pl">We hebben ook waargenomen dat de regering van premier Filat enorme vooruitgang heeft geboekt op weg naar Europese integratie. Er zijn vele hervormingen uitgevoerd, onder andere in de strijd tegen de corruptie die het land vroeger uitholde. Natuurlijk bestaan er ook nog problemen. Problemen die samenhangen met de economische crisis en problemen die voortkomen uit de nog steeds niet opgeloste situatie in Transnistrië. Om ervoor te zorgen dat het hervormingsproces ook na 28 november doorgaat, is een duidelijk signaal van de Europese Unie nodig. Ik reken er daarom op dat het lukt om op de komende Top van de Raad liberalisering van visa af te dwingen.</p>
    </intervention>
    <intervention id="4-021" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ook ik wil alle mensen bedanken die dit debat mogelijk hebben gemaakt. Het is onze plicht om de Republiek Moldavië te bekijken met een groot verantwoordelijkheidsgevoel, vooral nu de verkiezingen naderen. De regering van de Alliantie voor Europese Integratie heeft door de bijzondere inspanningen die zij heeft verricht laten zien dat zij bereid is een veelomvattend proces van politieke, economische en institutionele hervormingen in gang te zetten en zij neemt op dit terrein het voortouw binnen het Oostelijke Partnerschap. Dit gebeurt na acht jaar waarin de communisten regeerden en grondrechten als het recht op vrijheid van meningsuiting en het recht op een eerlijke rechtsbedeling ernstig werden geschonden.</p>
      <p sl="ro">Het hervormingsproces in de Republiek Moldavië moet doorgaan, hoofdzakelijk op het terrein van justitie en binnenlandse zaken. Corruptie moet op doeltreffende wijze worden bestreden en de onafhankelijkheid van de rechterlijke macht moet worden gegarandeerd. Tegelijkertijd moeten er veilige en humane omstandigheden in gevangenissen worden gewaarborgd teneinde de fundamentele mensenrechten te eerbiedigen. De Republiek Moldavië verkeert inmiddels al ruim anderhalf jaar in een politieke crisis, na de mislukte pogingen een president te kiezen en de geldigverklaring van het referendum.</p>
      <p sl="ro">Ik ben van mening dat de aanstaande verkiezingen op 28 november een enorm riskante zaak zijn voor de weg die Moldavië dichter bij Europa brengt. De democratie wordt opnieuw danig op de proef gesteld. Ik durf te stellen dat een mislukking van de democratie in de Republiek Moldavië bij de komende verkiezingen, tot op zekere hoogte, ook een mislukking zal betekenen van het beleid van de EU in dit land. We hebben in de directe nabijheid van de EU behoefte aan een partner die zich de waarden die wij delen, eigen maakt.</p>
      <p sl="ro">Ik wil tot slot benadrukken dat de taal die de burgers van de Republiek Moldavië spreken nu een officiële taal van de Europese Unie is. Dit is nog weer een reden waarom het land door ons gesteund moet worden.</p>
    </intervention>
    <intervention id="4-022" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Het doet me genoegen dat het Europees Parlement zich buigt over de situatie in Moldavië, een land dat hoofdzakelijk Europees is. In dit verband zij gezegd dat de regerende coalitie voor Europese Integratie zich hard heeft ingespannen om Moldavië dichter bij de Europese Unie te brengen en dat strekt haar tot grote eer.</p>
      <p sl="bg">Tegelijkertijd verwachten de burgers meer resultaten voor de economie en maatschappelijke ontwikkeling. Het is geen toeval dat dit zich ook ontpopt tot het kernthema van de huidige campagne. Het aanknopen van banden met de Europese Unie is een geleidelijk proces. Het neemt tijd in beslag, en de weg van Moldavië naar toenadering moet onomkeerbaar worden.</p>
      <p sl="bg">De politieke instabiliteit is ontstaan doordat de grondwet niet kon worden gewijzigd. Na de huidige verkiezingen zou deze situatie zich opnieuw kunnen voordoen. Daarom roep ik de politieke machthebbers ongeacht hun meningsverschillen en de verkiezingsuitslag op het nodige te doen om de politieke stabiliteit in Moldavië te waarborgen, waarmee zij de kans hebben om in het belang van hun burgers en de Europese toekomst van hun land te handelen.</p>
    </intervention>
    <intervention id="4-023" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Moldavische communisten omschrijven de belangstelling voor de situatie in Chisinau en de toespraken die parlementsleden in Roemenië over deze situatie houden steevast als Roemeens imperialisme, of deze belangstelling nu getoond wordt door president Băsescu of door leden van het Europees Parlement. Met andere woorden, de communisten in Chisinau willen graag dat Boekarest zijn mond houdt. Ik ben zelf van mening dat zij dit niet kunnen verwachten. Integendeel, we hebben juist de plicht om van ons te laten horen.</p>
      <p sl="ro">De voornaamste reden hiervoor is dat er grote aantallen, hoofdzakelijk Europese, Roemeense en Bulgaarse burgers, maar ook andere burgers, in de Republiek Moldavië wonen. Ik vind dat de mensen die in Moldavië wonen, evenals alle andere Europese burgers, de rechten moeten kunnen uitoefenen die zij ontlenen aan hun politieke status.</p>
      <p sl="ro">Ten tweede, moeten we Chisinau bijzonder scherp in de gaten houden omdat de coalitieregering daar al ruim een jaar handelt uit naam van de Europese integratie. Het gaat daarbij niet alleen om de naam die deze coalitie draagt, hoewel we er uiteraard minder belangstelling voor zouden hebben getoond als zij de Alliantie voor Rusland had geheten. De alliantie is echter de Alliantie voor Europese Integratie genoemd. Maar niet alleen de naam is dus van belang, ook het moedige optreden van deze regering. Mevrouw Macovei en commissaris Füle hebben al uitgelegd wat dit moedige optreden behelst.</p>
      <p sl="ro">Ik was vorige week in Chisinau en Tiraspol en ik heb gemerkt dat het in de campagne die op stapel staat voor de verkiezingen van november, ook draait om het Europees worden. De burgers van Moldavië zullen in feite niet alleen een keuze maken tussen verschillende politieke machtsblokken, maar ook tussen de voortzetting van zijn weg naar Europa en het einde van de toenadering.</p>
      <p sl="ro">We moeten onszelf echter niet voor de gek houden. Ik zag namelijk dat zelfs het hoofd van de EU-delegatie in Chisinau zichzelf voor de gek begint te houden. De communisten moeten niets hebben van integratie. De communisten hebben een jaar en enkele maanden geleden laten zien wat ze wel willen. Uit de demonstraties van april is zeer duidelijk gebleken waar de belangen van de communisten in Chisinau liggen. Daarom hoop ik dat de burgers de boodschappen en de standpunten van de partijen zullen begrijpen, en dat ook de politici zelf de wensen van de mensen zullen begrijpen zoals die via de stembus tot uitdrukking zullen worden gebracht.</p>
    </intervention>
    <intervention id="4-024" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik vraag mij af waarom wij zoveel aandacht besteden aan een klein landje dat in de buurt van de Zwarte Zee ligt, zonder hier toegang tot te hebben. Misschien spreken we wel over Moldavië omdat het een klein land is waarin twee werelden elkaar ontmoeten? Een van die werelden, die ooit symbool stond voor de Sovjet-Unie, wordt langzaam en met moeite verleden tijd. Moldavië is verdeeld. Een deel van het land is bezet en wordt gesteund door externe krachten. Ik vind dat dit land onze steun verdient. Het is een klein land, bewoond door bijzonder moedige mensen die willen bouwen aan democratie en toenadering zoeken tot de Europese Unie.</p>
      <p sl="pl">Commissaris, net zoals in de natuurkunde telt in de situatie van Moldavië niet de kracht, maar het punt waarop de kracht aangrijpt. De miljoenen euro's waar u het over heeft, maken weinig indruk. Het zijn slechts kleine bedragen die echter wel het door ons gewenste positieve resultaat kunnen bewerkstelligen, als ze op het juiste punt en op het juiste moment worden ingezet. Ik wens iedereen die de democratie in Moldavië wil opbouwen, veel succes. Partijlidmaatschap interesseert mij niet, ik wil dat Moldavië zich verenigt, een betere toekomst voor zichzelf opbouwt en binnenkort onze partner wordt.</p>
    </intervention>
    <intervention id="4-025" speaker_id="96651" name="Eduard KUKAN" is_mep="True" mode="spoken" nationality="Slovakia" birth_date="26-12-1939" birth_place="Trnovec nad Váhom" p_group="Group of the European People's Party (Christian Democrats)" m_state="SK">
      <p sl="sk">Uit de vooruitgang die Moldavië tot dusver heeft geboekt, blijkt dat dit land een voorbeeld van een succesverhaal kan worden van een deelnemer aan het oostelijke partnerschap van de Europese Unie.</p>
      <p sl="sk">De huidige pro-Europese regering onder leiding van de Alliantie voor Europese Integratie heeft de Moldavische burgers een helder en belangrijk politiek perspectief geboden voor de toekomstige democratische vooruitgang van het land. Tegelijk is het waar dat de interne politieke situatie negatieve gevolgen heeft ondervonden van het langlopende conflict over constitutionele hervorming. Na het referendum dat op niets is uitgelopen, moet de impasse in de politieke onderhandelingen tussen de partijen met de komende verkiezingen worden doorbroken. Ik denk dat de Europese Unie de belangrijke vooruitgang die de huidige regering heeft geboekt met de versterking van de banden met de EU, expliciet moet erkennen.</p>
      <p sl="sk">Op maandag 25 oktober presenteert de Raad Buitenlandse Zaken naar verwachting zijn conclusies over Moldavië. Hierin moet steun naar voren komen voor de pro-Europese stappen die de huidige regering tot dusver heeft gezet. Uiterst belangrijk is dat de Commissie in deze conclusies kan worden gevraagd een actieplan uit te werken voor liberalisering van de visumregels. Dit is een belangrijke kwestie voor de Moldavische burgers. Uiteraard zal het uiteindelijke resultaat voornamelijk afhangen van de verkiezingsuitslag. Voorts denk ik dat het Europees Parlement een positievere houding zou moeten innemen ten opzichte van Moldavië. Wij zouden duidelijker onze steun moeten betuigen voor de pro-Europese krachten in het land, en moeten laten zien dat wij graag willen dat Moldavië zich in de toekomst bij de verenigde Europese familie voegt. Wij moeten de Moldaviërs ervan overtuigen dat een dergelijke toekomst ook in hun grootste belang is.</p>
    </intervention>
    <intervention id="4-026" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, Moldavië heeft een lange weg afgelegd sinds het Molotov-Von Ribbentrop-Pact Europa in invloedssferen verdeelde en Moldavië deel ging uitmaken van de Sovjet-Unie.</p>
      <p sl="en">Tegenwoordig is Moldavië een onafhankelijke staat. Het is waar dat het land veel problemen heeft. Tegelijkertijd is het een democratisch land dat op weg is naar integratie in Europa, en daarom wil ik alle politieke klassen in dat land, alle democratische politieke krachten en alle etnische gemeenschappen, vandaag aanmoedigen om onnodige confrontaties te vermijden en zich te concentreren op de ontwikkeling van een brede visie die erop gericht is om het land in de richting van verwezenlijking van zijn Europese doelen te sturen.</p>
      <p sl="en">En niet in de laatste plaats is daar Transnistrië. Transnistrië moet hoog op onze agenda staan en ik verwelkom het initiatief van de Duitse kanselier Merkel en de leiders van enkele andere landen om een oplossing te vinden voor dit bevroren conflict.</p>
    </intervention>
    <intervention id="4-027" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Mijnheer de Voorzitter, Moldavië is het laatste ‘Latijnse’ land dat geen lid is van de EU. De geschiedenis heeft daarin een grote rol gespeeld. Door het nabuurschapsbeleid en het Oostelijk Partnerschap worden de vooruitzichten van Moldavië om eerst dichter bij de EU te komen en vervolgens, nadat aan alle voorwaarden is voldaan, tot de EU toe te treden, echter steeds beter.</p>
      <p sl="en">De huidige coalitie, die weliswaar binnenkort voor verkiezingen komt te staan, heeft de snelheid van de hervormingen opgeschroefd, en daar heeft de EU naar behoren op gereageerd. De verantwoordelijke personen aan beide kanten mogen worden gefeliciteerd. Zowel de interne hervormingen als de reactie van de EU daarop moeten zo spoedig mogelijk het punt passeren waarop geen terugkeer meer mogelijk is.</p>
      <p sl="en">De kansen van Moldavië zijn natuurlijk afhankelijk van de oplossing van het Transnistrische conflict. In dit verband zijn de huidige discussies over het onderwerp, zoals aangekondigd in Potsdam tijdens de Duits-Russische Top en opnieuw tijdens de recentelijk gehouden Top in Deauville, gebruikmakend van de kennelijke bereidheid van Rusland om een oplossing te vinden, bemoedigend. Laten we vertrouwen houden en samenwerken om dit laatste Latijnse land de EU binnen te loodsen.</p>
    </intervention>
    <intervention id="4-028" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, als we vroeger de blik op de Balkan richtten om bijvoorbeeld aandacht te besteden aan de problemen van Kosovo of Bosnië, hadden we de neiging Moldavië over het hoofd te zien. Dit terwijl de EU allang bemiddelend had moeten optreden in de geschillen rond Moldavië en zijn buren. Daarom is het betreurenswaardig dat Moldavië nu het aanbod van de EU heeft afgewezen om in het conflict over Transnistrië te bemiddelen.</p>
      <p sl="de">Het treurige feit dat Moldavië het armste land van Europa is, is geen toeval, maar ligt aan de postsocialistische economische chaos die daar heerst. De rijke, geïndustrialiseerde regio in het oosten van Moldavië heeft zoals bekend met ondersteuning van Rusland zijn onafhankelijkheid uitgeroepen, waardoor de economie van het land, die geheel op de landbouw is gebaseerd, langzaam maar zeker doodbloedt.</p>
      <p sl="de">Als de burgers van Moldavië eind november een nieuw parlement kiezen is het belangrijk dat de verkiezingen zonder incidenten verlopen, opdat nieuwe onlusten en een eventuele verscherping van het conflict met Roemenië worden voorkomen.</p>
    </intervention>
    <intervention id="4-029" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mijnheer de commissaris, ik was in de gelegenheid om als waarnemer de herhaalde verkiezingen in Moldavië bij te wonen. Uit gesprekken met vertegenwoordigers van politieke partijen van de toenmalige oppositie bleek een grote wil tot verandering. Die verandering heeft plaatsgevonden. De huidige premier, de heer Filat, heeft destijds als vertegenwoordiger van de oppositie heel duidelijk zijn Europese aspiraties uitgesproken. Wij hebben met grote waardering gesproken over de resultaten van zijn werk toen hij hier te gast was in het Europees Parlement. De delegatie van de Commissie buitenlandse zaken die onlangs op bezoek was in Moldavië, heeft dit bevestigd.</p>
      <p sl="pl">De interne problemen, vooral met betrekking tot Transnistrië alsmede het uiteenvallen en de verscheurdheid van dit land die symbool staan voor het verleden en verdeeldheid, vormen een groot probleem. Wij moeten het proces dat de aansluiting van Transnistrië bij Moldavië mogelijk moet maken, ondersteunen. Er doen zich daar verschillende problemen voor, inclusief het migratieprobleem. Commissaris, elke steun voor Moldavië, en ik ben het hierin eens met de heer …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-030" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, de afgelopen weken ben ik in Chisinau geweest, in Moldavië. Ik heb daar deelgenomen aan een door de minister van Cultuur georganiseerd congres over de integratie van Moldavië in Europa, in het bijzonder wat betreft cultuur. Ik had veel waardering voor het sterke verlangen om te groeien, vooral middels een reeks initiatieven die variëren van de aanleg van infrastructuur, een wegennet, elektriciteitsnetten en allerlei soorten netten tot professionele scholing voor alle vakken en bijscholing voor andere beroepen.</p>
      <p sl="it">De Moldavische burgers zijn zeer geïnteresseerd in toetreding tot Europa. De regering streeft in de nabije toekomst naar echte integratie in de Europese Unie en werkt daaraan. Het is goed dat Europa op dit moment aandacht heeft voor …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-031" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, het aantal natuurlijke ontvangers van EU-financiering ligt momenteel net onder de helft van het totale aantal lidstaten. Als we het lidmaatschap uitstrekken tot meer en meer en steeds armere Oost-Europese landen zal het percentage netto-ontvangers oplopen tot misschien wel twee derde. Dit zal vanzelfsprekend ten koste gaan van de nettobetalers, maar ook van huidige lidstaten die netto-ontvangers zijn.</p>
      <p sl="en">Versoepeling van visumbeperkingen, wordt ons vaak verteld, heeft niets te maken met migratie, waarmee uiteraard legale migratie wordt bedoeld. Het zal alles te maken hebben met illegale migratie: het smokkelen van mensen om ze voor minder dan het minimumloon en tegen minder dan minimale arbeidsvoorwaarden te laten werken. De mensen in de economisch actieve leeftijd die het land uit de armoede kunnen trekken, zullen het land verlaten.</p>
      <p sl="en">Tot slot wil ik opmerken dat Moldavië zich in 1991 onafhankelijk van de Sovjet-Unie heeft verklaard. Wil Moldavië zijn onafhankelijkheid nu echt inleveren bij de EU, hoeveel zilverlingen het daarvoor ook in ruil moge krijgen?</p>
    </intervention>
    <intervention id="4-032" speaker_id="photo_generic" name="Štefan Füle" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik heb grote waardering voor dit debat. Ik heb grote waardering voor de timing van het debat en vooral heb ik grote waardering voor de duidelijke eenheid van de boodschap en de steun van dit eerbiedwaardige Huis.</p>
      <p sl="en">De Republiek Moldavië staat op een keerpunt in haar geschiedenis. De Commissie heeft de Moldavische regering het afgelopen jaar actief geholpen bij het zo veel mogelijk verwezenlijken van haar ambitieuze hervormingsprogramma.</p>
      <p sl="en">De hervormingen die we steunen weerspiegelen zonder uitzondering het brede scala aan doelstellingen van het Actieplan EU-Moldavië. Het welslagen van deze hervormingen is van cruciaal belang voor de toekomst van de Republiek Moldavië.</p>
      <p sl="en">We hebben onze steun gegeven aan de visie van een modern en welvarend Moldavië, met een samenleving die is verzoend en een territoriale integriteit die is hersteld bij een groot aantal gelegenheden, niet alleen op 30 september, toen de zogeheten Groep van Vrienden, waar de heer Watson naar heeft verwezen, Chisinau bezocht. Uit de geschiedenis van Europa is in dit verband zonder enige twijfel een les te trekken.</p>
      <p sl="en">De Republiek Moldavië is op de goede weg. Ik heb er vertrouwen in dat het land de politieke compromissen zal weten te sluiten die nodig zijn om de gecommitteerdheid aan hervormingen in stand te houden. Van onze kant, en voor zover mogelijk, zullen we aan de zijde van de burgers van Moldavië blijven staan en de nodige externe steun aan hervormingen blijven geven. We zullen ze steun blijven geven om te slagen voor het examen van de komende parlementsverkiezingen. Ik hoop ook oprecht dat we na deze verkiezingen een insluitend politiek proces in Moldavië zullen zien, dat gebaseerd is op een pro-Europese agenda en voortzetting van het transformatieproces ten bate van de Moldavische burgers en Europa.</p>
    </intervention>
    <intervention id="4-033" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Tot besluit van het debat zijn er zes ontwerpresoluties ingediend overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt vandaag, donderdag 21 oktober 2010, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-034" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ook ik juich de vooruitgang toe die de Europese Unie het afgelopen jaar heeft geboekt in verband met de Republiek Moldavië. Staat u mij toe mijn collega's die deze ontwerpresolutie hebben ingediend, te feliciteren.</p>
      <p sl="ro">Roemenië heeft zich, vanaf zijn toetreding, ingezet om de zaak van de Republiek Moldavië binnen de EU te bepleiten. Ik denk dat het feit dat de resolutie is ondertekend door een groot aantal Roemeense leden uit verschillende fracties in dit Parlement een concreet bewijs vormt van deze initiële inzet.</p>
      <p sl="ro">De 90 miljoen euro aan macrofinanciële bijstand die aan dit land is toegekend was en is nog altijd de reddingslijn die Moldavië en zijn burgers nodig hadden om vooruitgang te boeken en, in het bijzonder, om de toezeggingen na te komen die het heeft gedaan op het gebied van hervormingen, de rechtsstaat en de bestrijding van corruptie.</p>
      <p sl="ro">De Republiek Moldavië kent twee grote problemen die moeten worden opgelost. Het eerste is Transnistrië. Op dit punt moeten Europese regeringen een specifiekere en steviger bijdrage leveren en moeten de onderhandelingen worden hervat. Het tweede probleem, dat uiteraard afhangt van de democratische politieke krachten in de Republiek Moldavië die we moeten aanmoedigen, is de manier waarop de verkiezingen op 28 november zullen worden georganiseerd. We moeten burgers van zowel binnen als buiten feitelijk de kans geven te stemmen voor hun centrale regering. Dank u wel.</p>
    </intervention>
  </section>
  <section id="creitem4" title="4. Op zee verloren containers en schadevergoeding (debat)">
    <intervention id="4-036" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het debat over de mondelinge vraag (O-0115/2010) van Brian Simpson, namens de Commissie vervoer en toerisme, aan de Commissie: Op zee verloren containers en schadevergoeding (B7-0469/2010).</p>
    </intervention>
    <intervention id="4-037" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur. − Mijnheer de Voorzitter, zoals u hebt gezegd, spreek ik vanochtend namens de Commissie vervoer en toerisme over een onderwerp dat lange tijd over het hoofd is gezien, namelijk containers die op zee van schepen vallen.</p>
      <p sl="en">Het is in mijn ogen verbazingwekkend dat in deze moderne tijd elk jaar duizenden van deze containers kwijtraken, in grote meerderheid omdat ze van schepen in onze zeeën en oceanen vallen. Jaarlijks gaat het ontstellende aantal van maar liefst tienduizend containers op zee verloren. Het lijkt erop dat rederijen en verzekeraars dit cijfers gewoon accepteren en er niets tegen doen. In de Europese wateren gaan jaarlijks meer dan tweeduizend scheepscontainers verloren en dit cijfer lijkt elk jaar te stijgen. Deze containers vormen een bedreiging voor de scheepvaart en kunnen de zeeën vervuilen met zowel toxische als niet-toxische stoffen, en de lokale autoriteiten draaien op voor de kosten van het schoonmaken.</p>
      <p sl="en">De Commissie vervoer en toerisme vraagt nu om maatregelen om dit cijfer terug te dringen en zendt een signaal uit naar de maritieme sector dat we niet bereid zijn om deze situatie nog langer te accepteren. Het Nederlandse Maritime Research Institute Netherlands (MARIN) heeft vastgesteld dat verkeerd vastsjorren, te zware containers en onnauwkeurige stuwage de voornaamste oorzaken van het instorten van containerstapels zijn. Daarnaast kunnen bemanningen van grote containerschepen moeilijk beoordelen wanneer zware ladingen door de weersomstandigheden voor- of achteruit gaan bewegen waardoor de verticale acceleratie tot boven de feitelijke ontwerpspecificaties van het vaartuig kan toenemen.</p>
      <p sl="en">Door het ontbreken van een verdrag inzake risicoaansprakelijkheid en schadevergoeding voor niet-toxische stoffen worden lokale overheden opgezadeld met de kosten van schoonmaakoperaties. Het Parlement wil nu dat rederijen hun verantwoordelijkheid op dit gebied nemen. We willen dat de Commissie zich proactiever opstelt om een oplossing voor deze onaanvaardbare situatie te vinden. Vandaag vraag ik de Commissie om de resultaten van het Lashing@Sea-project te bestuderen en met voorstellen te komen om de procedures en het materiaal voor het vastsjorren van containers te verbeteren.</p>
      <p sl="en">In de tweede plaats willen we dat de Commissie maatregelen neemt om ervoor te zorgen dat de containers in de haven worden gewogen en op de juiste wijze worden gestuwd voordat de schepen uitvaren en dat er automatisch geactiveerde bakens worden aangebracht om de containers te helpen opsporen.</p>
      <p sl="en">In de derde plaats vragen we de Commissie om de schadevergoedingsregeling tegen het licht te houden, zodat lokale en regionale autoriteiten niet hoeven op te draaien voor iets waar ze geen schuld aan hebben.</p>
      <p sl="en">Tot slot kom ik terug bij de verplichting van de bredere maritieme sector om zijn zaakjes beter voor elkaar te krijgen. Ik begrijp dat in een zware storm containers verloren kunnen gaan. Wat ik niet kan aanvaarden is dat containers verloren gaan als gevolg van slecht vakmanschap, of omdat containers te zwaar beladen worden of niet goed worden gestapeld, of vanwege een laissez-fairehouding tegenover dit probleem door de sector als geheel.</p>
      <p sl="en">Containers die van schepen vallen, zijn gevaarlijk. Dat er tweeduizend containers per jaar worden verloren is onaanvaardbaar. Het feit dat dit levens in gevaar brengt is de reden dat we om maatregelen vragen. De maritieme sector lijkt niet bereid om in actie te komen. Misschien moeten wij dat dan maar doen.</p>
    </intervention>
    <intervention id="4-038" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie. – Mijnheer de Voorzitter, ik ben de heer Simpson dankbaar voor het aanstippen van deze fundamentele kwestie, die voor leden van dit Parlement en ook voor de Commissie van belang is.</p>
      <p sl="en">De Commissie verwelkomt de resultaten van het Lashing@Sea-project. Het is primair aan de Internationale Maritieme Organisatie om het probleem van op zee verloren containers aan te pakken, omdat dit op internationaal niveau is geregeld. De Commissie zal desalniettemin samen met de lidstaten bevorderen dat er binnen de structuren van de Internationale Maritieme Organisatie internationaal overeengekomen procedures worden aangenomen.</p>
      <p sl="en">Wat betreft de tweede vraag over te zware en onnauwkeurig gestuwde containers: er bestaan geen EU-regels voor het wegen van containers voordat ze op een schip worden geladen, noch procedures voor de stuwing of het vastsjorren van containers. Dit is op nationaal niveau of door middel van internationale overeenkomsten gereguleerd.</p>
      <p sl="en">De Commissie is in dit stadium niet van plan om met een wetgevingsinitiatief te komen. Dat kan echter veranderen als de internationale besprekingen geen succes opleveren en de problemen met de stabiliteit van schepen, de kracht van schepen of het verliezen van containers toenemen.</p>
      <p sl="en">Voordat de Commissie met een nieuw voorstel komt, moeten eerst de gevolgen daarvan voor scheepvaartmaatschappijen volledig worden beoordeeld. Op dit moment beschikt de Commissie niet over voldoende informatie over deze specifieke kwestie.</p>
      <p sl="en">Wat betreft het derde punt over volgsystemen om containers op zee op te sporen: deze mogelijkheid kan verder worden onderzocht. Het uitrusten van miljoenen containers met volgapparatuur zal echter een kostbare aangelegenheid worden en voordat een definitief besluit kan worden genomen om dit soort volgapparatuur verplicht te stellen, moet eerst een goede beoordeling van de voordelen worden gemaakt.</p>
      <p sl="en">De Commissie kan ook onderzoeken of het haalbaar is om de bepalingen van Richtlijn 2002/59/EG betreffende de invoering van een communautair monitoring- en informatiesysteem voor de zeescheepvaart te verduidelijken. Deze richtlijn verplicht de lidstaten om ervoor te zorgen dat de kapiteins van schepen aan het bevoegde kuststation melding maken van containers die op zee drijven.</p>
      <p sl="en">Als de optie om voor traceerbaarheid van containers te zorgen verder zal worden onderzocht, moeten de kosten van een dergelijke maatregelen in aanmerking worden genomen. Deze optie kan echter ook worden overwogen in het kader van de mogelijke ontwikkeling van de traceerbaarheid van containers voor logistieke en veiligheidsdoeleinden.</p>
      <p sl="en">Tot slot, met betrekking tot de vergoeding van de schade die verloren containers veroorzaken: dit kan worden geregeld in het kader van Richtlijn 2009/20/EG betreffende de verzekering van scheepseigenaren tegen maritieme vorderingen, en Richtlijn 2005/35/EG inzake verontreiniging vanaf schepen en invoering van sancties voor inbreuken dekt de gevallen waarin olie of verontreinigende stoffen in zee zijn gedumpt.</p>
      <p sl="en">In Richtlijn 2004/35/EG betreffende milieuaansprakelijkheid met betrekking tot het voorkomen en herstellen van milieuschade is de aansprakelijkheid van scheepvaartmaatschappijen die door het vervoer over zee van gevaarlijke of verontreinigende goederen schade toebrengen aan het milieu heel precies geregeld. Deze maatschappijen zijn verplicht om schade aan beschermde soorten en natuurlijke habitats te herstellen.</p>
      <p sl="en">Aanvullende maatregelen om een regeling voor de vergoeding van door verloren containers veroorzaakte schade in te stellen zullen zorgvuldig moeten worden getoetst aan het proportionaliteitsbeginsel, dat bepaalt of de EU actie moet ondernemen. De Commissie is van mening dat het werk van de Internationale Maritieme Organisatie om de normen te verbeteren, prioriteit moet krijgen.</p>
    </intervention>
    <intervention id="4-040" speaker_id="96885" name="Dominique RIQUET" is_mep="True" mode="spoken" nationality="France" birth_date="18-09-1946" birth_place="Valenciennes" m_state="FR">
      <p sl="fr">namens de PPE-Fractie. – Mijnheer de Voorzitter, commissaris, zoals de heer Simpson al zei, gaan er jaarlijks duizenden containers verloren in Europese wateren en deze vormen in twee opzichten een groot gevaar: ze zorgen voor vervuiling, waarover ruimschoots is gesproken, maar ze vormen ook een groot gevaar voor de veiligheid van de scheepvaart, want sommige containers zinken niet, maar blijven drijven tussen twee vaargeulen, waar ze moeilijk zichtbaar zijn. Dit geldt voor vrachtschepen, maar vooral voor de kleinste vissersschepen of pleziervaartuigen, en het leidt zoals bekend tot ernstige ongevallen, waarbij mensenlevens op het spel staan.</p>
      <p sl="fr">Dit vormt daarom een bijzonder ernstig probleem, en het schijnt dat de Commissie zegt dat zij ofwel geen informatie heeft om actie te ondernemen, ofwel dat zij van mening is dat gezien de bestaande bepalingen een aantal maatregelen van toepassing is. In werkelijk gebeurt er echter niets. Dit probleem wordt volledig veronachtzaamd.</p>
      <p sl="fr">Wij willen daarom dat er doeltreffende maatregelen worden voorgesteld, zowel preventief, met betrekking tot de omstandigheden van de belading en het stuwen van containers, als met betrekking tot de mogelijkheid om containers te voorzien van een baken, wat onder gunstige economische voorwaarden kan gebeuren. Daarmee kunnen verloren containers worden gelokaliseerd, zodat ze kunnen worden ontweken door de scheepvaart en levens gespaard kunnen worden, of zodat ze geborgen kunnen worden als ze giftige stoffen bevatten. In het geval van giftige of zeer giftige stoffen, moet het baken ook een afgesproken signaal kunnen uitzenden om het milieurisico snel te onderkennen en te beperken.</p>
      <p sl="fr">Tot slot moet de eigenaar achterhaald kunnen worden met het baken, want aansprakelijkheid is een belangrijk punt, dat bij de mondelinge vraag aan de orde kwam. Het ontbreken van gegevens over de eigenaar en in feite ook het ontbreken van mogelijkheden om de containers te identificeren en op te sporen, zorgt er namelijk voor dat er niets is geregeld voor de berging en de schadevergoeding.</p>
      <p sl="fr">We vragen de Commissie nadrukkelijk om geen genoegen te nemen met de constatering dat we geen middelen hebben of dat we voldoende bestaande middelen hebben, want dat is niet het geval. We mogen niet vergeten dat zowel de veiligheid van het milieu als ook mensenlevens op het spel staan.</p>
    </intervention>
    <intervention id="4-041" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">namens de S&amp;D-Fractie . – Voorzitter, commissaris, collega's, namens mijn fractie wil ik mij aansluiten bij de opmerkingen en de vragen die gesteld werden door de voorzitter van de Commissie vervoer, Brian Simpson. Het verliezen van containers, en natuurlijk ook hun inhoud - want we mogen niet vergeten dat het ook daarover gaat - is ongetwijfeld een onderschat en onderbelicht probleem. Het betreft, zoals gezegd, maar liefst 2 000 containers enkel in Europese wateren, elk jaar opnieuw. Met gevolgen voor het milieu, gevolgen eventueel voor het personeel, voor andere schepen, voor de kustregio's, die natuurlijk nogal eens moeten instaan voor het opruimen van rommel. Dus is het iets dat we moeten aanpakken.</p>
      <p sl="nl">Er zijn verschillende oorzaken: slecht weer, snelheid, het slecht vastmaken en opstapelen van containers, overgewicht, enzovoorts. Mijn fractie gelooft dat er een Europese dimensie is dat het initiatief van de Commissie rechtvaardigt. We moeten niet passief wachten op IMO-maatregelen. Met name zouden er initiatieven genomen kunnen worden om dergelijke incidenten te registeren, Europese havens bewust te maken van deze problematiek en in het kader van de sociale dialoog, de Europese sociale dialoog in de havensector, kan de Commissie het thema aansnijden en oplossingen voorstellen, zoals nieuwe procedures voor de lading van containers of aangepaste opleidingen.</p>
      <p sl="nl">De traceerbaarheid van containers, zoals collega Riquet heeft benadrukt, is denk ik ook zeer zinvol. Niet alleen in dit verband, maar ook in kader van de controle op het hele logistieke proces. Dus, commissaris, ik verwacht toch iets meer concrete initiatieven in de komende maanden en jaren.</p>
    </intervention>
    <intervention id="4-042" speaker_id="96870" name="Gesine MEISSNER" is_mep="True" mode="spoken" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mijnheer de Voorzitter, mevrouw de commissaris, een tijd geleden kwam een lading sportschoenen in het nieuws die op een aantal eilanden was aangespoeld, waarover de bewoners best verheugd waren. In een ander geval werden aan het strand badeendjes gevonden. Dat zijn natuurlijk de leuke kanten van verloren scheepsladingen, maar in werkelijkheid kan in vele gevallen door over boord geslagen containers ernstige schade worden aangericht. Inmiddels is ook heel duidelijk geworden dat er iets tegen moet worden ondernomen.</p>
      <p sl="de">De Nederlandse regering houdt zich al langer met dit probleem bezig en heeft nu een rechtstreeks onderzoek naar de oorzaken ingesteld. Een aantal oorzaken is inmiddels bekend. Hoewel er EU-voorschriften zijn voor het beveiligen van scheepsladingen en alle schepen het desbetreffende handboek aan boord hebben, is op slechts 46 procent van de schepen de lading volgens de regels vastgezet. Dit betekent dat er dus geen nieuwe regels nodig zijn. Wat dat betreft heeft u gelijk, mevrouw de commissaris. Vaak is de lading niet goed in balans. Een andere oorzaak is dat de bemanning in de korte vaart de lading vaak al voor aankomst losmaakt om deze sneller te kunnen lossen. Ook fouten bij het stapelen zijn soms de oorzaak, of ook verouderde of defecte uitrusting. Hierdoor kan milieuvervuiling op grote schaal ontstaan. Scheepsafval zinkt weliswaar voor 70 procent naar de zeebodem, maar de vraag is welke schade het daar berokkent. 15 procent van het afval bereikt de kust en de overige 15 procent drijft rond. Van dit ronddrijvend afval gaat natuurlijk een groot gevaar uit voor andere schepen, boorplatforms en het milieu.</p>
      <p sl="de">In het geval van ongelukken op zee moeten we dus uitzoeken in hoeverre er containers bij betrokken zijn. En we moeten in elk geval ook de rederijen en de havenexploitanten duidelijk maken dat zij zich aan de voorschriften moeten houden. Daartoe moeten geregeld controles worden verricht. Tweeduizend containers zijn echt te veel, en het zou te lang duren om nog allerlei haalbaarheidsstudies te laten uitvoeren. We moeten nu meteen in actie komen, dit mag gewoonweg niet zo doorgaan.</p>
    </intervention>
    <intervention id="4-044" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie. – Naar mijn oordeel ligt de oplossing voor het probleem van schadevergoeding voor schade die is veroorzaakt door losse containers op zee in goed georganiseerde betrekkingen tussen drie partijen: de eigenaar van de vervoerde goederen, het vervoerbedrijf en de verzekeringsmaatschappij.</p>
      <p sl="sk">De exploitant, het vervoerbedrijf en met name het personeel zijn verantwoordelijk voor de veiligheid van goederen op zee. Het personeel moet er ook voor zorgen dat containers niet van het schip de zee in vallen of glijden. Dat is vastgelegd in internationale regelgeving en hiermee wordt gewaarborgd dat goederen internationaal veilig worden vervoerd op zee.</p>
      <p sl="sk">Toezicht op de naleving van regelgeving betreffende het beveiligen van goederen voordat deze de zee op gaan, vormt in mijn ogen is de eerste stap die we moeten overwegen bij de aanpak van dit probleem. Ik denk dat dit het kernpunt vormt. Pas daarna moeten we proberen nieuwe, aanvullende regelgeving in te voeren voor goederenvervoer. Pas wanneer we het feitelijke startpunt kennen en weten hoe het is gesteld met de naleving van regelgeving, moeten we proberen wijzigingen aan te brengen in reeds bestaande regelgeving inzake internationaal vervoer en in voorkomend geval ook voor de Europese Unie.</p>
    </intervention>
    <intervention id="4-045" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Mijnheer de Voorzitter, mijn collega Brian Simpson heeft uiterst belangrijke vragen gesteld, en ik moet zeggen dat het antwoord van de commissaris me absoluut niet bevalt. Is zij bereid om hier iets aan te doen door bijvoorbeeld wetgeving op te stellen?</p>
      <p sl="en">Dit is een enorm belangrijk probleem en het is een goede zaak dat mijn collega, Brian Simpson, deze kwestie aan de orde heeft gesteld, want als je naar de cijfers kijkt, zie je dat dit probleem alleen maar groter wordt.</p>
      <p sl="en">Bijna de helft van de scheepstonnage in de wereld wordt gebruikt om niet-toxische stoffen in de vorm van bulkgoederen te vervoeren. Er heeft een snelle groei van de wereldwijde vloot van containerschepen plaatsgevonden – met 140 procent, van 32,6 miljoen tot 78,3 miljoen brutoton sinds 1984 – en het probleem moet worden geregeld.</p>
      <p sl="en">Er is ook een probleem in verband met de toegenomen snelheid, want deze containerschepen varen veel sneller dan bulkschepen, namelijk met een snelheid van 27 knopen, wat een zeer hoge snelheid is als het gaat om de kans op het verongelukken van schepen en op botsingen en aanvaringen. Ook daar ligt een groot probleem.</p>
      <p sl="en">Dan hebben we het probleem van de leeftijd van de vloot. Als je kijkt naar de leeftijd van de containerschepen, zijn de meeste 19 tot 24 jaar oud, wat betekent dat er een groot probleem is wat betreft het aantal structurele defecten. Wat nodig is, is een wetgevingsinitiatief. Een laissez-fairehouding kunnen we ons niet veroorloven. Ook moet er een overeenkomst komen waarin de aansprakelijkheid heel duidelijk wordt geregeld, zodat schepen die door EU-wateren varen automatisch de rekening moeten betalen voor onbedoelde lozingen van toxische stoffen in zee als gevolg van het verliezen van containers.</p>
      <p sl="en">Wat ik in essentie wil zeggen is dat er actie moet worden ondernomen, want de situatie verslechtert steeds verder, en zoals de heer Simpson heeft opgemerkt zijn de meeste ongelukken het gevolg van menselijke fouten bij het vastsjorren en de verdere behandeling van containers. Daarom moeten de scheepvaartmaatschappijen echt worden aangesproken.</p>
    </intervention>
    <intervention id="4-047" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter in november is het acht jaar geleden dat de olietanker Prestige met 70 000 ton ruwe olie aan boord voor de kust van Galicië verging waarbij een gat of een lek in het schip ontstond waardoor 20 000 ton brandstof kon ontsnappen. Dit eerste lek in combinatie met de verkeerde beslissingen die de toenmalige minister van Openbare Werken, de heer Álvarez-Cascos nam, veroorzaakten een totale catastrofe en de grootste ecologische, maatschappelijke en economische ramp voor de Galicische kust.</p>
      <p sl="es">Een van de mogelijke oorzaken van het lek was nu juist de aanwezigheid van verloren zeecontainers die overgeleverd aan de golven en de wind op zee dreven. Deze containers kunnen drijvende obstakels vormen voor rompen van allerlei soorten schepen, zoals olietankers als de Prestige , maar ook voor passagiersschepen, veerboten of cruiseschepen.</p>
      <p sl="es">De uitkomst van het Lashing@Sea project toont aan dat er ernstige tekortkomingen zijn op verschillende vlakken zoals het gebrek aan scholing, training en vorming van het laadpersoneel, de stuwadoors en de immer schaarse en slecht geschoolde bemanning, die aan de andere kant wel dient op de echte zeereuzen.</p>
      <p sl="es">Verder wordt veel te weinig gebruik gemaakt van de beste technieken voor de bevestiging en de traceerbaarheid van containers, die vaak overbeladen zijn. Ten slotte ontbreekt een kosten- en risicoanalyse van nieuwe natuurkundige effecten op deze zeereuzen zoals bijvoorbeeld het zogenaamde “parametrische resonantie-effect”, waardoor containers sneller van de achterkant van schepen kunnen vallen.</p>
      <p sl="es">Daarom eisen wij van de Europese Commissie dat ze onmiddellijk preventieve maatregelen neemt en zorgt voor opleiding, training en opfriscursussen voor stuwadoors en scheepspersoneel. Ook eisen wij de invoering van technologische veiligheidsmaatregelen, het controleren van het gewicht van containers in de haven, de verbetering van bevestigingsmateriaal en stapelstrategieën en een goede markering van containers zodat ze gelokaliseerd kunnen worden als ze verloren zijn geraakt. De traceerbaarheid zou een van de mogelijke diensten kunnen zijn van het Galileo-project.</p>
    </intervention>
    <intervention id="4-048" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, ik ben blij dat er in de 15e eeuw geen Europese Commissie was. Als er toen wel een Commissie was geweest waren Columbus en zijn vrienden waarschijnlijk tegen de eerste de beste container gezeild en gezonken en nooit in Amerika aangekomen.</p>
      <p sl="de">We weten wat de oorzaak van dit probleem is. We weten dat er iets tegen moet worden ondernomen. En wat zegt de Commissie? De Commissie zegt: we hoeven niets te ondernemen. Dat is onaanvaardbaar. Als we weten dat een foute belading de oorzaak is, dat containers slecht worden vastgesjord, dat ze te zwaar worden beladen en dat ze ook bij rustig weer in het water vallen, en als we bovendien weten dat een land alleen het niet met eigen regels kan oplossen, wie kan het dan wel oplossen, als het niet de Commissie is, die ervoor moet zorgen dat er in Europese wateren een eind wordt gemaakt aan dit probleem?</p>
      <p sl="de">We hebben niet alleen met milieuschade te maken, er worden immers ook mensenlevens in gevaar gebracht. Wat gebeurt er als een boot van kunststof midden op de Atlantische Oceaan een container ramt? Zo'n boot zinkt. En niet alleen de boot gaat onder, ook de mensen aan boord. Het is geen pretje om in het noorden van de Atlantische Oceaan langdurig met een zwemvest aan rond te dobberen. Dat is een feit waar we rekening mee moeten houden. Daarom ben ik het er niet mee eens dat er niets wordt ondernomen. Ik ben van mening dat de Europese Commissie zo spoedig mogelijk met een regeling moeten komen om dit probleem op te lossen. Het is gevaarlijk, het is verkeerd, en er moet iets gebeuren. Ik verzoek de Commissie met klem om iets te ondernemen, aangezien zij de verantwoordelijke instantie is.</p>
    </intervention>
    <intervention id="4-049" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik vind de mondelinge vraag over op zee verloren containers, waarover we vandaag debatteren, zeer belangrijk omdat die een kwestie van buitengewoon belang aankaart voor met name de economieën van de EU-kustgebieden. Daarom geloof ik dat de Commissie moet streven naar de oprichting van een verzekeringsfonds dat eventuele schade, die is veroorzaakt door het lekken van – soms gevaarlijke – stoffen uit op zee verloren containers, kan vergoeden.</p>
      <p sl="it">Het is bovendien raadzaam om het veiligheidsniveau van de scheepvaart te verhogen middels striktere wetgeving over de controle op het laden van goederen en het voorkomen van het illegaal laden van schadelijke, giftige stoffen op schepen. Om dit verzekeringsfonds heb ik al eerder, bij vergelijkbare gelegenheden, gevraagd.</p>
    </intervention>
    <intervention id="4-050" speaker_id="1309" name="Brian SIMPSON" is_mep="True" mode="spoken" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur. − Mijnheer de Voorzitter, kort gezegd vind ik het antwoord van de Commissie op onze mondelinge vraag teleurstellend.</p>
      <p sl="en">Ik erken dat een wereldwijde overeenkomst ideaal zou zijn en ik erken dat we de Internationale Maritieme Organisatie (IMO) hierbij moeten betrekken, maar de IMO moet wel een van de traagste internationale organisaties zijn die de wereld ooit heeft gezien. De IMO werkt even snel als een schildpad loopt, en we willen dat er nú actie wordt ondernomen.</p>
      <p sl="en">Commissaris, als ik doelbewust tweeduizend zware metalen kisten met allerlei materiaal erin in zee zou dumpen, zou ik worden vervolgd. Maar dat dit elk jaar in de EU-wateren gebeurt, staan we gewoon toe.</p>
      <p sl="en">Ik wil een pleidooi houden. U kunt niet doen alsof u Pontius Pilatus bent en uw handen in onschuld wassen. Dit is een probleem dat almaar groter wordt. Dit is een serieus probleem waaraan u iets moet doen. Dit is geen probleem waarvoor u zich kunt verschuilen door te zeggen: "We moeten eerst dit beoordelen" of "We moeten eerst dat beoordelen", of iets dergelijks.</p>
      <p sl="en">U hebt gehoord wat de afgevaardigden hebben gezegd. Wilt u nu alstublieft gaan bedenken wat u hieraan gaat doen?</p>
    </intervention>
    <intervention id="4-051" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie. – Mijnheer de Voorzitter, ik ben alle leden die aan dit debat hebben deelgenomen dankbaar. Het belang van dit thema is mij volledig bekend en ik weet hoe belangrijk het voor de leden is dat de Commissie zich inspant voor een beleid waarmee deze kwestie wordt opgelost. Ik denk dat het belang van deze kwestie in het debat en in alle bijdragen van iedereen duidelijk naar voren is gekomen.</p>
      <p sl="en">Ook denk ik dat het debat heeft laten zien hoeveel belang er wordt gehecht aan de bescherming van het milieu. In het debat zijn de meest uiteenlopende zaken aan de orde gekomen, van de rubberen eenden en schoenen van mevrouw Meissner tot aan Columbus, die volgens de folklore nog een bezoek aan mijn eigen havenstad in het westen van Ierland heeft gebracht. Ik ben heel blij dat hij die beroemde reis heeft gemaakt!</p>
      <p sl="en">Ik wil echter opnieuw tegenover u allen benadrukken, maar in het bijzonder tegenover de heer Simpson, die zo veel belang stelt in deze kwestie en er zo veel werk in heeft gestoken, dat we dit probleem heel serieus nemen. We zijn ons bewust van de snelle toename van het aantal containers dat op zee verloren wordt, en zoals ik al eerder heb gezegd is commissaris Kallas dit probleem momenteel aan het bestuderen. Hij denkt dat het niet alleen verband houdt met het vastsjorren van containers, maar ook met het te zwaar beladen van containers, en soms ook met de kracht van het schip en de leeftijd van het schip – een punt dat door de heer Higgins aan de orde is gesteld.</p>
      <p sl="en">De veiligheid en bescherming van het mariene milieu zijn, zoals ik eerder heb opgemerkt, belangrijke prioriteiten van de Commissie. We kunnen op dit gebied niet voor halfslachtige oplossingen kiezen en de Commissie, en met name commissaris Kallas, zal zeker overwegen of er aanvullende maatregelen nodig zijn. Ik ben er zeker van dat hij graag nauw met u en uw commissie zal willen samenwerken, mijnheer Simpson, om tot een antwoord op die vraag te komen.</p>
      <p sl="en">We hebben al een groot aantal instrumenten tot onze beschikking om de veiligheid te waarborgen en vervuiling, bijvoorbeeld als gevolg van het verliezen van containers op zee, te voorkomen. Wat betreft het nemen van concrete maatregelen op dit terrein denk ik dat maatregelen op EU-niveau in dit stadium niet nodig lijken. Ik begrijp echter wat u bedoelt als u zegt dat de IMO een organisatie is die heel langzaam werkt en dat de Commissie moet aandringen op snellere oplossingen.</p>
      <p sl="en">Ik denk nog steeds, en ik weet dat commissaris Kallas hier sterke opvattingen over heeft, dat het juiste forum om deze kwesties te bespreken toch de IMO is, en ik neem aan dat een analyse van de recente resultaten van het Lashing@Sea-project in dit verband kan worden aangemoedigd.</p>
      <p sl="en">In dat project is ook bevestigd dat een mondiale aanpak bij het ontwikkelen van procedures en normen belangrijk is, zodat het gelijke speelveld tussen scheepvaartmaatschappijen uit de lidstaten en uit derde landen waarover we eerder hebben gesproken, in stand wordt gehouden.</p>
      <p sl="en">Ik wil afsluiten door te benadrukken dat deze kwesties eerst in de IMO moeten worden besproken. De Commissie participeert in de IMO als waarnemer en bereidt samen met de lidstaten standpunten voor.</p>
      <p sl="en">Ik kan u verzekeren dat ik de resultaten van het debat van vandaag aan commissaris Kallas zal overbrengen en dat hij de kwestie zal bestuderen en ook zal bevorderen.</p>
    </intervention>
    <intervention id="4-053" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-054" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Mijn felicitaties voor het feit dat het onderwerp over op zee verloren gegane containers aan de orde is gesteld. Op 8 februari van dit jaar liepen veerboten tussen Polen en Zweden direct gevaar. Op die dag verloor het Finse vrachtschip Linda , dat op reis was van Rotterdam naar Sint Petersburg, drie containers bij het kruisen van de vaarwegen die worden gebruikt door de Poolse en Zweedse schepen. Deze containers bevatten 8,3 ton substanties die geclassificeerd zijn als gevaarlijk voor het milieu, 7 ton producten die gevaarlijk zijn voor mariene organismen en 5,5 ton brandbare substanties. Gelukkig is het is deze keer gelukt om een ramp te voorkomen.</p>
      <p sl="pl">Ik ben het ermee eens dat alle containers in de haven moeten worden gewogen en op de juiste wijze gestuwd voordat de schepen de haven uitvaren. Dit is echter een plan voor de lange termijn. Het plan voor nu is dat de Commissie een regeling invoert die voorziet in bijzonder toezicht op containers met substanties die zijn geclassificeerd als gevaarlijk. Ik wil de Commissie daarom vragen wanneer we de eerste maatregelen op dit gebied kunnen verwachten?</p>
    </intervention>
  </section>
  <section id="creitem5" title="5. Geïntegreerd maritiem beleid (debat)">
    <intervention id="4-056" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is het verslag (A7-0266/2010) van Gesine Meissner, namens de Commissie vervoer en toerisme, over het geïntegreerde maritieme beleid (IMP) van de EU – beoordeling van de bereikte vooruitgang en nieuwe uitdagingen (COM(2009)0540 - 2010/2020(INI)).</p>
    </intervention>
    <intervention id="4-057" speaker_id="96870" name="Gesine MEISSNER" is_mep="True" mode="spoken" role="rapporteur" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mevrouw Geoghegan-Quinn, dames en heren, ik had graag gezien dat de zaal nu stampvol was, niet om mij een plezier te doen, omdat dit mijn eerste verslag is, maar vanwege het onderwerp, dat weinig aandacht krijgt, maar van groot belang is.</p>
      <p sl="de">Bijna niemand heeft ooit van een geïntegreerd maritiem beleid gehoord, maar het is voor ons allemaal een cruciale kwestie, aangezien met recht kan worden gesteld dat onze toekomst in de zee ligt. 70 procent van het aardoppervlak bestaat uit water. De bevolking groeit, niet in Europa, maar wereldwijd: in 2050 zullen er naar schatting 9 miljard mensen zijn. De aarde wordt te klein, en tal van experts hebben inmiddels ontdekt dat de zee een enorm potentieel biedt. Onze doelstelling moet zijn om de zee als hulpbron door middel van een geïntegreerd maritiem beleid voor de komende generaties in een gezonde staat te houden.</p>
      <p sl="de">Tot dusver is slechts 10 procent van de oceanen en de hulpbronnen die zij bevatten, in kaart gebracht. Toch gebruiken we nu al 50 000 producten die afkomstig zijn uit de zee. Op kleine schaal worden uit de zee al energie en grondstoffen voor geneesmiddelen, cosmetica en de industrie gewonnen. We moeten er nu op letten dat de zee als reactie op de ontwikkeling van het maritiem beleid niet terugslaat, zoals dat in de pakkende roman van bestsellerauteur Frank Schätzing gebeurt. Inderdaad is het ook zo dat de maritieme economie de sterkste groei van de hele economie vertoont. Daarom is er inmiddels niet alleen sprake van green jobs , maar ook van blue jobs en van blue growth in jobs . De EU heeft een kustlijn van 23 000 kilometer, en een derde van de bevolking woont aan de zee. Green shipping , offshore -energie – dat zijn gebieden waarop Europa over veel knowhow beschikt en die verder kunnen worden ontwikkeld. Daarom hebben we een geïntegreerde benadering nodig om het een en ander op zorgvuldige wijze aan te pakken.</p>
      <p sl="de">Waar gaat het concreet om? Aan de ene kant gaat het in het geïntegreerde maritieme beleid om vervoer op zee, dat als het ware de motor van het vervoer in Europa is, aangezien 95 procent van de wereldhandel en 40 procent van de Europese handel via de zee worden afgewikkeld, via havens die logistiek met het achterland zijn verbonden. Volgens de prognoses zal deze sector nog groeien. We moeten er daarom voor zorgen dat we nu bijvoorbeeld vooral de emissies terugdringen en ‘groenere’ schepen bouwen. Het volgende punt is de scheepsbouw. Op dit terrein hebben we zoals gezegd veel knowhow. We moeten ervoor zorgen dat we daar productief gebruik van maken om nog meer banen te behouden en te scheppen.</p>
      <p sl="de">Vervolgens gaat het in het maritiem beleid natuurlijk ook om visserij en aquacultuur. Vissen zijn niet alleen een voedselbron. Aquacultuur is daarnaast op het gebied van landbouw en visserij de sector die de grootste groei vertoont. Daar moeten we ons van bewust zijn.</p>
      <p sl="de">Op het gebied van energie gebeurt er inmiddels al veel met en rond de zee. Er zijn olie- en gaspijpleidingen, olieplatforms, offshorewindparken, en er wordt reeds over nagedacht om tankers met zeilen uit te rusten, zodat door het gebruik van windkracht 20 procent energie kan worden bespaard. Golfenergie heeft potentieel voor de toekomst en mini-algen kunnen als biomassa worden gebruikt en vormen een vrijwel oneindige bron.</p>
      <p sl="de">Op het gebied van onderzoek wordt blauwe biotechnologie toegepast voor de productie van geneesmiddelen. Tot dusver zijn al een pijnstiller en een middel tegen malaria ontwikkeld. Ook wordt er gewerkt aan medicijnen tegen kanker.</p>
      <p sl="de">Kustbescherming is een belangrijke kwestie die ook onder het geïntegreerde maritieme beleid valt. Stormvloeden bedreigen onze kust. We moeten de kusten echter niet alleen tegen stormvloeden beschermen, maar ook tegen olie, piraterij en smokkel, en we moeten zien hoe we de vluchtelingenproblematiek in Italië kunnen oplossen.</p>
      <p sl="de">Ten slotte zijn de kusten natuurlijk ook populaire toeristische bestemmingen. We werken aan een duurzaam toeristisch concept voor de kusten.</p>
      <p sl="de">Zoals u ziet is er een hele reeks terreinen die allemaal met water te maken hebben. Het geïntegreerde maritieme beleid heeft ten doel al deze terreinen gemeenschappelijk en op zorgvuldige en evenwichtige wijze te ontwikkelen. Velen beseffen dit niet, maar het is van essentieel belang.</p>
      <p sl="de">De Europese Unie heeft wat dit betreft reeds veel werk verzet, maar er moet nog meer vooruitgang worden geboekt. Daarom heb ik in dit verslag, waarin ik nauwelijks op afzonderlijke deelgebieden ben ingegaan, vooral aandacht besteed aan de vraag wat er in de afgelopen jaren, tussen het verschijnen van het Blauwboek in 2007 en heden, is gebeurd, waar nog ontwikkeling nodig is en welke werkzaamheden moeten worden voortgezet. Dat zijn de gebieden waarop ik in mijn slotwoord nog kort zal terugkomen.</p>
    </intervention>
    <intervention id="4-058" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie. – Mijnheer de Voorzitter, geachte afgevaardigden, mijn collega, commissaris Damanaki, is namens voorzitter Barroso vandaag in Portugal, waar zij een belangrijke conferentie bijwoont over mariene aangelegenheden en marien beleid. Zij betreurt dat zij hier vandaag niet aanwezig kan zijn.</p>
      <p sl="en">Ik de eerste plaats wil ik echter opmerken dat dit debat bewijst dat maritiem beleid belangrijk is. Graag wil ik de rapporteur, mevrouw Meissner, gelukwensen met dit prima verslag.</p>
      <p sl="en">De Commissie verwelkomt dit uitstekende verslag en het gunstige oordeel dat daarin over ons geïntegreerd maritiem beleid wordt gegeven. Dit verslag is meer dan een inventarisatie. In het verslag wordt ook een ambitieuze, inclusieve en gedetailleerde visie op de toekomst van het maritiem beleid gepresenteerd. Het Parlement geeft – niet voor het eerst in debatten over geïntegreerd maritiem beleid – het goede voorbeeld. Het verslag is het product van een bewonderenswaardige samenwerking tussen verschillende commissies, wat de legitimiteit van ons beleid alleen maar vergroot. Bovendien worden in het verslag nieuwe vergezichten geschetst, niet in de laatste plaats door de welkome participatie van nationale en regionale parlementen en autoriteiten, met het oog op het zodanig vorm geven van ons geïntegreerd maritiem beleid dat het een echt operationeel en relevant beleid wordt dat voor meer en betere banen zorgt.</p>
      <p sl="en">De Commissie heeft er vertrouwen in dat de beleidsvragen die in dit verslag worden gesteld een positieve impact zullen hebben op het toekomstige maritiem beleid, om drie belangrijke redenen.</p>
      <p sl="en">In de eerste plaats omdat in het verslag is gekozen voor een toekomstgerichte benadering van de maritieme dimensie van de Europa 2020-strategie en duurzame groei in maritieme sectoren en kustregio’s wordt aangemoedigd.</p>
      <p sl="en">In de tweede plaats omdat de vragen die in het verslag worden gesteld de weg zullen wijzen naar opkomende beleidsdoelstellingen, aan de verwezenlijking waarvan de Commissie en het Parlement samen moeten werken. Deze doelstellingen omvatten een Europese aanpak om de gevolgen van de klimaatverandering in kustregio’s te verzachten en om duurzaam kusttoerisme te bevorderen, steun voor een groenere, veiligere en meer concurrerende scheepvaart in de gemeenschappelijke maritieme ruimte zonder grenzen, en aanvullende maatregelen op het gebied van veiligheid op zee en het voorkomen van ongelukken.</p>
      <p sl="en">In de derde plaats voorziet dit verslag in samenhangende en constructieve voorstellen voor toekomstige actie.</p>
      <p sl="en">Ik zie ernaar uit om uw opvattingen te horen in dit debat.</p>
    </intervention>
    <intervention id="4-060" speaker_id="96767" name="Werner KUHN" is_mep="True" mode="spoken" nationality="Germany" birth_date="19-05-1955" birth_place="Zingst" p_group="Group of the European People's Party (Christian Democrats)" m_state="DE">
      <p sl="de">rapporteur voor advies van de Commissie visserij . − Mijnheer de Voorzitter, mevrouw Geoghegan-Quinn, om te beginnen wil ik mevrouw Meissner danken die hier in de waarste zin van het woord geïntegreerd werk heeft geleverd, niet alleen voor een geïntegreerd maritiem beleid, maar ook doordat ze er alle beleidsterreinen bij heeft betrokken. Voor wat betreft de visserij wil ik hier nog eens herhalen dat visserij en aquacultuur natuurlijk een substantieel onderdeel van het geïntegreerd maritiem beleid moeten zijn. Er moet op worden gewezen dat de eigen productie van visserij-, vis- en aquacultuurproducten in de Europese Unie in de orde van grootte van 2 miljoen ton ligt, terwijl de consumptie 8 miljoen ton bedraagt.</p>
      <p sl="de">De Europese Unie is een van de grootste exporteurs van visserijproducten ter wereld. Daarom is de bescherming van onze maritieme hulpbronnen een grote uitdaging. Er werd reeds gewezen op het essentiële belang van een maritieme ruimtelijke ordening. Hier moeten de prioriteiten duidelijk worden vastgesteld. Visgronden en instandhoudingsgebieden hebben hoge prioriteit, evenals de lijnvaart en in dit verband natuurlijk ook de veiligheid in de scheepvaart. Vooral op zeer druk bevaren zeewegen is bijzonder oplettendheid geboden.</p>
      <p sl="de">We hebben het vaak over hernieuwbare energiebronnen. Aan de offshorewindparken, waar in toenemende mate energie wordt opgewekt op zee, moet in dit verband aandacht worden besteed – ook met het oog op de visserij en met het oog op de veiligheid in de scheepvaart, en dat is een grote uitdaging. In deze context zou ik nog één punt willen aanstippen: dat we ook op het gebied van visserijtechnologieën onderzoek en ontwikkeling moeten bevorderen. Het bedrag van 50 miljoen euro dat de Commissie daarvoor ter beschikking heeft gesteld, zal niet voldoende zijn, mevrouw Geoghegan-Quinn, ik hoop dat u dat beseft.</p>
      <p sl="de">Het geïntegreerde maritieme beleid houdt natuurlijk niet op aan de grenzen van Europa. We moeten ook gesprekken voeren met onze buurlanden. Denk aan de ontwikkelingen in IJsland, de Faeröer-eilanden, het Middellandse-Zeegebied, Libië en Egypte die een centrale uitdaging vormen.</p>
    </intervention>
    <intervention id="4-061" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">rapporteur voor advies van de Commissie regionale ontwikkeling . − Mijnheer de Voorzitter, mevrouw de commissaris, duurzaam gebruik van het mariene milieu is van vitaal belang voor de duurzaamheid en de ontwikkeling van heel Europa, en met name voor de landen waarvan de economie direct met de zee verbonden is.</p>
      <p sl="el">De evenwichtige ontwikkeling in hoofdsectoren zoals visserij, aquacultuur, energie, transport en toerisme kan de professionele toekomst en het inkomen van de burgers garanderen. Uit het oogpunt van regionale ontwikkeling is het benutten van de territoriale samenhang als nieuwe basis voor verdere integratie van de interne markt van vitaal belang. Voor het maritieme gebied betekent dit dat er verdere stimulering van het zeevervoer over korte afstand nodig is, evenals betere verbindingen met afgelegen maritieme gebieden en tussen de eilanden, en van de eilanden met het vasteland en de economische centra. Dit vormt een noodzakelijke voorwaarde voor de versterking van de sociale, economische en territoriale samenhang.</p>
      <p sl="el">Belangrijk is eveneens de innoverende benadering die met het geïntegreerd maritiem beleid is aangenomen en die de gefragmenteerde benadering van het maritiem beleid heeft vervangen. Het benutten van de synergieën levert de burgers van de Europese Unie dubbel voordeel op: grotere doelmatigheid van de activiteiten en kostenbesparing.</p>
    </intervention>
    <intervention id="4-062" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">namens de PPE-Fractie . – Mijnheer de Voorzitter, het geïntegreerd maritiem beleid is vitaal voor de Europese Unie. We hebben het nodig om ten volle een van de fundamentele voordelen van Europa te benutten: zijn sterke maritieme traditie. Het strategisch doel van geïntegreerd maritiem beleid is om door middel van een betere coördinatie van aan zee gerelateerd beleid de leidende rol van Europa te versterken in zowel maritiem onderzoek als technologische ontwikkeling in sectoren zoals scheepsbouw, de exploitatie van mariene rijkdommen en de ontwikkeling van offshore-energiebronnen.</p>
      <p sl="el">Het geïntegreerd maritiem beleid moet de Europese scheepvaart steunen, die wereldwijd zijn gelijke niet kent, zodat deze internationaal een leidende rol speelt. Daarom moeten wij het concurrentievermogen van onze scheepvaart als een kostbaar goed beschermen, dat is heel belangrijk voor Europa. Daarom moeten op internationaal niveau de internationale oplossingen worden toegepast, waartoe de Internationale Maritieme Organisatie heeft besloten. Deze organisatie moet een leidende rol krijgen.</p>
      <p sl="el">Terecht wordt in het verslag van mevrouw Meissner de betekenis van maritiem bestuur, maritiem toezicht en maritieme ruimtelijke ordening benadrukt en geanalyseerd. Voor dit alles echter bestaat één noodzakelijke voorwaarde: de eerbiediging van het VN-Zeerechtverdrag. Daarom is punt 25 van het verslag heel belangrijk, waarin het Europees Parlement de kuststaten van alle mariene bekkens, en met name van het Middellandse-Zeebekken, vraagt om demarcatiekwesties op basis van het VN-Zeerechtverdrag op te lossen. Het verslag benadrukt het immense belang van exclusieve economische zones voor Europa. Ik wil mevrouw Meissner feliciteren met haar uitstekende poging en met de samenwerking tussen ons, en ik wil alle schaduwrapporteurs bedanken voor hun moeite. Tegelijkertijd echter leidt het amendement dat mevrouw Meissner enkele dagen geleden heeft ingediend bij mij persoonlijk, als vurig pleitbezorger van het concurrentievermogen van de Europese scheepvaart, tot ernstige bedenkingen en grote ongerustheid.</p>
    </intervention>
    <intervention id="4-063" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="de">namens de S&amp;D-Fractie . – Mijnheer de Voorzitter, dames en heren, in de eerste plaats wil ik u feliciteren met dit verslag, mevrouw Meissner, en u danken voor de goede samenwerking. Wij steunen de benadering van dit verslag dat niet gericht is op een sectorale ontwikkeling van het beleid in de lidstaten, maar op de coördinatie van het maritiem beleid in en tussen de lidstaten.</p>
      <p sl="de">Als we naar de toekomst kijken, constateren we dat er op onze zeeën steeds minder ruimte is. De zeeën zijn inmiddels vervoerswegen, reservoirs van grondstoffen, energiebronnen, voedselbronnen en watervoorraden. De economische exploitatie van de zee wordt geïntensiveerd, de vervuiling neemt toe. Er ontstaan belangenconflicten die we door middel van een goede nationale en internationale coördinatie moeten oplossen.</p>
      <p sl="de">Ik kan niet op alle punten ingaan. Wel zou ik een opmerking willen maken over de controlegebieden voor zwavelemissies. Het lag niet in mijn bedoeling de grenswaarden af te zwakken. In hoeverre de grenswaarden – met name voor de Noord- en de Oostzee – tot een verschuiving van het verkeer van de zee naar de weg zal leiden, zullen we zien wanneer de Commissie ons haar studie doet toekomen. Dan zullen we het over deze kwestie hebben. Maar de randvoorwaarden voor de concurrentie binnen de Europese Unie tussen het Noorden en het Zuiden moeten in evenwicht blijven. Dat moet ook de doelstelling van de Commissie zijn.</p>
      <p sl="de">Over één punt zijn we niet helemaal tevreden. We discussiëren sinds geruime tijd over het strategische belang van de scheepsbouwsector in Europa. We zeggen dan telkens dat innovatie voor het overleven van die tak van industrie van bijzonder belang is. Daarom is een gecoördineerde strategie voor het industriebeleid met betrekking tot de scheepsbouwsector nodig. Ook de lidstaten hebben ervoor gepleit financiële voorzieningen voor de scheepsbouw in te voeren, wat ik zeer belangrijk acht, maar de liberalen en de conservatieven hebben hier geen steun aan verleend. Dames en heren, hoe denkt u de scheepsbouwsector in Europa te ondersteunen? Gemeenplaatsen en vrome wensen voor de werknemers in de scheepsbouw, die hun baan dreigen te verliezen, volstaan in ieder geval niet. De sociaaldemocraten verwachten op dit punt betere maatregelen en voorstellen.</p>
    </intervention>
    <intervention id="4-064" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">namens de ALDE-Fractie . – Mijnheer de Voorzitter, een derde van de Europese burgers leeft aan de kust. De Europese Unie is ‘s wereld grootste maritieme macht. Een geïntegreerd beleid dat is gekoppeld aan de doelstellingen van de Europa 2020-strategie zal bijdragen aan de versterking van onze voortrekkersrol.</p>
      <p sl="es">Dit vereist echter een omvattend, intersectoraal beleid waarbij alle vertegenwoordigers van de burgermaatschappij gehoord worden, waarbij het beleid en de bevoegdheden van lokale en regionale autoriteiten van de kustregio’s in acht worden genomen. We moeten de kustregio’s en de zee blijven zien als een bron van mogelijkheden.</p>
      <p sl="es">Daarom moeten we het duurzame visserijbeleid verbeteren en rekening houden met de problemen van de mensen die van de zee leven – zonder twijfel een verantwoordelijke sector. Bovendien moeten we het veiligheidsbeleid verbeteren zodat vissersvaartuigen die werken onder Europese verdragen beschermd kunnen worden. Het is dan ook zaak dat we de strijd aangaan met piraterij en de operatie Atalanta versterken.</p>
      <p sl="es">We moeten ferm achter de strategisch belangrijke scheepsbouwsector gaan staan, die in zwaar weer verkeert door de concurrentie uit Zuidoost-Azië. Deze sector verwacht krachtige Europese steun die hij nu node mist.</p>
      <p sl="es">Daarnaast moeten de snelwegen op zee ontwikkeld worden om de CO2 –uitstoot te verminderen en te zorgen voor een beter gebruik van hernieuwbare energie.</p>
      <p sl="es">Als we voor al deze sectoren gebruik maken van innovatie, interinstitutionele coördinatie, passende financiële instrumenten en we ten aanzien hiervan een heldere definitie van de Europese strategie geven, dan zullen we een economische, technologische en duurzame ontwikkeling doormaken en een onderzoeksklimaat creëren dat hoogwaardige banen zal opleveren en zal zorgen voor de bescherming van iets waar we allemaal van houden en wat we in leven willen houden: de zee.</p>
    </intervention>
    <intervention id="4-065" speaker_id="102931" name="Keith TAYLOR" is_mep="True" mode="spoken" nationality="United Kingdom" birth_date="01-08-1953" birth_place="Rochford" p_group="Group of the Greens/European Free Alliance" m_state="GB">
      <p sl="en">namens de Verts/ALE-Fractie . – Mijnheer de Voorzitter, namens de Verts/ALE-Fractie wil ik de rapporteur, mevrouw Meissner, bedanken voor de samenstelling van dit verslag en voor het overleg met de andere fracties.</p>
      <p sl="en">Aangezien 71 procent van het oppervlak van de aarde met water is bedekt, is het beslist zinvol ons in te spannen voor de ontwikkeling van een geïntegreerd maritiem beleid. Zoals bekend heeft Europa 305 000 kilometer kustlijn.</p>
      <p sl="en">Dat was de bedoeling van de Commissie in 2009 toen zij een meer horizontaal beleid aankondigde inzake beleidsgebieden als maritiem vervoer, het mariene milieu en het regionaal en visserijbeleid.</p>
      <p sl="en">Vandaag hebben we de reactie van de Commissie vervoer en toerisme op deze nieuwe richting in de vorm van het verslag van mevrouw Meissner onder ogen. Wij zullen dit verslag steunen. Het is een zinvolle stap in de juiste richting naar de zorg voor en het duurzame gebruik van onze maritieme hulpbronnen.</p>
      <p sl="en">We geloven echter dat er nog veel werk te doen valt. We zijn blij met de suggesties uit het verslag inzake maritieme governance, initiatieven en strategieën rond zeebekkens, maritieme ruimtelijke ordening en toezicht, een maritiem onderzoekskader en waarnemings- en gegevensnetwerk, en een fonds voor maritieme infrastructuur.</p>
      <p sl="en">Ik ben vooral blij dat het verslag nu de integratie van CO2 -reductiedoelstellingen en steun voor hernieuwbare zonne- en windenergie aan boord van vaartuigen omvat.</p>
      <p sl="en">Voor de stemming later vandaag vraag ik de Parlementsleden om steun voor het amendement van de rapporteur, waarin wordt gestreefd naar toevoeging van de optie om de handel in emissierechten in de EU- en IMO-regelgeving op te nemen.</p>
      <p sl="en">Dit is een kwestie waarover de stemverdeling in de Commissie vervoer met twintig stemmen voor elke kant onbeslist bleef. Het is dus volkomen juist dat mevrouw Meissner deze kwestie hier ter plenaire stemming heeft ingebracht.</p>
      <p sl="en">Ik wil de Parlementsleden vragen om een ‘20/20-visie’ te tonen en voor het amendement van de rapporteur te stemmen, waarin wordt erkend dat deze maatregelen uitstekend passen bij onze ruimere strategische doelstellingen rond CO2 -vermindering en het Europa 2020-project.</p>
    </intervention>
    <intervention id="4-066" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">namens de ECR-Fractie. – Mijnheer de Voorzitter, ik ben verheugd over de ontwikkeling van een geïntegreerd maritiem beleid dat gericht is op de koestering en versterking van de beginselen van subsidiariteit, concurrentievermogen, en het duurzaam gebruik van mariene hulpbronnen. Ik ben er echter niet voor om de idee van een Europese kustwacht nieuw leven in te blazen. Dit is al eens afgewezen. Ik geloof niet dat dit nodig is. Ik denk dat het veel te duur is in een tijd van financiële nood.</p>
      <p sl="en">Ik geloof ook dat een richtlijn inzake maritieme ruimtelijke ordening een onnodige luxe zou zijn die naar mijn mening geen waarde zou toevoegen aan de huidige samenwerking tussen de lidstaten.</p>
      <p sl="en">Tegen deze achtergrond wil ik graag de gevolgen noemen van projecten op het gebied van offshorewind,</p>
      <p sl="en">golf- en getijenergie, samen met de aanwijzing van beschermde mariene zones voor de kust- en ambachtelijke visserij. We kunnen niet zomaar lijnen op kaarten trekken en grote stukken van de kustwateren aanwijzen als beschermde mariene zones of voor hernieuwbare energie. Kleinschalig werkende vissers kunnen niet zonder uitgebreid overleg willekeurig worden verplaatst. De aanwijzing van dergelijke gebieden moet geen top-down, maar een bottom-up proces zijn, en er dient een raadplegingsprocedure van belanghebbenden plaats te vinden.</p>
    </intervention>
    <intervention id="4-067" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Het is weliswaar niet de eerste keer dat de Europese Unie haar geïntegreerd maritiem beleid onder de loep neemt, maar desalniettemin is het nog altijd uitermate moeilijk om milieubescherming, visserij, verkeer, energievoorziening, industrie, wetenschap en onderzoek en de uiteenlopende ontwikkelingsaspecten in een enkel plan te vangen. In haar verslag geeft de Commissie antwoord op de vraag welke vooruitgang er geboekt is ten aanzien van het actieplan uit het Blauwboek van 2007. Het blijkt dat de tenuitvoerlegging van 56 van de 65 voorgestelde maatregelen is aangevangen of afgerond en dit in de meeste gevallen in de vorm van wetgeving van de Commissie of de Raad.</p>
      <p sl="cs">Voor de door land ingesloten regio’s gaat de prioriteit uit naar de aansluiting van het maritiem beleid op het beleid ten behoeve van een beter en doeltreffend gebruik van de belangrijkste Europese waterwegen. Zie daarvoor ook paragraaf 40 van het verslag, waar de aandacht traditiegetrouw uitgaat naar de Rijn, de Maas en het achterliggende stelsel van waterwegen in Frankrijk, België, Nederland en Duitsland, met inbegrip van de doorsteek Rijn-Main-Donau. De benedenloop van de Donau stroomafwaarts vanaf Wenen, met inbegrip van de zijrivier de Elbe vanaf Maagdenburg stroomopwaarts, blijft daarentegen volledig onderbelicht. Er wordt erg weinig gezegd over het gebruik van deze waterlopen voor het verkeer en investeringen in de verbetering van hun bevaarbaarheid zijn voor de Europese Commissie en Raad van ondergeschikt belang. Een gemiste kans, wat mij betreft, want zo blijft ook het grote energiepotentieel van deze waterlopen onbenut en wordt er nodeloos druk gecreëerd op de zeehavens om de overslagcapaciteit te vergroten ten behoeve van meer overslag van schepen op treinen en vrachtwagens en blijft aldus de capaciteit van rivierhavens onderbenut.</p>
      <p sl="cs">Uiteraard dient er niet alleen gekeken te worden naar aansluitend vervoer per schip, spoor en over de weg, maar tevens naar milieubescherming en het energieopwekkingspotentieel van kustregio's. Hier rijzen dus nog aanvullende vragen naast die in het verslag van mevrouw Meissner over twee kwesties, namelijk de aansluiting van het zee- op het riviervervoer en de samenhang ertussen.</p>
      <p sl="cs">Ik ben ingenomen met de tientallen in het verslag weergegeven maatregelen. Ik wil verder nog graag wijzen op de noodzaak van een consequente tenuitvoerlegging van het derde maritieme pakket. Wat paragraaf 21 betreft, acht ik het initiatief om de schoonmaak van olietankers en de sloop van oude schepen milieuvriendelijker te maken, van cruciaal belang voor de vermindering van de milieuvervuiling. De situatie op dit punt is momenteel dramatisch. De Confederale Fractie Europees Unitair Links/Noords Groen Links stemt in met het verslag.</p>
    </intervention>
    <intervention id="4-068" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">namens de EFD-Fractie . – Mijnheer de Voorzitter, ik wil mevrouw Meissner graag bedanken voor een goed gefundeerd en uitgebreid verslag, waar nauwelijks iets aan valt toe te voegen. Ik ben net als zij een groot voorstander van samenhang tussen beleidsterreinen, interdisciplinaire onderzoeksprogramma’s en nieuwe uitdagingen, maar wat mij het meest bezighoudt is de problematiek met betrekking tot de verontreiniging van onze zeeën.</p>
      <p sl="da">Wij nemen zoveel verslagen aan in dit Huis dat zij helaas kort nadat zij zijn aangenomen al weer zijn vergeten. Ik zou daarom de Commissie willen herinneren aan een aanvullend protocol dat het Parlement op 26 januari van dit jaar heeft aangenomen, met andere woorden bijna negen maanden geleden. Dat betrof het realiseren van een samenwerking tussen de lidstaten van de EU ter bestrijding van rampen in het noodoostelijk deel van de Atlantische Oceaan. Dit is een onderwerp dat ook mevrouw Meissner noemt in paragraaf 4 van haar verslag. Tot op heden heb ik geen feedback van de Commissie over dit onderwerp ontvangen, niet over de vraag of er stappen zijn gezet in de richting van een dergelijke samenwerking of paraatheid bij de lidstaten, en evenmin over de vraag of de Commissie zelf misschien beoogt een staat van paraatheid voor de EU in te stellen. Dat alles ondanks de olieramp in de Golf van Mexico die we nog maar net achter de rug hebben en de dreiging die uitgaat van de veel te oude en roestige oliebronnen in de Noordzee. Mijn vraag aan de Commissie is dus eenmaal andermaal: hoe staat het met de paraatheid bij rampen voor onze zeeën? Of moet er eerst iets ernstigs gebeuren voordat Europa wakker wordt?</p>
    </intervention>
    <intervention id="4-069" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, voor onze oceanen is het vijf voor twaalf. Als we de zeeën in dit tempo blijven verwoesten, maken we ons uiteindelijk zelf kapot, aangezien 70 procent van onze zuurstof door de zeeflora wordt geproduceerd. We kunnen de milieubescherming niet tot de EU beperken – wat we maar al te graag doen – omdat de lucht en het water immers geen grenzen kennen.</p>
      <p sl="de">Daarom vind ik het onbegrijpelijk dat hier geen duidelijke regelingen worden getroffen als rijke geïndustrialiseerde landen de derde wereld met hun milieuproblemen opschepen. Ik mis in dit verband duidelijke regelingen voor het slopen van schepen. Schepen die tonnen schroot bevatten dat met asbest is verontreinigd, worden naar India, Bangladesh of Pakistan gestuurd om te worden gesloopt en vervuilen daar hele kuststreken. Maar we krijgen dat allemaal weer terug in de vorm van verontreinigd zeegedierte, dat via de voedselketen op ons bord belandt, om nog maar te zwijgen van de arbeiders in deze landen die vanwege de gebrekkige veiligheidsvoorschriften hun leven op het spel zetten. Een dag, een schip, een dode – zo spreken de scheepsslopers in de Indiase stad Alang zelf over hun gevaarlijke werk.</p>
      <p sl="de">Ik mis ook een duidelijke regeling voor diepzeeboringen. In dit verband wil ik echter wijzen op het positieve initiatief van commissaris Oettinger, die zich ervoor inspant veiligheidsregels voor boorplatforms op te stellen.</p>
      <p sl="de">Ik mis duidelijke regelingen voor druk bevaren waterwegen – bijvoorbeeld de Bosporus – waar nog geen loodsplicht is ingevoerd en waar dagelijks grote tankers doorvaren.</p>
      <p sl="de">Een positieve ontwikkeling die ik nog zou willen noemen is dat scheepvaartondernemingen inmiddels zelf initiatieven nemen ter bescherming van het maritieme milieu en de zeefauna. Zo heeft een Italiaanse rederij een systeem geïnstalleerd dat aanvaringen met walvissen dient te voorkomen. Het zou daarom goed zijn als de EU dergelijke positieve particuliere initiatieven zou steunen.</p>
    </intervention>
    <intervention id="4-070" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik wil de rapporteur bedanken voor haar uitstekende werk en vooral voor de juiste wijze waarop zij het besluit van de Internationale Maritieme Organisatie inzake zwavelemissies ziet. Ik hoop dat de Commissie zich goed rekenschap geeft van het besluit dat vandaag zeker unaniem in het Parlement zal worden aangenomen.</p>
      <p sl="fi">Het besluit van de IMO is inderhaast genomen zonder beoordelingen van de milieueffecten en de kosten. De Europese Unie mag de fout van de IMO niet herhalen. Als voor het noorden andere emissiegrenswaarden gelden dan voor het zuiden, dan worden de concurrentie en de regelgeving binnen de Europese Unie verstoord. De emissiegrenswaarden moeten overal gelijk zijn. Ik ben er absoluut zeker van dat het in strijd zal zijn met de communautaire mededingingswetgeving wanneer dit wordt gerealiseerd.</p>
      <p sl="fi">Wat zal dit bijvoorbeeld voor mijn land betekenen? Het zal leiden tot extra kosten voor de industrie ter hoogte van ongeveer een miljard euro per jaar. Finse banen lopen gevaar, ook al proberen wij er hier alles aan te doen om het aantal banen in de Europese Unie te verhogen. Wij hebben het over de Europa 2020-strategie, maar wij nemen andere besluiten waarmee deze banen verloren gaan.</p>
      <p sl="fi">Vracht voor Finland zal worden overgeladen op Russische schepen die de goederen in vrachtwagens naar Finland vervoeren, omdat Rusland dit besluit van de IMO niet zal ratificeren. Dit kan toch niet de wens zijn van de Europese Unie? De Zweden hebben gezegd dat zij goederen die nu per schip worden vervoerd, voortaan per vrachtwagen zullen vervoeren. Wij nemen dus een slecht besluit voor het milieu en voor toekomstige Europese banen. Ik hoop dat de Commissie goed begrijpt wat dit besluit, dat vandaag unaniem in het Parlement wordt genomen, betekent.</p>
    </intervention>
    <intervention id="4-071" speaker_id="97020" name="Guido MILANA" is_mep="True" mode="spoken" nationality="Italy" birth_date="02-03-1954" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik wil de rapporteur graag bedanken. Wat het geïntegreerde maritieme beleid betreft moeten we verder gaan dan de fase van goede bedoelingen en een nieuwe impuls geven aan een strategie die een route naar groei en ontwikkeling van de Europese Unie vertegenwoordigt, waarmee de enorme hoeveelheid tijd die verloren is gegaan bij de preventie van milieurampen en bij de strijd tegen klimaatverandering en vervuiling, wordt goedgemaakt.</p>
      <p sl="it">Juist deze ochtend heeft de heer Pirillo het Parlement herinnerd aan een zoveelste rampzalige gebeurtenis die de afgelopen dagen heeft plaatsgevonden in de stad Paola, in Calabrië. De Commissie moet bewijzen dat ze zich echt inzet, dat ze niet slechts de governance-instrumenten gebruikt, maar daadwerkelijk gerichte wettelijke maatregelen uitvoert en de noodzakelijke lessen leert van fouten uit het verleden die te wijten waren aan een aanpak die vaak te sectoraal van aard was.</p>
      <p sl="it">We zijn ons er volkomen van bewust dat dit een zeer complex proces is, maar we bevinden ons in een moeilijk en veeleisend tijdsgewricht, dat geen verslapping van onze aandacht duldt en dat adequate investeringen en gedeelde governancemechanismen nodig heeft, zowel op interinstitutioneel niveau als bij de internationale samenwerking voor regionale zeebekkens, waartussen de Middellandse Zee opvalt vanwege de complexiteit van zijn jurisdictie.</p>
      <p sl="it">Het zal daarom essentieel zijn om het beheer van het Middellandse-Zeebekken te zien als een gezamenlijk goed van alle kuststaten, op basis van het res communis omnium-beginsel, het beginsel van het gemeenschappelijk erfgoed. Anders zal de steeds wijder verbreide praktijk van het unilateraal verklaren van exclusieve economische zones en dergelijke in de Middellandse Zee, naast de inbreuken op het VN-Zeerechtverdrag, het idee van een doeltreffende en gedeelde governance ondermijnen.</p>
      <p sl="it">Wat dat betreft wil ik u erop wijzen dat slechts een maand geleden deze interpretatie door Libië heeft geleid tot een daadwerkelijk gewapende aanval op een Europese vissersboot, en het zou verkeerd zijn om te beweren dat dit puur een aangelegenheid tussen Italië en Libië is.</p>
    </intervention>
    <intervention id="4-072" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, allereerst wil ik mevrouw Meissner, onze rapporteur, bedanken voor haar uitstekende verslag en vooral voor haar uitstekende samenwerking met de Interfractiewerkgroep zeeën en kustgebieden, waar ik voorzitter van ben en die door haar toedoen amendementen heeft kunnen laten goedkeuren over onderwerpen die de leden na aan het hart liggen. Dit verslag geeft ons de gelegenheid om ons op de toekomst te richten en dat is gezien de huidige omstandigheden erg belangrijk.</p>
      <p sl="fr">We willen in ieder geval twee dingen terugzien in het geïntegreerd maritiem beleid. In de eerste plaats willen we dat prioriteit wordt toegekend aan het behoud van het zee- en kustmilieu. Er bestaat reeds een kaderrichtlijn, maar andere instrumenten moeten versterkt worden, met name op het gebied van geïntegreerd beheer van de kustzones en maritieme ruimtelijke ordening.</p>
      <p sl="fr">We moeten de komende drie jaar benutten om een daadwerkelijk communautair beleid op dit gebied op te stellen, waarmee we de kunstmatige grens tussen de instrumenten voor het land en die voor de zee kunnen overbruggen, anders zullen onze medeburgers het niet begrijpen. We verwachten op dit punt dus veel van mevrouw Damanaki.</p>
      <p sl="fr">De blauwe groei is het tweede punt. Wij hechten daar allen veel belang aan en we verwachten dat de studie van het Directoraat-generaal Maritieme zaken en visserij helderheid brengt over de bronnen van bedrijvigheid en werkgelegenheid die we kunnen verwachten.</p>
      <p sl="fr">Ik wil uw aandacht vestigen op het project “Vasco da Gama” van de maritieme regio's en ik bedank mevrouw Meissner voor het feit dat zij dit project in aanmerking heeft genomen.</p>
    </intervention>
    <intervention id="4-073" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="sv">Het geïntegreerde maritieme beleid is een zeer welkome strategie omdat de zeeën met elkaar verbonden zijn en alle sectoren die de zeeën benutten, een gezamenlijk effect op het maritieme milieu sorteren. Daarom zou het nefast en onverantwoord zijn om besluiten met betrekking tot het maritieme milieu te blijven nemen zonder rekening te houden met het cumulatieve effect van visserij, baggerwerken, zeevaart, wind- en golfenergie, toerisme en andere activiteiten op het maritieme milieu.</p>
      <p sl="sv">De kaderrichtlijn maritieme strategie vormt de milieupijler voor het geïntegreerde maritieme beleid en stelt vast dat alle lidstaten tegen 2020 een goede milieustatus van onze zeeën moeten hebben bereikt. Om dat mogelijk te maken, moeten de lidstaten zo snel mogelijk een in de praktijk geïntegreerd maritiem bestuur toepassen waarbij besluiten op één enkele plaats worden genomen.</p>
      <p sl="sv">Ik zal u een voorbeeld geven van hoe fout het kan lopen wanneer de verschillende gebruikers van de zee onder de bevoegdheid van verschillende overheden vallen en verschillende wetten moeten naleven. In het zuidelijke deel van het Kattegat in Zweden hebben Zweden en Denemarken een overeenkomst gesloten om de visserij te verbieden in het paaigebied van de kabeljauw, in een wanhopige poging om het laatste overlevende kabeljauwbestand te beschermen. Onlangs besloot een andere overheid in Zweden dat de gemeente Falkenberg de toestemming krijgt om enorme hoeveelheden bagger uit havens in de zee te dumpen, precies in het paaigebied van de kabeljauw.</p>
      <p sl="sv">De lidstaten zijn nu verplicht om tegen 2020 een goede milieustatus van de zeeën te bereiken. Alleen al door de besluiten die gevolgen hebben voor de zeeën samen te brengen en door maritieme ruimtelijke ordening – in het Engels: marine spatial planning – toe te passen, zal dat mogelijk zijn.</p>
      <p sl="sv">Dankzij maritieme ruimtelijke ordening zullen we een veel duidelijker beeld krijgen van wie in de zeeën de belanghebbenden zijn, wie gebruik wil maken van de zeeën, en zullen we duidelijk kunnen maken dat iedereen zich aan dezelfde regels moet houden. Visserijbedrijven moeten ook milieueffectenrapporten opstellen en het beginsel van de beste praktijken toepassen. Net zoals gaspijpleidingen op de zeebodem of windmolenparken moeten ook zij het voorzorgsbeginsel naleven.</p>
      <p sl="sv">Dat zou een enorme stap in de juiste richting zijn.</p>
    </intervention>
    <intervention id="4-074" speaker_id="96790" name="Marek Józef GRÓBARCZYK" is_mep="True" mode="spoken" nationality="Poland" birth_date="13-03-1968" birth_place="Nowy Sącz" p_group="European Conservatives and Reformists Group" m_state="PL">
      <p sl="pl">Het verslag over het geïntegreerde maritieme beleid zet aan tot nadenken en vereist meer aandacht. De korte presentatie van het verslag overeenkomstig artikel 48 van het Reglement, de beperkte mogelijkheid tot het indienen van amendementen, hetgeen tegen de regels is, en de afwijzing van de meeste door de Europese Commissie ingediende amendementen, stemt mij niet optimistisch of hoopvol dat de Commissie vervoer en toerisme het geïntegreerde maritieme beleid op verantwoorde wijze benadert.</p>
      <p sl="pl">Laten we niet vergeten dat de maritieme branche van de Europese Unie zich in een enorme crisis bevindt. Deze branche wordt kapotgemaakt door dumping en concurrentie uit het Verre Oosten en de overname van reders door goedkope vlaggen. Dit is het gevolg van het ontbreken van een Europees geïntegreerd maritiem beleid. We hebben te maken met een crisis in de scheepsbouwsector. Ik voeg hieraan toe dat in mijn land onlangs de twee grootste scheepswerven zijn gesloten. Druk van de Europese Commissie en inadequaat handelen van de Poolse regering hebben dat besluit beïnvloed. Economische emigratie en stijging van de werkloosheid waren het gevolg. Ik vraag daarom om een fatsoenlijke en verantwoordelijke behandeling van het geïntegreerde maritieme beleid.</p>
    </intervention>
    <intervention id="4-075" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, er zijn veel activiteiten en veel beleidsterreinen die aan het mariene milieu raken, van visserij tot aan scheepvaart, en van toerisme en energie tot aan wetenschap en technologie en andere terreinen, en daarom is er een geïntegreerd beleid nodig dat een positieve onderlinge samenhang bevordert tussen al deze terreinen, met het oog op de duurzaamheid van het mariene milieu en van het behoud van de verschillende ecosystemen, omdat de specifieke lokale en regionale kenmerken van doorslaggevend belang zijn voor deze onderlinge samenhang en omdat het ook op dat niveau is dat de effecten van dat geïntegreerde beleid tot uiting zullen komen. Op dat niveau moet het beleid niet alleen maar worden uitgevoerd, maar ook worden uitgewerkt en vastgesteld, in nauwe samenwerking met de kustgemeenschappen, die sterk met het mariene milieu verbonden zijn en ervan afhankelijk zijn, zonder daarbij de noodzakelijke gemeenschappelijke visie uit het oog te verliezen, en de samenhang en samenwerking die onontbeerlijk zijn vanwege het gegeven dat de oceanen en de zeeën onderling met elkaar verbonden en van elkaar afhankelijk zijn.</p>
      <p sl="pt">Elk EU-initiatief op dit terrein dient de soevereiniteit en de bevoegdheden van de lidstaten intact te laten ten aanzien van hun territoriale wateren en hun exclusieve economische zones, en moet er tegelijkertijd aan bijdragen dat er meer aandacht komt voor de plaatselijke rijkdommen, die deel uitmaken van het inherente potentieel van deze landen en hun sterke punten vormen.</p>
      <p sl="pt">Een alomvattende visie op een geïntegreerd maritiem beleid dient zich - naast andere aspecten zoals het bevorderen van het mariene onderzoek en van de ontwikkeling van de mariene technologie en techniek in de verschillende sectoren, waaronder die van de scheepsbouw - bezig te houden met het bevorderen van een in milieuopzicht duurzamer zeevervoer en van de infrastructuur van havens in het kader van het openbaar beheer daarvan, het bevorderen van de visserij, middels modernisering van de sector en door de duurzaamheid en economische levensvatbaarheid ervan te stimuleren, een gepaste en autonome financiering die geen middelen onttrekt aan het Europees Visserijfonds en, tot slot, de rol en specifieke kenmerken van de ultraperifere regio's.</p>
    </intervention>
    <intervention id="4-076" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, voordat er advies van deskundigen wordt aangenomen, is het verstandig aan de hand van hun eerdere prestaties na te gaan of ze competent zijn. Het verslag over het geïntegreerde maritieme beleid is deels het werk van de Commissie visserij, dus alvorens haar grootse plannen over te nemen, is het zinvol een kritische blik te werpen op de EU-prestaties op het gebied van het beheer van de zeeën. Dit betekent onvermijdelijk een beoordeling van de situatie van de voormalige soevereine VK-wateren, die in 1973 heimelijk aan de Europese bureaucratische macht werden verraden, aangezien bijna 70 procent van de zogenaamde "EU-visbestanden" feitelijk Britse visbestanden zijn.</p>
      <p sl="en">Hoe zijn onze vis en vissers gevaren onder het gemeenschappelijk visserijbeleid? De cijfers vertellen ons heel wat meer dan alle mooie woorden in dit verslag. In 88 procent van de EU-bestanden vindt overbevissing plaats, tegen een mondiaal gemiddelde van ongeveer 27 procent. Nu bevindt zich 30 procent van onze vissoorten formeel buiten de veilige biologische limieten, omdat er te weinig volwassen vis voor normale reproductie over is gebleven. Krachtens het onfatsoenlijke quotastelsel wordt jaarlijks alleen al in de Noordzee bijna een miljoen ton dode vis de zee in gegooid. Ondertussen heeft de industriële opzuiging van soorten als de zandaal geleid tot scherp dalende vogelpopulaties als papegaaiduikers.</p>
      <p sl="en">In Zuid-Europa is het beeld net zo slecht. West-Afrikaanse vissers, die er al generaties lang dezelfde leefwijze op nahouden, worden gedwongen tot mensensmokkel omdat EU-geregistreerde vaartuigen hun viswateren hebben uitgeput.</p>
      <p sl="en">Het is tijd dat de EU erkent dat haar maritieme beheer het slechtste van de gehele wereld is, een typerend voorbeeld van hetgeen bekend staat als de tragedie van de onverdeelde marktgrond (tragedy of the commons) het fenomeen dat gezamenlijke bronnen altijd meedogenloos worden geëxploiteerd, omdat iedereen die zich matigt, wordt benadeeld door degenen zonder scrupules.</p>
      <p sl="en">Het is tijd om het beheer over de zeeën en visgronden weer terug te geven aan de soevereine naties die in de geschiedenis hebben aangetoond geschikt te zijn voor een dergelijk rentmeesterschap. In het geval van de twee derde van de EU-wateren die door de EU-visserij is uitgeput, betekent dit teruggave aan de Britse natie en de Britse vissers.</p>
    </intervention>
    <intervention id="4-077" speaker_id="28393" name="Luis de GRANDES PASCUAL" is_mep="True" mode="spoken" nationality="Spain" birth_date="27-01-1945" birth_place="Guadalajara" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, mevrouw de commissaris, dames en heren, ik vind dat we de rapporteur, mevrouw Meissner, moeten bedanken. Er waren verschillende, zelfs conflicterende standpunten, maar zij heeft compromissen kunnen sluiten waarmee we vandaag allemaal verder kunnen in deze belangrijke kwestie.</p>
      <p sl="es">Dames en heren, de Commissie vervoer en toerisme heeft besloten dat alle zeeën op een gelijke manier beschermd moeten worden. Ze is van mening dat als dit niet gebeurt, er sprake is van oneerlijke concurrentie.</p>
      <p sl="es">We accepteren het standpunt van de meerderheid die kiest voor een juridische situatie met uniforme regels voor de gehele Unie, maar ik wil hierbij wel opmerken dat zo’n oplossing veronderstelt dat er een zekere mate van ongelijkheid bestaat.</p>
      <p sl="es">Het moge duidelijk zijn dat de Oostzee, de Noordzee en het Kanaal de meest vervuilde gebieden zijn. Het lijkt mij logisch dat de controle op de grenswaarden van zwavel hier strenger moet worden.</p>
      <p sl="es">We moeten positief tegenover de maatregelen staan voor het besparen van tijd bij het vervoer en de behandeling van vracht in havens. Ik zal in elk geval blijven herhalen dat er op dit punt een taak voor ons ligt. Als we niet besluitvaardig optreden bij de liberalisering van de havens dan zal de centrale rol die ze in het intermodale vervoerssysteem moeten vervullen, niet vergroot worden.</p>
      <p sl="es">Ik zou het ook toejuichen, dames en heren, als we de CO2 -reductiestrategie zouden richten op het keren van de specifieke gevolgen van klimaatverandering.</p>
      <p sl="es">Ik ben van mening dat dit een goed verslag is dat we moeten goedkeuren. We mogen echter niet vergeten dat dit verslag is opgesteld in het licht van een zeer ernstige ramp in de Golf van Mexico.</p>
      <p sl="es">Ik roep de Commissie daarom op om na te gaan of het noodzakelijk is, om in het kader van de herziening van de verordening inzake het Europees Agentschap voor maritieme veiligheid (EMSA), de rol van dit Agentschap te versterken voor preventiecontroles en nazorg bij het opruimen van gelekte olie. Mijn persoonlijke mening is, mevrouw de commissaris, dat deze hervorming inderdaad noodzakelijk is en dat deze taken verbeterd moeten worden, willen ze effect hebben.</p>
    </intervention>
    <intervention id="4-078" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Voorzitter, commissaris, collega's, ik zou om te beginnen collega Meissner willen bedanken voor haar uitstekende werk en de manier waarop zij erin geslaagd is een brede consensus te bereiken met haar verslag. Ik wil ook van de gelegenheid gebruikmaken om als coördinator van mijn fractie hulde te brengen aan onze ex-collega Willi Piecyk, die spijtig genoeg twee jaar geleden is heengegaan en die in dit Parlement baanbrekend werk heeft verricht om invulling te geven aan een geïntegreerd Europees maritiem beleid - iets waarop wij vandaag kunnen voortbouwen.</p>
      <p sl="nl">Het is duidelijk dat het gaat om een complexe sector met vele aspecten en dat we dus om ons doel te bereiken vele dingen moeten doen. Om te beginnen moeten we via goede structuren en aangepaste maatregelen een nieuwe dynamiek tot stand brengen in de sector, die toch rechtstreeks en onrechtstreeks voor vele jobs zorgt in heel Europa, en met name essentieel is voor de uitbouw van onze kust- en havengebieden.</p>
      <p sl="nl">Er is al naar verwezen, de structuur, en dat betekent ook Europese structuren. Het Europees Maritiem Agentschap moet effectief een grotere rol krijgen en versterkt worden, en bijhorende competenties en middelen krijgen. Er is ook gesproken over de olieramp en oliewinning. Ik denk dat wat dat betreft duidelijk moet zijn dat EMSA bij een volgende aanpassing van de bevoegdheden daar sterker moet uitkomen. Ook in de bevordering van samenwerking tussen nationale inspectiediensten, kustbewaking, enzovoort van de lidstaten, zou het EMSA een grote rol moeten spelen.</p>
      <p sl="nl">Daarnaast zijn er natuurlijk grote uitdagingen op het vlak van milieu. De scheepvaart vervuilt meer dan ze zou hoeven. Er zijn dus nog grote verbeteringen mogelijk. We hebben het dan over zwavelnormen die overal dezelfde zouden moeten zijn, over een systeem van emissiehandel - en ik roep de Commissie op om daar binnen de IMO echt de druk op de ketel te houden. En dan hebben we natuurlijk een goede ruimtelijke ordening nodig.</p>
      <p sl="nl">Ten slotte een laatste woord. Ik denk dat het ook belangrijk is dat op sociaal vlak dingen worden gedaan om het beroep opnieuw aantrekkelijk te maken voor jonge mensen.</p>
    </intervention>
    <intervention id="4-079" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, dames en heren, het geïntegreerde maritieme beleid is een toekomstgerichte aanpak. De zee wordt steeds intensiever gebruikt voor het vervoer, voor de maritieme economie, offshore-energie en ook de visserij, en de ontwikkeling van deze gebieden moet worden gecoördineerd. De beschikbare ruimte is beperkt, en de verschillende maritieme sectoren moeten daarom op verantwoordelijke en evenwichtige wijze samenwerken. Het gebruik van de zee en de bescherming ervan zijn geen tegenstrijdige doelstellingen, maar zijn onderling afhankelijk, aangezien we alleen met een gezonde zee in onze levensbehoeften kunnen voorzien. Daarom wil ik de goede samenwerking tussen de kuststaten aan de Oostzee loven, die in het kader van de strategie voor de Oostzee de dynamische ontwikkeling van de visserij, het milieu, de infrastructuur en het toerisme in de kuststreken bevorderen. Met name moeten we aandacht blijven besteden aan de visserijsector, die vaak in een zwakke positie verkeert en als minder centraal wordt beschouwd, maar die als voedselleverancier een essentiële schakel in de kusteconomie vormt.</p>
      <p sl="de">Ik feliciteer mevrouw Meissner met dit goede verslag.</p>
    </intervention>
    <intervention id="4-080" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, ik denk dat het verslag goed aantoont welke uitdaging het mariene milieu vormt in termen van visserij, aquacultuur, vervoer, toerisme, energie, minerale en biologische rijkdommen en onderzoek met betrekking tot de klimaatverandering. Er is een aanzienlijk ontwikkelingspotentieel dat moet worden veiliggesteld, beschermd en duurzaam geëxploiteerd, want de toekomst van de mensheid is ervan afhankelijk. In het verslag wordt ook terecht opgemerkt dat de Europese Unie de eerste maritieme macht ter wereld is en dat zij met haar ultraperifere regio's de grootste exclusieve economische zone ter wereld vormt.</p>
      <p sl="fr">Als we dat in ogenschouw nemen, behoort de Europese Unie een ambitieus beleid op te stellen, een groot maritiem beleid. Als de eerste maritieme macht ter wereld het niet doet, wie moet het dan doen? We moeten echter wel vaststellen dat de resolutie niet zo ver in die richting gaat. Met slechts vijftig miljoen euro kunnen we geen aanspraak maken op de voortrekkersrol in het mondiale beleid.</p>
      <p sl="fr">Tot slot, aangezien de ultraperifere regio's een erkende strategische positie innemen dankzij hun aanwezigheid in alle oceanen, was het verstandig geweest om hen een grote rol te laten spelen in een grote strategie voor de oceanen. Dit is echter niet meegenomen door de rapporteur en dat betreur ik.</p>
    </intervention>
    <intervention id="4-081" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, commissaris, 70 procent van het aardoppervlak bestaat uit oceanen en zeeën. Deze waren de bakermat van het leven en door de geschiedenis van de mensheid heen zijn ze een voedselbron geweest, door middel van de visserij, en een weg waarlangs communicatie plaatsvond tussen volkeren en culturen, door middel van de handel over zee. Hier vinden we de oorsprong van het concept van traditionele maritieme activiteiten, visserij en vervoer.</p>
      <p sl="pt">Momenteel krijgt de zee een nieuwe rol binnen de context van de geglobaliseerde wereld, als geostrategisch en geopolitiek podium waarop Europa een centrale plaats inneemt. Daarnaast maken we momenteel een fase door waarin op nieuwe manieren gebruik wordt gemaakt van de oceanen, met de exploitatie van de energiebronnen, minerale en genetische rijkdommen van deze oceanen, die evenals de visserij en de scheepvaart om een holistische benadering en gecoördineerde actie vragen, waarvan mevrouw Meissner overigens al een plaatje heeft proberen te schetsen, waarvoor mijn erkentelijkheid.</p>
      <p sl="pt">De planning van de Europese maritieme ruimte en de manier waarop daarvan gebruik gemaakt wordt, zijn van fundamenteel belang voor de Europese Unie, en in het bijzonder voor de kustregio's, en des te meer nog voor de ultraperifere regio's. Als we willen dat het geïntegreerde maritieme beleid meer is dan de som van zijn delen, en om te zorgen dat de visserijsector daarbij voldoende aandacht krijgt, is het van essentieel belang dat deze sector vertegenwoordigd wordt in de maritieme economische clusters, zodat de verschillende wensen goed op elkaar afgestemd kunnen worden en problemen tengevolge van conflicterende belangen als het gaat om het gebruik van de maritieme ruimte, kunnen worden opgelost.</p>
      <p sl="pt">In dat licht is het absoluut noodzakelijk de ecologisch meest kwetsbare biogeografische mariene regio’s te beschermen en duurzame visvangst te stimuleren, met steeds selectievere manieren van vissen, om de besluiten van de Top van Johannesburg 2002 na te leven. Daarom moet gewaarborgd worden dat er transsectorale beleidsinstrumenten in het leven geroepen worden waarin de verschillende maritieme activiteiten samenkomen en die tegemoet komen aan de verschillende eisen en specifieke kenmerken daarvan als het gaat om het gebruik van de maritieme ruimte.</p>
      <p sl="pt">De bescherming van de oceanen is een morele plicht, tegenover onszelf en tegenover toekomstige generaties.</p>
    </intervention>
    <intervention id="4-082" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de commissaris, historisch gezien speelt de zee in de ontwikkeling van zo goed als de gehele Europese cultuur een fundamentele rol. In onze dagen legt het Verdrag van Lissabon met het doel om het milieu te beschermen en banen te scheppen nieuw beleid en nieuwe instrumenten op voor de vermindering van de tegenstellingen, het stimuleren van dynamische synergieën en het opheffen van ongeoorloofde concurrentie. Het geïntegreerd maritiem beleid vergt een sectoroverschrijdende, integrale strategie voor een duurzame ontwikkeling van de kust- en eilandgebieden en van de zeeën.</p>
      <p sl="el">Een basisinstrument voor de rationele afbakening bij het gebruik van de zee vormt de grensoverschrijdende maritieme ruimtelijke ordening. Wij moeten de instelling van gemeenschappelijke, geïntegreerde structuren voor maritiem bestuur op regionaal niveau aanmoedigen, alsmede de ontwikkeling van strategieën voor de maritieme macroregio's van de Unie. Wij achten een verbreed perspectief op een Europese kustwacht voor een doelmatig integraal maritiem toezicht noodzakelijk.</p>
      <p sl="el">Ten slotte, niemand kan ontkennen dat de scheepvaart moet deelnemen aan de reductie van de CO2 -uitstoot. Wij moeten gecoördineerde druk uitoefenen voor een integrale regeling in het kader van de ΙΜΟ, terwijl een unilaterale beslissing van Europa om een emissiehandelssysteem (ETS) voor de scheepvaart in te stellen naar onze vrees desastreuze gevolgen zal hebben voor de Europese scheepvaart en een werkelijke oplossing onbereikbaar maakt. Een werkelijke oplossing kan alleen een internationale regeling zijn omdat de scheepvaart nu eenmaal bij uitstek een internationale activiteit is.</p>
    </intervention>
    <intervention id="4-083" speaker_id="96865" name="Debora SERRACCHIANI" is_mep="True" mode="spoken" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik dank mevrouw Meissner voor haar verslag over het geïntegreerd maritieme beleid, en ik ben het met haar eens dat het noodzakelijk is om de scheepvaart en de scheepsbouw te versterken, kustregio’s te beschermen en innovatie- en onderzoeksactiviteiten te bevorderen.</p>
      <p sl="it">Scheepvaart speelt vandaag de dag een essentiële rol in de handel. Daarom moet de samenwerking worden aangemoedigd tussen kleine en grote havens die zich in hetzelfde zeebekken bevinden en die voor vloeiendere handelsbetrekkingen kunnen zorgen. Om intermodaliteit te waarborgen zijn bovendien investeringen in de infrastructuur van havens en hun achterliggende gebieden nodig, met name van havens die met elkaar kunnen worden verbonden door Europese corridors.</p>
      <p sl="it">Tot slot denk ik dat het belangrijk is om een ander onderwerp niet te verwaarlozen: de veiligheid in havens. Alle veiligheidsmaatregelen binnen alle Europese havens moeten met elkaar in overeenstemming worden gebracht om de scheepvaart beter te beschermen en om te vermijden dat oneerlijke concurrentie havens schaadt die grotere uitgaven hebben om een hoger niveau van veiligheid te waarborgen.</p>
    </intervention>
    <intervention id="4-084" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">De ontwikkeling van een geïntegreerd maritiem beleid is absoluut noodzakelijk, gelet op de onsamenhangende benadering die in het verleden is gehanteerd en die heeft geleid tot ondoelmatigheid en conflicten op dit gebied. In het verslag van mevrouw Meissner wordt het standpunt herhaald dat het Europees Parlement inneemt over de opzet van een geïntegreerd, coherent en gemeenschappelijk besluitvormingsproces met betrekking tot de oceanen, zeeën, kustgebieden en de maritieme sectoren. Het geïntegreerde maritieme beleid vergemakkelijkt een sectoroverschrijdende benadering van maritiem bestuur, door gebieden te helpen vaststellen waarop synergie bestaat tussen de beleidsterreinen van de Europese Unie die tot het maritiem beleid behoren en door deze synergie te helpen benutten.</p>
      <p sl="ro">Het voorstel voor een verordening omvat een programma dat een stabiel kader zal bieden om de ondersteuning die wordt geboden aan de initiatieven op dit terrein te handhaven en dat zal resulteren in een coherenter gebruik van middelen voor de ontwikkeling van de zeeën en kustgebieden. Helaas was de bescheiden financiële bijdrage van de EU in het huidige economische klimaat de enige uitvoerbare en haalbare financieringsoplossing. Niettemin hoop ik dat deze financieringsmethode het mogelijk zal maken om de doelstellingen van het geïntegreerde maritieme beleid op zowel de korte als de middellange termijn te verwezenlijken.</p>
    </intervention>
    <intervention id="4-085" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, de intelligente groei waar in de Europa 2020-strategie voor gepleit wordt, kan alleen bewerkstelligd worden als we op een intelligente manier het uiteenlopende potentieel inzetten van de Europese diversiteit.</p>
      <p sl="pt">Met 25 miljoen vierkante kilometer exclusieve economische zone beschikt de Europese Unie over de grootste exclusieve economische zone ter wereld. De EU heeft een zeekust van 320 000 km, waar een derde deel van onze burgers woont en waar 40 procent van ons bbp wordt geproduceerd en via welke 95 procent van de uitvoer plaatsvindt naar landen buiten Europa. Dat zijn cijfers die de Commissie en de Raad tot handelen moeten aanzetten. Dat wil zeggen: cijfers die hen duidelijk moeten maken dat een geïntegreerd maritiem beleid voor de EU onontbeerlijk is om de intelligente groei te bewerkstelligen die zo essentieel is voor het welslagen van de Europa 2020-strategie.</p>
      <p sl="pt">Ik wil met name de aandacht vestigen op het potentieel van de biogenetische en minerale rijkdommen van onze diepzee en onze zeebodems, waarover momenteel nog weinig bekend is en op de noodzaak onze inspanningen op het gebied van onderzoek en ontwikkeling op deze terreinen op te voeren.</p>
    </intervention>
    <intervention id="4-086" speaker_id="96871" name="Michael THEURER" is_mep="True" mode="spoken" nationality="Germany" birth_date="12-01-1967" birth_place="Tübingen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mevrouw Geoghegan-Quinn, dames en heren, de oceanen moeten als ecosysteem worden beschermd. De oceanen en de globalisering zijn echter ook onlosmakelijk met elkaar verbonden. De zeewegen zijn als slagaders van de wereldhandel van cruciaal belang voor onze welvaart. Tegen deze achtergrond moet er veel worden ondernomen om de bescherming van de zee en veilige zeewegen te waarborgen.</p>
      <p sl="de">In de toekomst moeten we echter ook de continuïteit van de grondstoffenvoorziening garanderen. Wetenschappers hebben hoge verwachtingen van waardevolle grondstoffen die in de zeebodem en ook in de zee voorkomen. Hier moet erop worden gelet dat die grondstoffen op milieuvriendelijke wijze worden gewonnen.</p>
      <p sl="de">Als derde aspect wil ik de verbinding tussen de zeewegen en de binnenlandse waterwegen noemen. Volgens mij is het belangrijk om een verbinding met de binnenscheepvaart te bewerkstelligen. De ontwikkeling van de Donau speelt daarbij een zeer belangrijke rol. Via de Donau als langste rivier van de EU en via het Rijn-Main-Donau-kanaal kan een verbinding tussen de Zwarte Zee en de Noordzee tot stand worden gebracht. In dit opzicht dient te worden gezorgd voor een koppeling tussen het geïntegreerde maritieme beleid en de binnenlandse waterwegen.</p>
    </intervention>
    <intervention id="4-087" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, het zou niemand mogen verbazen dat de EU het maritiem beleid wenst te integreren, net zoals zij al het andere in Europa in alle aspecten van het leven en overheidsbeleid wil integreren.</p>
      <p sl="en">In 2007 vroeg ik aan het Marine and Fisheries Agency van het VK hoeveel vis er in de Britse wateren werd gevangen. Ik kreeg te horen dat ze niet kunnen aangeven wat de VK-wateren zijn, omdat deze nu deel van EG-wateren uitmaken. Het VK heeft dus niet langer zijn eigen territoriale wateren.</p>
      <p sl="en">Misschien is het passend om dit vandaag te bespreken, omdat u ongetwijfeld allemaal beseft dat het de 205e verjaardag is van de Zeeslag bij Trafalgar van 21 oktober 1805. Toen gaven admiraal Nelson en veel andere moedige mannen hun leven, opdat Brittannië een vrij en onafhankelijk land kon blijven. Stervend sprak hij de woorden: "God zij dank, ik heb mijn plicht gedaan." De UKIP-leden van het Parlement zullen vanmiddag hun plicht doen en tegenstemmen.</p>
    </intervention>
    <intervention id="4-088" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, zoals u weet is er nog steeds veel te weinig bekend over de maritieme ecosystemen, en met name de diepzee is grotendeels een witte vlek op de landkaart. Het beleid ten aanzien van de zeeën en oceanen is een van de grootste uitdagingen van deze eeuw, niet alleen vanwege hun rol als leveranciers van voedsel en eiwitten. Ook hun belang voor het klimaatsysteem en daarmee voor de gezondheid van de mens mag niet worden onderschat.</p>
      <p sl="de">Dat de zee dankzij milieumaatregelen kan herstellen blijkt uit het voorbeeld van het Great Barrier Reef, waar de visbestanden in beschermde gebieden met 30 tot 75 procent toenamen. Gezien het feit dat meer dan 40 procent van de wereldbevolking hooguit 100 kilometer van de zee vandaan woont en daarom door een tsunami zou kunnen worden getroffen, moet de geplande gemeenschappelijke EU-strategie voor rampenpreventie voor onze kustgebieden ten zeerste worden verwelkomd. Wanneer er echter uiteenlopende emissiegrenzen voor Europese waterwegen gelden, strookt dat niet met een geïntegreerd maritiem beleid dat rekening wil houden met alle factoren. Op dit punt moeten we consequent zijn.</p>
    </intervention>
    <intervention id="4-089" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Het belang van het geïntegreerde maritieme beleid staat buiten kijf gezien het feit dat de Europese Unie wereldwijd de grootste maritieme macht is en dat 40 procent van het bbp van de EU wordt verdiend rond zeeën en in kustgebieden. Bij de verwezenlijking van de doelstellingen van dit beleid moet in het bijzonder aandacht worden geschonken aan de specifieke regionale kenmerken van de zeeën rond Europa. Elk maritiem gebied is uniek en dus is individuele aandacht vereist om te komen tot een duurzaam evenwicht tussen het betreffende gebied en de gebruikers ervan.</p>
      <p sl="ro">Tegelijkertijd moeten we ervoor zorgen dat dit beleid op gepaste wijze zal worden gefinancierd met het oog op de komende programmeringsperiode. Op die manier wordt een nieuwe benadering vormgegeven waarmee wordt beoogd een optimale en duurzame ontwikkeling van alle maritieme activiteiten te stimuleren en die alle zeebekkens omvat. Met deze benadering zullen we veel meer voordeel kunnen behalen, terwijl de gevolgen voor het milieu zullen afnemen.</p>
    </intervention>
    <intervention id="4-090" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, mevrouw de commissaris, de andere rapporteurs en de geachte afgevaardigden hebben gedetailleerd over de inhoud van het geïntegreerd maritiem beleid gesproken. Ik wil nader ingaan op het thema van de scheepvaartemissies. Het zal, inderdaad, geen gemakkelijke taak zijn, maar wij moeten de emissies van de scheepvaart opnemen in de plannen voor een integrale emissiereductie. Om effectief te zijn moet dit met prioriteit en door middel van een internationale IMO-overeenkomst worden geregeld. Ingeval een dergelijke overeenkomst niet tot stand komt, zullen wij, dat is duidelijk, serieus overwegen om regionale maatregelen op EU-niveau te nemen. Zoals de heer Danellis zei, zal dit geen gemakkelijke opgave zijn, en willen wij enige kans van slagen hebben, dan zullen wij het voorbeeld van de luchtvaart moeten volgen.</p>
      <p sl="el">Deze maatregelen moeten worden genomen met als uitgangspunt de bestemmingshaven van een koopvaardijschip, en wij moeten nagaan hoe wij de emissies zullen belasten. Het ΕΤS is een tamelijk gecompliceerd en inefficiënt systeem gebleken; wij moeten een eenvoudige, maar doelmatige oplossing vinden, misschien een koolstofbelasting, misschien andere hybride oplossingen, die echter efficiënt en eenvoudig moeten zijn.</p>
    </intervention>
    <intervention id="4-091" speaker_id="96767" name="Werner KUHN" is_mep="True" mode="spoken" nationality="Germany" birth_date="19-05-1955" birth_place="Zingst" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil nog eens de aandacht vestigen op de strategie van de Europese Unie op het gebied van vervoer. Van de weg naar de zee – dat is de doelstelling voor een efficiënt en milieuvriendelijk vervoer. In sommige scheepvaartgebieden mogen we echter niet zulke hoge milieunormen invoeren als voor de controlegebieden voor zwavelemissies in de Oostzee en de Noordzee, omdat anders de kosten van het maritiem vervoer enorm stijgen. De heren Itälä en Fleckenstein hebben daar reeds op gewezen. Ik zou de commissaris willen verzoeken de studie die momenteel wordt verricht, nog eens zorgvuldig te evalueren. We willen niet dat het vervoer weer van de zee naar de weg wordt verplaatst en we willen gelijke concurrentievoorwaarden in Noord-Europa, in de Europese Unie en in het Middellandse-Zeegebied. Dat is een van de basisvoorwaarden.</p>
      <p sl="de">Met betrekking tot de veiligheid in de scheepvaart wil ik nog opmerken dat ik ervoor pleit dat ook in het kader van het geïntegreerd maritiem beleid een grotere rol wordt toebedeeld aan de veiligheid op druk bevaren zeewegen en zeestraten. Bijvoorbeeld dient voor de vaargeul Kadetrinne in de Oostzee of ook voor de Bosporus, zoals een collega al heeft gezegd, een loodsplicht te worden ingevoerd. Overal waar het voor grote tankers en vrachtschepen moeilijk is om te manoeuvreren, moet door verplichte loodsdiensten voor meer veiligheid worden gezorgd.</p>
    </intervention>
    <intervention id="4-092" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De scheepvaart en de scheepsbouw leveren een aanzienlijke bijdrage aan het economisch welzijn van de EU-landen en verlenen waardevolle diensten aan de industrie in Europa en de rest van de wereld en aan de consumenten.</p>
      <p sl="ro">Ik feliciteer mevrouw Meissner met haar verslag. Ik wil het belang onderstrepen van een gemeenschappelijke maritieme ruimte zonder belemmeringen. Tegelijkertijd vragen we de Commissie en de lidstaten kleine havens te evalueren en te behouden, het netwerk voor kort vervoer over zee uit te breiden om de afstanden voor het vervoer over land te beperken, onderzoek en innovatie op het gebied van vrachtvervoerswijzen en -verwerking alsmede logistieke oplossingen te ondersteunen zodat tijd bij het vervoer en de behandeling kan worden bespaard, de infrastructuurontwikkeling van havens te ondersteunen en intermodaliteit te waarborgen.</p>
      <p sl="ro">De Europese Raad moet onder verwijzing naar het geostrategische belang van de Zwarte Zee de Europese Commissie verzoeken een EU-strategie op te stellen voor de Zwarte Zee. Helaas is er tot nu toe te weinig aandacht besteed aan de Zwarte Zee, ondanks het geostrategisch belang ervan voor de Europese Unie.</p>
    </intervention>
    <intervention id="4-093" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, de ontwikkeling van een geïntegreerd maritiem beleid is van vitaal belang voor de Ierse, de Europese en zelfs voor de wereldeconomie. Ierland heeft een eilandeconomie waarbij maritiem vervoer de hoeksteen van het bedrijfsleven vormt.</p>
      <p sl="en">Meer dan 99 procent, en ik herhaal: 99 procent, in termen van omvang van de Ierse handel wordt vervoerd over de zee. Naar schatting is de Ierse mariene grondslag van het bedrijfsleven verantwoordelijk voor de werkgelegenheid van ongeveer 8 000 mensen die jaarlijks meer dan 1,5 miljard euro binnen de economie genereren.</p>
      <p sl="en">De sector verbindt de Ierse economie met de rest van Europa en de rest van de wereld. De sector is strategisch gezien vitaal voor mijn land en voor het herstel van de Ierse economie. De snelle ontwikkelingen van de maritieme sector vereisen een uniforme aanpak op EU-niveau. De groei van maritieme activiteiten, zoals maritiem vervoer, ontwikkeling, aquacultuur en toerisme – in combinatie met nieuw gebruik van de zee zoals onderwatertechnologie, offshore-hernieuwbare energie en de "blauwe biotech" – vergroot de druk op de reeds beperkte mariene ruimte.</p>
    </intervention>
    <intervention id="4-094" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, het geïntegreerd maritiem beleid overschrijdt het regionaal en sectoraal beleid. Het visserij- en aquacultuurbeleid moet hierin worden opgenomen en niet ondergeschikt gemaakt worden aan andere beleidslijnen. We moeten allemaal gevolg geven aan de economische en milieuproblemen voor de maatschappij in het algemeen, maar ook voor de visserijsector. Deze sector behoeft nieuwe technologieën, vistuig, ontwikkeling van soorten, een maritieme economie die leidt tot meer werkgelegenheid en betere banen, voorziening van middelen van goede kwaliteit, internationale samenwerking die piraterij voorkomt en gericht is op een goed beheer van onze zeeën, die geen barrières noch duurzaamheidsproblemen kennen, zoals in IJsland.</p>
      <p sl="es">Dit is wat nodig is als we een geïntegreerd maritiem beleid willen waarin aandacht is voor het milieu en duurzaamheid.</p>
    </intervention>
    <intervention id="4-095" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, commissaris, dames en heren, het geïntegreerde maritieme beleid heeft een horizontale rol: het omvat verschillende aspecten, van het milieu tot maritiem onderzoek.</p>
      <p sl="it">Het geïntegreerde maritieme beleid voorziet niet in controle aan de grenzen tussen de internationale territoriale wateren op illegale visserij of op overschrijdingen van die grenzen. Ik hoop dat dit aspect bij de financiering voor de uitvoering van dit beleid serieus in overweging wordt genomen, en dat wordt bijgedragen aan het uitbreiden van de controles dankzij moderne bewakingssystemen als GMES, de wereldwijde monitoring voor milieu en veiligheid.</p>
      <p sl="it">Het horizontale aspect dat kenmerkend is voor het geïntegreerde maritieme beleid zal worden gewaarborgd – ik hoop met de komende financiering – door de communautaire begroting en niet door middelen van de visserij, die worden besteed aan specifieke activiteiten. Ik dank de rapporteur zeer voor deze belangrijke tekst, en ik hoop dat de Commissie en de Raad onze verzoeken volledig zullen inwilligen.</p>
    </intervention>
    <intervention id="4-096" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Hartelijk dank, mijnheer Pirillo. Ik heb uw eerste opmerkingen niet meegenomen in uw spreektijd, omdat uw woorden belangrijk zijn. Ik kan u echter verzekeren dat alle ondervoorzitters wat dit aangaat hun uiterste best doen. Ik nodig u uit om met mij mee te doen aan een wedstrijdje. We halen de namen van de leden van dit Parlement uit een hoge hoed en zullen zien we die het beste uitspreekt. In de opwinding van het moment worden er wel eens fouten gemaakt, dus ik verzoek u om enige coulance te betrachten.</p>
    </intervention>
    <intervention id="4-097" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, bedankt voor dit vriendelijke gebaar. Ik wil graag mevrouw Meissner hartelijk bedanken voor het fantastische werk dat ze geleverd heeft en ook voor het feit dat ze rekening heeft gehouden met de verzoeken en amendementen van onze collega’s.</p>
      <p sl="es">Ik ben haar in het bijzonder dankbaar voor twee amendementen: ten eerste het amendement waarin er bij de Commissie op aan wordt gedrongen om de arbeidsomstandigheden van zeevarenden te verbeteren en om eindelijk het IAO-Verdrag betreffende maritieme arbeid om te zetten in wetgeving van de Unie en een programma voor te stellen voor de kwalificatie en opleiding van zeevarenden en in het bijzonder de werving van jongeren, ook uit derde landen.</p>
      <p sl="es">Daarnaast ben ik haar dankbaar voor het amendement waarbij we de Commissie oproepen hulp te bieden bij de lancering van een plan om een overzicht en kaarten te maken van vergane schepen en plaatsen van archeologische waarde – aangezien deze deel uitmaken van het historisch en cultureel erfgoed van de Unie. Ik kom uit Spanje waar aan de kust veel historische overblijfselen zijn. Dit programma zal het begrip en de onderzoeksmogelijkheden voor dit erfgoed vergroten. Ook kunnen we er met dit programma voor zorgen dat ons erfgoed op een goede manier bewaard blijft.</p>
      <p sl="es">Ik denk dat we met de toevoeging van deze twee amendementen, bij alle geweldige voorstellen van mevrouw Meissner, een belangrijke bijdrage zullen leveren aan het nieuwe zeebewustzijn dat Europa nodig heeft.</p>
    </intervention>
    <intervention id="4-098" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie . Mijnheer de Voorzitter, ik weet dat mevrouw Meissner aan het begin van het debat haar teleurstelling erover uitte dat er hier in het Huis zo weinig Parlementsleden aanwezig zijn. Ik denk dat ze zeer verheugd kan zijn dat er 37 sprekers een bijdrage aan het debat hebben geleverd.</p>
      <p sl="en">Sterker nog, we hadden een zeer levendig debat waaruit frisse ideeën zijn voortgekomen om nog hoger in te zetten in termen van het na te streven maritieme beleid. We moeten de financiën van de EU inzake maritieme kwesties beheren in de context van het voorstel van de Europese Commissie voor een regeling ter financiering van het geïntegreerde maritieme beleid in 2011, 2012 en 2013. Het doel van de voorgestelde financiering, namelijk 50 miljoen euro, is de voortzetting van het sinds 2007 ter hand genomen werk om de beleidsbarrières te slechten en synergie mogelijk te maken door bruggen te slaan tussen alle beleidslijnen met consequenties voor de zee, zoals vervoer, visserij, douane en mariene milieubescherming.</p>
      <p sl="en">De Commissie kijkt uit naar samenwerking met het Parlement over de tijdige inwerkingtreding van deze regeling, zodat we onze toekomstige geïntegreerde maritieme beleidsmaatregelen kunnen uitvoeren. Voorts is maritiem toezicht een belangrijk nieuw initiatief om een reusachtige verandering teweeg te brengen bij alle toekomstige activiteiten op zee door maritieme autoriteiten, en dat is gericht op het scheppen van een gemeenschappelijke omgeving voor informatiedeling op het maritieme EU-domein.</p>
      <p sl="en">De mededeling van de Commissie aangaande dit initiatief kwam pas gisteren uit. Het is de culminatie van intensief werk dat geleid heeft tot een routekaart met zes stappen om in korte tijd te komen tot de integratie van het maritiem toezicht, hetgeen nog maar enkele maanden geleden buitengewoon moeilijk te realiseren leek.</p>
      <p sl="en">Ik ga nu in op een aantal specifieke vragen. Wat de zwaveluitstoot betreft: de Commissie is zich terdege bewust van de bezwaren van het bedrijfsleven over de mogelijke gevolgen van de nieuwe kwaliteitsnormen voor scheepsbrandstoffen die in 2008 door de IMO zijn vastgesteld. Daarom heeft de Commissie om de IMO-overeenkomst verzocht en deze vervolgens verwelkomd. Naar schatting leidt deze overeenkomst tot vermindering van de uitstoot van zwaveldioxide tot 90 procent, en, het allerbelangrijkst, tot vermindering van de uitstoot van secundair fijnstof tot 80 procent.</p>
      <p sl="en">De Commissie gaat een voorstel indienen om de EU-regelgeving de komende maanden in lijn te brengen met het IMO-besluit. Het voorstel wordt vergezeld van een gedetailleerd verslag met inbegrip van de uitkomsten van onze evaluatie van de tenuitvoerlegging in relatie tot het IMO-besluit, evenals mogelijke maatregelen die de Commissie zou kunnen treffen om ongewenste gevolgen voor de sector te verzachten.</p>
      <p sl="en">Mijnheer De Grandes Pascual bracht de kwestie van de zeebekkens ter tafel. De EU onderkent verschillende situaties in zeebekkens en ontwikkelt voor elk zeebekken passende strategieën die zijn toegesneden op de specifieke behoeften.</p>
      <p sl="en">Ten slotte brachten mevrouw Rosbach en anderen het vraagstuk van een rampenbestrijdingsprogramma naar voren. Het Europees Agentschap voor maritieme veiligheid is belast met toezicht op de scheepsveiligheid. Op dit moment heeft het Agentschap geen wettelijke regelgevingsbevoegdheid op het gebied van milieurampen. Echter, in het kader van verlenging of vernieuwing door de Commissie van het mandaat van het Europees Agentschap voor maritieme veiligheid bestaat er discussie over de vraag of het Agentschap de komende jaren meer bevoegdheden dient te krijgen. Uiteraard zal het Parlement hierbij een sleutelrol vervullen.</p>
      <p sl="en">Ten slotte, in mijn hoedanigheid van Europees commissaris belast met onderzoek, innovatie en wetenschap was ik zeer blij te horen dat verscheidene Parlementsleden hier in het Parlement het vraagstuk van de relatie tussen maritiem beleid in het algemeen, en onderzoek naar marien en maritiem beleid in het bijzonder naar voren hebben gebracht. Vorige week organiseerde het Belgische voorzitterschap een zeer belangrijke conferentie in Oostende, die specifiek betrekking op dit vraagstuk had en waaraan wetenschappers op dit terrein deelnamen. Dit is een zeer belangrijke pijler voor ons geïntegreerde maritieme beleid.</p>
      <p sl="en">Ik wil graag mevrouw Meissner nog eens bedanken voor haar uitvoerige en verstrekkende verslag. Ik geloof dat we nu met hernieuwde kracht en zelfvertrouwen de invoering van alle toekomstige maritieme initiatieven kunnen voortzetten.</p>
      <p sl="en">Dank u en mijn verontschuldigingen aan de tolken voor als ik te snel sprak.</p>
    </intervention>
    <intervention id="4-099" speaker_id="96870" name="Gesine MEISSNER" is_mep="True" mode="spoken" role="rapporteur" nationality="Germany" birth_date="22-02-1952" birth_place="Uelzen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mevrouw de commissaris, ik vind het goed dat u heeft meegeteld. Ik wist niet hoeveel sprekers het waren, maar 37 is inderdaad veel. Ik wil iedereen danken die vandaag aan het debat heeft bijgedragen. Aan het begin was ik vergeten natuurlijk ook alle schaduwrapporteurs te danken. Het was werkelijk een heel constructieve samenwerking en erg plezierig. Ik heb ook veel punten in het verslag opgenomen omdat mij er veel aan gelegen was een overtuigende meerderheid voor dit belangrijke thema te krijgen.</p>
      <p sl="de">De vele sprekers hebben er in hun opmerkingen over tal van verschillende punten op gewezen dat een gemeenschappelijk optreden op het gebied van onderzoek, planning, uitvoering en controle van maritieme activiteiten werkelijk noodzakelijk is en door gemeenschappelijk bestuur, ruimtelijke ordening en bewaking moet worden gewaarborgd. Dat is de conclusie van het verslag, ook al heeft het thema tal van verschillende facetten.</p>
      <p sl="de">Ik wil nog op een klein aantal opmerkingen reageren. De heer Fleckenstein had het over de problematiek van de zwavelemissies. Dat punt heb ik opgenomen omdat het belangrijk is om concurrentievervalsing te voorkomen, maar er tegelijkertijd voor te zorgen dat we het milieu door maatregelen in de scheepvaart beter beschermen. Wat u over de scheepsbouw zei, mijnheer Fleckenstein, klopt echter niet helemaal. Het is niet zo dat de liberalen en de conservatieven dit punt niet wilden opnemen. Het ging alleen om de vraag hoe we het gingen regelen: moesten we op Europees niveau een nieuw fonds oprichten om oude schepen te moderniseren, of moesten we een strategie ontwikkelen? We hebben voor de laatste formulering gekozen.</p>
      <p sl="de">Vervolgens ging het over mijn amendement dat beoogde de emissiehandel bij het geïntegreerd beleid te betrekken. Weliswaar werd het in de commissie met een kleine meerderheid verworpen, maar inmiddels zijn we er volgens mij allen van overtuigd dat we deze weg moeten inslaan. Daarom hoop ik op uw steun in dit opzicht.</p>
      <p sl="de">Mijnheer Kohlíček, u zei dat het moeilijk is om alle beleidsgebieden te integreren. Ik ben ervan overtuigd dat het mogelijk is. Er zijn belanghebbenden, ondernemers uit allerlei verschillende maritieme sectoren, die twee keer per jaar bijeenkomen en van gedachten wisselen, grote spelers op Europees niveau, die allemaal zeer verheugd zijn dat deze gedachtewisseling plaatsvindt.</p>
      <p sl="de">Tot slot werd gezegd dat er sprake is van zo'n groot aantal regio's. Eilandgebieden zijn overigens al in het verslag opgenomen, het is niet waar dat er geen rekening mee is gehouden. Het enige gebied waarop de strategieën niet zijn gericht, is de Noordzee. Ik woon het dichtst bij de Noordzee, daarom zou ik erop willen wijzen dat we naast de Zwarte Zee, de Middellandse Zee en de Donau ook nog de Noordzee hebben.</p>
      <p sl="de">Tot besluit wil ik mijn dank uitspreken, ook voor de opmerking dat we morele verantwoordelijkheid moeten nemen voor de zee en voor toekomstige generaties. Daarom heb ik juist voor deze titel gekozen: "Er moet een nieuw 'zeebewustzijn' komen." Als we daaraan werken hebben we al veel bereikt!</p>
    </intervention>
    <intervention id="4-100" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik doe een beroep op het Reglement. Ik wil het voorzitterschap danken voor het feit dat het debat vandaag een kwartier voor de stemming wordt beëindigd, omdat dit een waardig besluit van het debat mogelijk maakt en we rustig kunnen uitpraten en de leden vervolgens tijd hebben om binnen te komen. Gisteren functioneerde het een en ander helemaal niet en was de planning niet zoals die zou moeten zijn. Vandaag verloopt echter alles naar behoren, en ik hoop dat hiermee in de toekomst rekening wordt gehouden bij de planning van de vergadering, zodat genoeg extra tijd wordt ingepland tussen het einde van het debat en het begin van de stemmingen.</p>
    </intervention>
    <intervention id="4-101" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-102" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Het is belangrijk dat de EU zorgt voor de bescherming van haar kustgebieden. Ook moet de geldende wetgeving de veiligheid van olieboringen vergroten.</p>
      <p sl="pt">Het Europees Agentschap voor maritieme veiligheid (EMSA), dat in Lissabon gevestigd is, levert hulp en technische ondersteuning bij het ontwikkelen en toepassen van de communautaire wetgeving op het gebied van maritieme veiligheid, en op het gebied van vervuiling door schepen.</p>
      <p sl="pt">In juni van dit jaar heb ik aan de commissarissen Oettinger, Kallas en Georgieva schriftelijk het voorstel gedaan het mandaat van het Europees Agentschap voor maritieme veiligheid uit te breiden teneinde een systeem in het leven te roepen van veiligheidsinspecties van Europese offshore-installaties in de Noordzee, de Zwarte Zee en de Middellandse Zee, en teneinde dit Agentschap de verantwoordelijkheid te geven voor de preventie van milieurampen die samenhangen met olieboringen. Door dit voorstel zijn schaalvoordelen te behalen in financieel, personeel en technisch opzicht.</p>
      <p sl="pt">Ik ben blij met het antwoord van de commissarissen, waaruit blijkt dat men ervoor openstaat om bij de herziening van de EMSA-verordening het mandaat van het Europees Agentschap voor maritieme veiligheid op het gebied van interventie bij zeeverontreinigingsincidenten uit te breiden. Ik roep de Europese Commissie nogmaals op het mandaat van het Europees Agentschap voor maritieme veiligheid uit te breiden, om de bescherming van onze kustgebieden te kunnen waarborgen.</p>
    </intervention>
    <intervention id="4-103" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Mijnheer de Voorzitter, dames en heren, zoals bekend heeft de Internationale Maritieme Organisatie krachtens Bijlage VI van Marpol verscheidene eisen gesteld aan het zwavelgehalte in verschillende regio’s. De Oostzee, de Noordzee en het Kanaal zijn tot controlegebied inzake zwavelemissies uitgeroepen en aan deze regio’s worden strengere eisen gesteld om de vervuiling aanzienlijk te verminderen. In deze regio’s mogen vanaf 2015 scheepsbrandstoffen worden gebruikt met een zwavelgehalte van maximaal 0,1 procent, terwijl in andere regio’s het zwavelgehalte vanaf 2020 niet hoger mag zijn dan 0,5 procent. Deze kwestie werd ook besproken op de Internationale Maritieme Conferentie, die op 24 september werd gehouden in Tallinn, in mijn eigen land Estland. Het is naar mijn mening geen oplossing als de Europese Unie met haar eigen eisen komt, want die eisen gelden toch niet voor derde landen en daardoor zullen wij onszelf in een ongelijke concurrentiepositie in de maritieme sector plaatsen. Deze situatie moet internationaal worden opgelost, zodat de gestelde eisen reëel zijn en gelden voor iedereen die in de Oostzee vaart en niet alleen voor schepen uit de EU-lidstaten. Bovendien zal de invoering van irrationele normen ervoor zorgen dat goederen niet meer over zee maar weer over wegen worden vervoerd, wat veel slechter en gevaarlijker is voor het milieu. In deze zaak steun ik daarom de standpunten van de Estse en Finse regeringen en de Associatie van reders van de Europese Gemeenschap: het besluit van de Internationale Maritieme Organisatie moet worden herzien en de regels daarin moeten gelijk zijn voor alle EU-regio’s en alle schepen die daar varen.</p>
    </intervention>
    <intervention id="4-104" speaker_id="96835" name="Traian UNGUREANU" is_mep="True" mode="written" nationality="Romania" birth_date="01-03-1958" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">In mijn hoedanigheid als rapporteur voor de EU-strategie voor de Zwarte Zee, ontdekte ik helaas dat aangelegenheden met betrekking tot de Zwarte Zee nauwelijks aandacht krijgen in het geïntegreerde maritieme beleid. Hoewel de Zwarte Zee was opgenomen in het concept van het geïntegreerde maritieme beleid in 2007, lijken concrete EU-maatregelen achter te blijven. Ik vraag de Europese Commissie dringend om haar inspanningen op het punt van de beleidsontwikkeling ten aanzien van de Zwarte Zee te verdubbelen. Het geïntegreerde maritieme beleid is een belangrijk instrument voor een samenhangende en evenwichtige ontwikkeling van de kuststreken van de EU-zeebekkens met hun kansen en uitdagingen. Ik ben er diep van overtuigd dat de Zwarte Zee, als zee die deels binnen de EU ligt, en de daaraan gelegen staten dringend behoefte hebben aan een deugdelijke toepassing van dit instrument. De internationale dimensie van het geïntegreerde maritieme beleid is een vitaal aspect van succesvolle invoering in de regio van de Zwarte Zee, die ook zeven landen buiten de EU omvat. Het Europees Parlement bereidt momenteel een verslag voor over de vaststelling van een EU-strategie voor de Zwarte Zee. Ik hoop dat de Commissie dit initiatief gaat volgen en de toekomstige strategie zal beschouwen als een belangrijke basis voor een krachtigere invoering van het internationale maritieme beleid in de regio van de Zwarte Zee.</p>
    </intervention>
  </section>
  <section id="creitem6" title="6. Sacharov-prijs 2010 (bekendmaking van de winnaar)">
    <intervention id="4-108" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Collega’s, ik kom net terug van de Conferentie van voorzitters. Het is een groot voorrecht en een grote eer voor mij om u te informeren over de voor ons allen zeer belangrijke uitkomst. We strijden in ons Parlement voor de mensenrechten namens 500 miljoen burgers.</p>
      <p sl="nl">Na een inhoudelijk debat vandaag waarin zeer breed en diepgaand werd gediscussieerd, heeft de Conferentie van voorzitters besloten de Sacharov-prijs 2010 voor de vrijheid van denken toe te kennen aan de heer Guillermo Fariñas.</p>
      <a text="(Applaus)"/>
      <p sl="nl">Guillermo Fariñas is een onafhankelijk journalist en politieke dissident. Hij was bereid zijn eigen gezondheid en leven op het spel te zetten en op te offeren als drukmiddel om verandering in Cuba te bewerkstelligen. Hij gebruikte het middel van de hongerstaking om te protesteren tegen het ontbreken van de vrijheid van meningsuiting in Cuba, waarmee hij de vertolker was van de hoop van al diegenen die begaan zijn met vrijheid, mensenrechten en democratie.</p>
      <p sl="nl">Ik hoop dat hij zelf hier in Straatsburg, in december, de prijs uit mijn handen in ontvangst zal kunnen nemen, wat een geweldig moment zou zijn voor het Europees Parlement en voor alle Cubaanse politieke gevangenen.</p>
      <p sl="nl">En ik hoop van ganser harte dat een andere Cubaanse winnaar, die van 2005, de Dames in het Wit – Las Damas de Blanco – ook zelf de Sacharov-prijs in ontvangst zullen kunnen nemen, samen met Guillermo Fariñas.</p>
      <p sl="nl">Ik wil hier nog aan toevoegen dat alle kandidaten uitstekend waren vanuit het oogpunt van onze gevoelens voor de mensenrechten en de wereldwijde strijd hiervoor. We kunnen hen allemaal feliciteren, maar we moesten kiezen en er was geen andere mogelijkheid. Ik wil benadrukken dat we in de hele wereld een heleboel winnaars hebben en dat we hen allemaal steunen. Laat dat nogmaals gezegd zijn.</p>
      <a text="(Applaus)"/>
    </intervention>
    <intervention id="4-110" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, ik doe een beroep op het Reglement. Ik vind de omstandigheden waaronder de Sacharov-prijs 2010 dit jaar is toegekend schandalig. Ik vind dat politieke keuzes de overhand hebben gehad in plaats van een daadwerkelijke verdediging van de mensenrechten.</p>
      <a text="(Applaus)"/>
      <p sl="fr">Dit zal de derde keer in de geschiedenis van de Sacharov-prijs zijn dat de prijs wordt toegekend aan een Cubaan. Ik ben de eerste om de manier waarop de mensenrechten in Cuba worden bedreigd aan de kaak te stellen. Daar ben ik duidelijk in. Ik heb altijd gestreden voor de verdediging van de mensenrechten in welke vorm dan ook. Ik vind het echter erg veel om, in de twintig jaar dat de Sacharov-prijs bestaat, de prijs voor de derde keer aan een Cubaan toe te kennen, en we geven daarmee een politiek signaal af dat afbreuk doet aan de Sacharov-prijs. Daarom wil ik dat de beslissing over de toekenning van de Sacharov-prijs niet meer wordt genomen door de Conferentie van voorzitters, maar door het Parlement als geheel.</p>
      <a text="(Applaus)"/>
    </intervention>
    <intervention id="4-111" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="7. Stemmingen"/>
  <section id="creitem8" title="7.1. Stabiliteitsinstrument (A7-0066/2009, Franziska Katharina Brantner) (stemming)"/>
  <section id="creitem9" title="7.2. Financieringsinstrument voor ontwikkelingssamenwerking (A7-0078/2009, Gay Mitchell) (stemming)"/>
  <section id="creitem10" title="7.3. Financieringsinstrument voor de bevordering van democratie en mensenrechten in de wereld (A7-0188/2010, Kinga Gál) (stemming)"/>
  <section id="creitem11" title="7.4. Financieringsinstrument voor samenwerking met industrielanden (A7-0052/2010, Helmut Scholz) (stemming)"/>
  <section id="creitem12" title="7.5. Financieringsinstrument voor ontwikkelingssamenwerking (A7-0285/2010, Charles Goerens) (stemming)"/>
  <section id="creitem13" title="7.6. Aanduiding van het land van oorsprong op bepaalde producten die uit derde landen worden ingevoerd (A7-0273/2010, Cristiana Muscardini) (stemming)">
    <intervention id="4-119" speaker_id="1073" name="Cristiana MUSCARDINI" is_mep="True" mode="spoken" role="rapporteur" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, het Parlement heeft zich al meerdere keren positief uitgelaten over de doelstellingen van de verordening.</p>
      <p sl="it">Als we vandaag vóór stemmen, zullen de Europese burgers het recht hebben om te weten waar datgene wat ze kopen vandaan komt. Als we de verordening echter verwerpen, zoals ons wordt gevraagd in amendement 45, zou dat betekenen dat Europeanen rechten worden ontzegd die de inwoners van China, India en de Verenigde Staten al hebben.</p>
      <p sl="it">Ik dank de schaduwrapporteurs, de heer Susta en de heer Rinaldi, en iedereen die aan het compromis heeft gewerkt, en ik hoop dat het democratisch tekort waar de Europese consumenten tot nu toe onder te lijden hebben gehad, eindelijk zal verdwijnen.</p>
    </intervention>
    <intervention id="4-120" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dat is duidelijk verworpen. Dit was overduidelijk, collega’s.</p>
      <p sl="nl">Vóór de stemming over amendement 19:</p>
    </intervention>
    <intervention id="4-121" speaker_id="1073" name="Cristiana MUSCARDINI" is_mep="True" mode="spoken" role="rapporteur" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, we vragen om in de tweede alinea van amendement 19 de woorden “of commerciële” te schrappen zodat de tekst duidelijker en beter toepasbaar wordt.</p>
    </intervention>
    <intervention id="4-123" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ik verzoek om controle van onderdelen 2 en 3 van paragraaf 43.</p>
    </intervention>
    <intervention id="4-124" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Nee, het was duidelijk en ik kom er nu niet meer op terug.</p>
    </intervention>
  </section>
  <section id="creitem14" title="7.7. Toekomst van de Europese normalisatie (A7-0276/2010, Edvard Kožušník) (stemming)"/>
  <section id="creitem15" title="7.8. Oekraïne (B7-0571/2010&#10;) (stemming)">
    <intervention id="4-127" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mevrouw de Voorzitter, als er geen meerderheid is, wil ik het Huis vragen de stemming over de ontwerpresolutie te verplaatsen naar de volgende vergadering te Straatsburg.</p>
      <p sl="en">We hadden gisteren een buitengewoon openhartige discussie en velen van ons hebben hun bezorgdheid over enkele ontwikkelingen in Oekraïne geuit.</p>
      <p sl="en">Volgende week voeren we een debat met de minister van Buitenlandse Zaken. We zullen een waarnemingsmissie verkiezingen hebben. Begin volgende maand vindt onze bijeenkomst van de parlementaire samenwerkingscommissie plaats in Kiev en Odessa. Daarom zou het redelijk zijn als we onmiddellijk na dat bezoek, tijdens de Brusselse vergaderperiode, zouden stemmen.</p>
      <p sl="en">Ik hoop dat de leden daarmee instemmen en dat steunen.</p>
    </intervention>
    <intervention id="4-128" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u, mijnheer Swoboda. Ik geef de ruimte aan een spreker die vóór is, als die er is.</p>
    </intervention>
    <intervention id="4-129" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, ik wil het voorstel van de heer Swoboda steunen. Het lijkt mij van de kant van het Europees Parlement verstandig om ons oordeel over de situatie in Oekraïne, waar we gisteren over gediscussieerd hebben, op te schorten naar de volgende vergaderperiode van het Parlement. Dan liggen er belangrijke gebeurtenissen in Oekraïne achter ons en kunnen wij de zaak vanuit een aanzienlijk breder perspectief beoordelen. We beschikken dan over het verslag van onze collega's die de verkiezingen in Oekraïne bijwonen. Het lijkt mij een verstandige beslissing van het Parlement om deze stemming te verplaatsen.</p>
    </intervention>
    <intervention id="4-130" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u, mijnheer Kamiński. Volgens mij is er ook een spreker tegen, in de persoon van mijnheer Gahler. Klopt dat?</p>
    </intervention>
    <intervention id="4-131" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="en">Mevrouw de Voorzitter, ik vraag mijn collega's om tegen het uitstel te stemmen. We moeten ons uitspreken vóór de verkiezingen, dus dat moet nu zijn.</p>
      <p sl="en">Het gaat hier om eerlijke verkiezingen in een Europees land. Dat mag geen partijkwestie zijn. De vorige keer in 2004 konden we ons pas na de frauduleuze verkiezingen uitspreken en toen stelden we ons eendrachtig op.</p>
      <p sl="en">Deze keer is er van tevoren volop bewijs van inmenging van de veiligheidsdienst en van een massale praktijk van geweigerde toelatingen of vervalste plaatselijke partijlijsten om de stemgerechtigden in verwarring te brengen.</p>
      <p sl="en">Laten we dus in het belang van de democratie ons opnieuw eendrachtig opstellen. Ik denk dat het massale gelobby van de Oekraïense ambassades in heel Europa naar ons toe om deze resolutie te voorkomen, het bewijs vormt hoe terecht het is dat we ons nu uitspreken.</p>
    </intervention>
    <intervention id="4-132" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Ik breng het voorstel van mijnheer Swoboda om de stemming uit te stellen, nu in stemming.</p>
    </intervention>
    <intervention id="4-133" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Mevrouw de Voorzitter, zou u enkel kunnen ophelderen of het verzoek is om de stemming te verwijzen naar Brussel of naar Straatsburg, omdat ik beide versies heb gehoord?</p>
    </intervention>
    <intervention id="4-134" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het lijkt Brussel te worden: is het voor iedereen duidelijk dat het bij dit voorstel om Brussel gaat? Als dat zo is, breng ik het voorstel nu in stemming.</p>
      <a text="(Het Parlement willigt het verzoek om uitstel van de stemming in)"/>
    </intervention>
  </section>
  <section id="creitem16" title="7.9. Uitgevoerde hervormingen en ontwikkelingen in de Republiek Moldavië (B7-0572/2010&#10;) (stemming)">
    <intervention id="4-136" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Mevrouw de Voorzitter, het mondeling amendement heeft betrekking op amendement 1 op paragraaf 3. Daarin wordt voorgesteld ’routekaart’ te vervangen door ’actieplan’ aangezien dit de juiste formulering is. Dus dit amendement zal nu luiden: "verzoekt de Raad de Commissie op te dragen om tijdens haar volgende bijeenkomst op 25 oktober 2010 snel werk te maken van de uitwerking van het actieplan", enzovoorts.</p>
    </intervention>
    <intervention id="4-138" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Mevrouw de Voorzitter, ik wil een mondeling amendement indienen dat slechts een stilistische verbetering van paragraaf 11 is. Dit garandeert de waardigheid van ons Huis, dat een de facto onwettige autoriteit niet behoort te verzoeken of te vragen om zich beter te gedragen.</p>
      <p sl="en">Bij het in herinnering brengen van het recht van Moldavische burgers om te stemmen dient ’verzoekt’ te worden vervangen door "verklaart dat" en moet na ’Transnistrië’ “niet het recht hebben Moldavische burgers te beletten …" worden ingevoegd.</p>
      <p sl="en">Ondersteun dit mondelinge amendement alstublieft. We dienen dit niet aan de autoriteiten te vragen, maar erop aan te dringen.</p>
    </intervention>
  </section>
  <section id="creitem17" title="7.10. Geïntegreerd maritiem beleid (A7-0266/2010, Gesine Meissner) (stemming)">
    <intervention id="4-141" speaker_id="25718" name="Saïd EL KHADRAOUI" is_mep="True" mode="spoken" nationality="Belgium" birth_date="09-04-1975" birth_place="Leuven" p_group="Group of the Progressive Alliance of Socialists and Democrats in the European Parliament" m_state="BE">
      <p sl="nl">Voorzitter, collega's, in overeenstemming met de rapporteur en de schaduwrapporteurs, om de noodzaak van een wereldwijd akkoord binnen de Internationale Maritieme Organisatie over milieumaatregelen te onderstrepen, zou er een kleine tekstwijziging noodzakelijk zijn. Er wordt namelijk gewag gemaakt van de uitkomst van de 61e bijeenkomst van het Beschermingscomité voor het mariene milieu van de Internationale Maritieme Organisatie enkele weken geleden. Onmiddellijk hierna zouden de volgende woorden toegevoegd moeten worden, en ik zal ze in het Engels weergeven: “and maintaining its call for further substantial progress within the IMO” .</p>
    </intervention>
    <intervention id="4-142" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Zijn er bezwaren? Het lijkt van niet, dus we gaan verder met de hoofdelijke stemming over amendement 1.</p>
    </intervention>
  </section>
  <section id="creitem18" title="7.11. Handelsbetrekkingen tussen de EU en Latijns-Amerika (A7-0277/2010, Helmut Scholz) (stemming)"/>
  <section id="creitem19" title="8. Stemverklaringen">
    <intervention id="4-147" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Dank u wel, mevrouw de Voorzitter, in dat geval begin ik opnieuw. De laatste jaren heeft de economie van de Europese Unie meerdere malen geleden onder crises en financiële instabiliteit, zowel op lokaal als op mondiaal niveau. Om dergelijke gevaarlijke situaties in de toekomst te voorkomen, is het noodzakelijk dat er vooraf steunplannen zijn opgesteld en dat zowel voor als na een crisis adequaat wordt gereageerd. Het stabiliteitsinstrument is hiervoor uitermate geschikt.</p>
      <p sl="pl">Bevordering van menselijke en economische ontwikkeling moet deel uitmaken van de financiële en technische steun, evenals consultaties bij schending van de mensenrechten, de democratie en de fundamentele vrijheden. Ook steun ik het standpunt van de rapporteur over het verbeteren van de strategische planning. Dit is bijzonder belangrijk bij het voorkomen van sociale conflicten en bij de vorming van de Dienst voor extern optreden.</p>
    </intervention>
    <intervention id="4-149" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, ik heb voor het verslag-Brantner gestemd en wil graag van deze gelegenheid gebruik maken om de aandacht van de Commissie en de Raad te vestigen op de noodzaak om binnen de kortst mogelijke tijd een tripartiete overeenkomst te bereiken over de aanpassing van het stabiliteitsinstrument.</p>
      <p sl="en">De kwestie heeft betrekking op de gedelegeerde maatregelen en de mogelijkheden van het Parlement tot uitvoering van de toetsing die het toekomt ten aanzien van het gebruik van de financiële instrumenten van de EU. Wat we nodig hebben, is een snelle politieke oplossing die is gebaseerd op evenwicht tussen de drie instellingen van de EU.</p>
      <p sl="en">Ik wil ook graag de Commissie aanbevelen om haar verslaglegging aan het Europees Parlement te verbeteren op het punt van kwesties als projectopzet, invoering en herziening.</p>
      <p sl="en">Hoewel het Parlement informatie ontvangt van de Commissie over buitengewone hulpmaatregelen, blijft de verslaglegging van de Commissie over ruimere strategische en analytische kwesties nog steeds achter bij de verwachtingen van het Parlement.</p>
    </intervention>
    <intervention id="4-151" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Het financieringsinstrument voor ontwikkelingssamenwerking draagt direct bij aan de verspreiding van democratie, de rechtsstaat en eerbiediging van mensenrechten in partnerlanden en -regio's. Het dient niet alleen ter ondersteuning van duurzame sociale, economische en politieke ontwikkeling maar bevordert ook de stapsgewijze integratie van deze landen in de wereldeconomie. Als lid van de Commissie landbouw en plattelandsontwikkeling en de Commissie milieubeheer, volksgezondheid en voedselveiligheid wijs ik u op nog een ander voordeel van deze samenwerking, namelijk internationale samenwerking bij het beheer van natuurlijke rijkdommen, milieubescherming en de zorg voor de biodiversiteit. Ik steun vooral amendement 5 dat de aandacht vestigt op het belang van de suikersector voor de economie. We mogen niet vergeten dat voedselveiligheid enorm belangrijk is voor ontwikkelingslanden.</p>
    </intervention>
    <intervention id="4-152" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, met vreugde heb ik voor dit verslag gestemd. Ik wil graag zeggen dat de rapporteur, mijn collega de heer Gay Mitchell, hier niet aanwezig kon zijn, omdat hij gisteravond in Ierland was voor de presentatie van een door hem geschreven boek. Hij was Europees Parlementslid van het jaar voor zijn werk op het gehele ontwikkelingsgebied.</p>
      <p sl="en">Ik denk dat we meer nadruk op onderwijs moeten leggen. Een Ierse onderwijsdeskundige zei eens: "onderwijs dat je vrij kunt zijn", en ik denk dat we ons hierop wat meer moeten concentreren op het gehele gebied van ontwikkeling en derde landen.</p>
      <p sl="en">Ten slotte wil ik voor de grap nog zeggen dat mijn pak gisteravond uit mijn kantoor werd gestolen; kom ik daarom in aanmerking voor ontwikkelingshulp?</p>
    </intervention>
    <intervention id="4-154" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Ik verwelkom het voorstel van de Commissie om het Europese normalisatiestelsel te herzien, om de gebreken daarvan te verbeteren en het juiste evenwicht te kunnen creëren tussen de Europese, nationale en internationale dimensies. We hebben een stelsel nodig dat bijdraagt aan Europese innovatie en duurzame ontwikkeling, het concurrentievermogen van de Europese Unie vergroot en haar plaats binnen de internationale handel versterkt. Ik wil daar nog aan toevoegen dat kleine en middelgrote ondernemingen weliswaar fundamentele onderdelen zijn van de Europese markt, maar dat zij mijns inziens toch niet voldoende deelnemen aan het normalisatiestelsel en daarom de voordelen van normalisatie niet volledig kunnen benutten. De verbetering van hun vertegenwoordiging en deelname aan het stelsel kan van fundamenteel belang zijn in de toekomst. Het uniforme karakter van Europese normalisatie verbetert de effectiviteit van de interne markt en benadrukt tegelijkertijd de rol van de Europese Unie als economische en politieke partner op de wereldmarkt.</p>
    </intervention>
    <intervention id="4-156" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Ik wil het over het verslag van mevrouw Muscardini hebben. Nadat ik mij goed in de hele thematiek ervan heb verdiept, heb ik besloten het niet te steunen. Waarom? Omdat de rest van de wereld een dergelijke maatregel van de Europese Unie op dit moment als een protectionistische stap zou interpreteren. Het monitoren van deze maatregel zal van de douane veel meer tijd vergen, en mogelijk ook meer personeel, door het uitpakken van spullen en andere procedures.</p>
      <p sl="et">De verplichte oorsprongsaanduiding zal in feite een aansporing zijn delen van anonieme goederen na te maken. Dus in plaats van een echte aanduiding van een specifiek land, krijgen wij straks namaaklabels met made in Italy en made in France , en dat willen wij niet.</p>
    </intervention>
    <intervention id="4-158" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor de ontwerpresolutie over Moldavië gestemd. Moldavië heeft een lange weg afgelegd sinds Europa met het Molotov-Ribbentrop-Pact werd ingedeeld in invloedssferen, waarbij Moldavië onder de invloedssfeer van de Sovjet-Unie bleef. Thans is Moldavië een onafhankelijke staat die weliswaar met grote problemen te kampen heeft, maar de weg naar Europese integratie is ingeslagen. Vandaag roep ik alle politici, de politieke elite, alle democratische politieke krachten en nationale minderheden in Moldavië opnieuw op om de confrontatie, die enkel averechts werkt, af te wijzen en in plaats daarvan een cultuur van consensus en politieke compromissen te ontwikkelen. Ik denk dat zij de maatschappij een visie van een geïntegreerde Republiek Moldavië moeten bieden die streeft naar lidmaatschap van de Europese Unie. In de resolutie komt ook het bevroren conflict over Transnistrië aan bod. Transnistrië moet hoog op de Europese agenda komen en alle landen, inclusief Rusland, moeten de territoriale integriteit van Moldavië eerbiedigen. Transnistrië moet deel uitmaken van de Republiek Moldavië.</p>
    </intervention>
    <intervention id="4-160" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ik heb voor de resolutie over een geïntegreerd maritiem beleid gestemd, omdat de maritieme sector van levensbelang is en ik toekomstige generaties schone en veilige zeeën gun. Het geostrategische belang van zeeën is enorm toegenomen. Wij moeten zeeën en hun bronnen aanpassen en maatregelen coördineren. Een geïntegreerd maritiem beleid is dan ook van belang, want alle terreinen van dit beleid staan met elkaar in verband: maritiem vervoer, visserij, aquacultuur, energie, veiligheid op zee, bescherming van het maritieme milieu en wetenschappelijk onderzoek alsmede toerisme. Ik wijs met name op het sociaaleconomische belang omdat de Europese Unie 320 000 km zeekust heeft en een derde van onze burgers, en dit aantal groeit gestaag, aan de kust woont. In mijn ogen moeten zeeën de drijvende kracht achter de economische groei blijven.</p>
    </intervention>
    <intervention id="4-162" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">De Europese Unie vormt de grootste bron van rechtstreekse internationale investeringen in Latijns-Amerika. Hoewel de handel tussen beide regio's is toegenomen, is het handelsverkeer tussen de EU en Latijns-Amerika minder dynamisch dan de handelsbetrekkingen met andere regio's in de wereld.</p>
      <p sl="sk">De onlangs gesloten overeenkomst over een vrijhandelszone met Korea is een voorbeeld van goede wil, terwijl er in het geval van de Latijns-Amerikaanse handelsgroep Mercosur al sinds 1999 onderhandelingen worden gevoerd, die zelfs vijf jaar lang onderbroken zijn geweest. Ik ben persoonlijk voor een proces van versterking en diversifiëring van de handelsbetrekkingen met Latijns-Amerika, waaronder de invoering van een strikter juridisch kader. Hiermee krijgen Europese ondernemers toegang tot een markt van circa 600 miljoen consumenten. Latijns-Amerika heeft dezelfde waarden als Europa, er wordt dezelfde taal gesproken en de twee regio's hebben een gemeenschappelijke geschiedenis en cultuur. Dat is ook van betekenis voor handelaars in de Europese Unie.</p>
    </intervention>
    <intervention id="4-163" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik wil graag de rapporteur over de handel met Zuid-Amerika voor dit evenwichtige en tijdige verslag prijzen.</p>
      <p sl="en">De intensivering van de handelsrelaties met Zuid-Amerikaanse landen is reeds op gang, nu de Europese Unie onlangs een vrijhandelsovereenkomst met twee Andeslanden, Colombia en Peru, heeft gesloten.</p>
    </intervention>
    <intervention id="4-166" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, als een van onze kiezers gisterenmiddag het gevoel heeft gehad dat “zijn of haar maag omdraaide” dan is dat een gevolg geweest van het buitengewone toeval dat op hetzelfde moment waarop de Britse minister van Financiën in het Lagerhuis de grootste bezuinigingsoperatie in mijn land aankondigde sinds de jaren twintig van de vorige eeuw, wij hier in dit Parlement bezig waren met de stemming over een verhoging van de Europese begroting die de Britse belastingbetaler 880 miljoen pond gaat kosten. En ik heb het dan niet over ons deel van de begroting, maar over ons deel van de toename van de begroting. Aangezien wij gisteren hebben aangekondigd dat er 490 000 banen in de publieke sector verloren gaan, is het misschien de moeite waard om dat bedrag eens te vertalen in het aantal banen in die sector. Dat geld zou goed zijn geweest voor de aanstelling van 15 000 artsen in de nationale gezondheidszorg, of van 30 000 verpleegkundigen, of van 35 000 politieagenten of van 50 000 soldaten.</p>
      <p sl="en">En het gaat niet alleen om Engeland. Alle lidstaten proberen op hun nationale begrotingen te bezuinigen, maar de begroting van de Europese Unie dijt alsmaar verder uit en slokt het nationale spaargeld op. Ik wacht op de dag dat de honger van dit Parlement naar nieuwe bevoegdheden ooit ook maar eens een beetje geëvenaard zal worden door zijn belangstelling om de bevoegdheden die het al heeft, naar behoren uit te oefenen – met name de bevoegdheid om de uitvoerende macht ter verantwoording te roepen en de uitgaven onder controle te houden. Onze kiezers verdienen namelijk beter.</p>
    </intervention>
    <intervention id="4-167" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik wil kort reageren op de opmerkingen van de heer Hannan. Natuurlijk is het van essentieel belang dat dit Parlement een zetel heeft, maar deze zetel, waarin de Verdragen voorzien, is hier in Straatsburg. U heeft volkomen gelijk als u zegt dat we zuinig moeten zijn met het geld van de belastingbetaler en dat we ervoor moeten zorgen dat we nog maar op één plaats werken, maar, beste mijnheer Hannan, het centrum van het parlementarisme is hier in Straatsburg. Hier kunnen we als leden van het Parlement en vertegenwoordigers van het volk gezamenlijk ons werk doen.</p>
    </intervention>
    <intervention id="4-168" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">Het spijt me, maar dit kan zo niet doorgaan. Dit is geen stemverklaring. Er zijn nu bijdragen welkom over het volgende verslag, het verslag-Estrella.</p>
    </intervention>
    <intervention id="4-170" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Gisteren heb ik tijdens de stemming over het verslag-Estrela het volledig doorbetaalde zwangerschapsverlof van twintig weken gesteund, omdat we in heel Europa een rechtvaardige en waardige minimumnorm nodig hebben voor de lengte en de betaling van het zwangerschapsverlof. Ik heb mij onthouden van stemming over het vaderschapsverlof en adoptieverlof, omdat de Europese Commissie heeft aangekondigd met een aparte richtlijn te komen over dit onderwerp. Uit zorg voor de transparantie van de EU-wetgeving wil ik niet dat vraagstukken rond het vaderschapsverlof zich bevinden in de richtlijn over de bescherming van zwangere werkneemsters.</p>
      <p sl="pl">Ik hoop dat de Europese Commissie binnenkort de openbare raadplegingen zal afronden en bevredigende voorstellen presenteert voor het vaderschapsverlof, adoptieverlof en ook voor zelfstandigen, zodat alle jonge moeders in Europa dezelfde rechten hebben.</p>
    </intervention>
    <intervention id="4-171" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Waarschijnlijk zal niemand hier aanvechten dat de band tussen ouder en kind in de eerste maanden van het leven van een baby bijzonder belangrijk is. Met de nieuwe richtlijn van de Europese Unie wordt moeders het recht en de gelegenheid geboden om langer voor hun kinderen te zorgen, zonder te hoeven vrezen voor verlies van inkomen of werk. In elke lidstaat is de situatie anders. Zo is de duur van kraamverlof en ouderschapsverlof in mijn land, Litouwen, maximaal twee jaar, maar andere lidstaten hebben een minimaal kraamverlof. Ik ben dan ook van oordeel dat de drempel die wij gisteren hebben vastgelegd, een zeer belangrijk resultaat is. Ook vind ik het een goede zaak dat zowel vaderschapsverlof als verlof in verband met adoptie in het voorstel zijn opgenomen. Zoals gezegd zijn lidstaten bevoegd op het gebied van gezinsbeleid, maar het gaat hier meer om de bescherming van werknemers en een aantal stimulerende maatregelen waarmee ouders werk en gezinsleven beter kunnen combineren.</p>
    </intervention>
    <intervention id="4-172" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, gisteren stemden wij over het belangrijke verslag van mevrouw Estrela over zwangerschapsverlof, de lengte ervan en de toelage die dan moet worden betaald. Na deze stemming belden en vroegen de media mij een aantal keren of ik voor of tegen had gestemd. Ik zei dat ik voor vrouwen had gestemd. Ik stemde voor een zwangerschapsverlof van achttien weken en voor een vergoeding van 75 procent van het loon.</p>
      <p sl="fi">Ik denk dat mijn land, Finland, een goed systeem heeft. Als zij daar het systeem moeten invoeren dat wij gisteren hebben goedgekeurd, dan zal de positie van vrouwen op de arbeidsmarkt er veel zwakker worden, omdat werkgevers zich voortdurend zullen afvragen of zij jonge vrouwen wel kunnen aannemen, aangezien de kosten van het zwangerschapsverlof aanzienlijk toenemen. De mogelijkheden voor vrouwen om werk te vinden zullen op die manier afnemen. Daarom wilde ik deze verklaring geven.</p>
    </intervention>
    <intervention id="4-173" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, ik kom ook uit Finland en ik weet dat wij daar een uitstekend stelsel van zwangerschapsverlof hebben. Toch heb ik voor het zwangerschapsverlof van twintig weken gestemd. Ik heb deze kwestie vanuit het perspectief van de andere lidstaten van de Europese Unie bekeken. Ik denk dat een langer zwangerschapsverlof belangrijk is voor de ontwikkeling van kinderen.</p>
      <p sl="fi">Kinderen die worden geboren zijn het echte kapitaal van Europa. Moeders, kinderen en gezinnen vormen een drie-eenheid waarop de toekomst wordt gebouwd. Moeders mogen er natuurlijk niet financieel onder lijden wanneer zij kinderen willen hebben en de door vrouwen gedomineerde sectoren mogen dat evenmin. Vrouwen moeten ook wat hun loon betreft rechten hebben. Wij moeten idealistisch zijn en vertrouwen hebben. Dit was een moreel besluit ten behoeve van vrouwen, nieuw leven en een nieuw Europa.</p>
    </intervention>
    <intervention id="4-174" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, het verslag van mevrouw Estrela dat we hier gisteren hebben besproken, gaat over een belangrijk thema. Ik moet zeggen dat het me niet meeviel om er uiteindelijk toch voor te stemmen. Als jonge vader die twee geboortes heeft meegemaakt moet ik u zeggen dat ik niet zou weten waarom ik verlof nodig zou hebben gehad, omdat niet ik, maar mijn vrouw is bevallen. Het gaat hier om bescherming van het moederschap, die we nu hebben uitgebreid tot het vaderschap. Het blijft een moeilijk punt. Desondanks is het belangrijk dat jonge vrouwen de kans krijgen om voor het krijgen van een kind te kiezen en aan de andere kant ook hun loopbaan weer op te pakken. Volgens mij is dat met deze regeling mogelijk. Ook al ben ik persoonlijk voor achttien weken, heb ik uiteindelijk bij de eindstemming ook voor de regeling met twintig weken gestemd.</p>
      <p sl="de">We moeten ons echter steeds afvragen: lukt het ons hiermee voor meer rechtvaardigheid te zorgen, lukt het ons ervoor te zorgen dat er in Europa meer kinderen worden geboren? Dat is de centrale vraag van het Europese gezinsbeleid voor de toekomst. Ik hoop dat hiervan ook naar buiten toe het signaal uitgaat dat we op dit gebied iets hebben ondernomen. Nu moeten we alleen nog hopen dat de lidstaten er ook gevolg aan geven.</p>
    </intervention>
    <intervention id="4-999" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag tot wijziging van de verordening tot invoering van een stabiliteitsinstrument gestemd omdat ik een bredere herziening van de externe financiële bijstand van de EU noodzakelijk acht. Dankzij de invoering van het stabiliteitsinstrument kan de EU slagvaardiger reageren op crises en onverwachte crisissituaties. Met dit in gedachten vind ik dat de Commissie – met inachtneming van de verbintenissen die zijn aangegaan, namelijk het scheppen van stabiele voorwaarden voor de menselijke en economische ontwikkeling en het bevorderen van de mensenrechten, democratie en de fundamentele vrijheden als de voornaamste doelstellingen van het externe optreden van de Europese Unie – enerzijds haar strategische planning moet verbeteren en de uitbetaling van middelen die beschikbaar zijn voor het partnerschap voor vredesopbouw moet verhogen, en, anderzijds, een plan moet indienen om financiële middelen uit te trekken voor faciliteiten en mechanismen voor buitenlandse noodhulp die buiten het stabiliteitsinstrument worden opgezet, zodat niet hoeft te worden geput uit de middelen die zijn uitgetrokken voor het stabiliteitsinstrument. Met dit doel voor ogen zou de Commissie de lage niveaus van begrotingsbetalingen in de toekomst moeten verhogen, geschraagd door een strategische visie op het toekomstig gebruik ervan.</p>
    </intervention>
    <intervention id="4-998" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb voor het verslag van mevrouw Brantner gestemd omdat het een tekst is die in de eerste plaats voorstelt om Europese wetgeving op één lijn te brengen met een belangrijk arrest van het Hof van Justitie inzake handvuurwapens. Het is een tekst die de EU oproept meer aandacht te besteden aan het maatschappelijk middenveld in het kader van financiële bijstand gericht op het scheppen van stabiele voorwaarden bij crisissituaties buiten de EU, hoewel ik van mening ben dat de Europese instellingen, en vooral de Commissie, er streng op moeten toezien dat de ontvangers een verklaring afleggen dat ze politiek ’betrouwbaar’ zijn. Nu gebeurt dat niet altijd. Verder wordt de Commissie in dit verslag verzocht het Europees Parlement meer dan zij in het verleden heeft gedaan te betrekken bij kwesties met betrekking tot het gebruik van financiële stabiliteitsinstrumenten. Ons Parlement, dat de Europese landen en burgers vertegenwoordigt, moet hierbij een actievere rol spelen, en de andere Europese instellingen moeten wennen aan het idee dat een parlement op de hoogte moet worden gesteld van de financiële besluiten die een uitvoerende macht neemt. Niet alleen de effectiviteit van individueel handelen staat op het spel, maar ook de effectiviteit van het democratische karakter van het Europese politieke systeem als geheel.</p>
    </intervention>
    <intervention id="4-177" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Het Europese continent is gevormd door lange en bloedige conflicten die eindelijk zijn ingedamd dankzij, onder andere, de instellingen waarin wij werken. Wij moeten daarom degenen zijn die, in eerste instantie, het grootst mogelijke verantwoordelijkheidsgevoel tonen bij het gebruik van geweld in internationale conflicten. Ook wanneer geweld noodzakelijk is, legt de huidige staat van onze beschaving ons eerder chirurgische dan grootschalige methoden op. Omdat we in dit culturele model geloven, moeten we een voorbeeld voor alle anderen zijn en laten zien dat het niet de grotere economische kracht moet zijn die het verschil maakt bij het oplossen van conflicten, maar een reeks instrumenten die het menselijk leven altijd op de eerste plaats zetten en die geweld alleen in het uiterste geval toestaan, voornamelijk om de levens en strategische belangen van de Europese bevolking te beschermen. Het gaat niet om het a priori innemen van een standpunt, maar om het volgen van een samenhangende en rigoureuze richtlijn, waarbij militaire slagkracht slechts een afschrikmiddel is en nooit een middel zal worden om de aard van de Europese Unie ingrijpend te veranderen of een waardensysteem te bevorderen dat anders is dan we beweren te hebben.</p>
    </intervention>
    <intervention id="4-178" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De EU is de grootste donor van ontwikkelingsgeld ter wereld en is goed voor meer dan de helft van de officiële ontwikkelingshulp. Alle lidstaten samen geven 49 miljard euro in ontwikkelingshulp aan de armste landen van de wereld, wat neerkomt op ongeveer 0,4 procent van het totaal van hun bruto nationale inkomens. Deze cijfers laten duidelijk het belang zien van de Europese bijdrage aan de ontwikkelingshulp en, uiteraard, van het belang van het stabiliteitsinstrument.</p>
      <p sl="pt">Om die reden vind ik het positief dat dit instrument versterkt wordt en dat de Unie zich nog meer inzet voor ontwikkelingssamenwerking. Ik moet hier echter wel aan toevoegen dat ik, ondanks het feit dat ik het van groot belang vind dat de EU zich blijft inzetten voor haar buitenlandse missies op het gebied van ontwikkelingssamenwerking en humanitaire hulp, niet begrijp waarom middelen voor derde landen sneller kunnen worden vrijgemaakt dan middelen voor lidstaten die door een ramp getroffen worden, zoals helaas het geval is met Madeira, dat maanden na het drama dat zich daar heeft afgespeeld, nog steeds geen steun heeft ontvangen uit het Solidariteitsfonds.</p>
    </intervention>
    <intervention id="4-997" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het stabiliteitsinstrument draagt in sterke mate bij aan de vergroting van de slagvaardigheid van de EU in geval van crisissituaties of dreigende crises. De EU is in de wereld de belangrijkste donor van externe financiële bijstand, en verantwoordelijk voor meer dan de helft van alle publieke ontwikkelingshulp. Daarom heeft de EU instrumenten nodig die haar in staat stellen crises aan te pakken, in overeenstemming met haar horizontale en geografische doelstellingen en prioriteiten, en waarbij de genomen maatregelen tegelijkertijd een aanvulling vormen op geografische beleidsmaatregelen van de Unie en de doelstellingen en instrumenten daarvan. Op het gebied van ontwikkelingssamenwerking zou de EU zich ten doel moeten stellen armoede, en de oorzaken daarvan, te bestrijden.</p>
    </intervention>
    <intervention id="4-996" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ik heb tegen deze wetgevingsresolutie gestemd op grond van mijn resolute afwijzing van het stabiliteitsinstrument dat een aantal jaren geleden is ingesteld zonder steun van mijn fractie. Als u het mij vraagt is dit het zoveelste mechanisme dat de Commissie heeft bedacht om zich vrijelijk te kunnen bemoeien met het binnenlands beleid van derde landen, onder het mom van bevordering van de politieke stabiliteit van landen die naar het oordeel van de Commissie onstabiel zijn. De Commissie wil dat de Europese instellingen besluiten hoe, wanneer en waarom dit instrument moet worden ingezet, naar eigen inzicht en zonder dat er enige afstemming hoeft plaats te vinden met de autoriteiten van het te stabiliseren land; feitelijk hebben we het hier dus over een mechanisme dat is ontworpen met de verkapte bescherming van de Europese belangen in gedachten. Daarom heb ik tegen het verslag gestemd.</p>
    </intervention>
    <intervention id="4-179" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">De conflicten in Haïti, Kosovo, Irak en, meer recent, in Afghanistan hebben weer eens aangetoond welke cruciale rol handvuurwapens en lichte wapens (SALW) spelen bij het terrorisme en de georganiseerde criminaliteit en bij het aanwakkeren van nieuwe rondes van bloedvergieten na een officiële wapenstilstand. Het is belangrijk dat de Gemeenschap het probleem van de SALW-verspreiding echt op een omvattende wijze benadert door alle niveaus in de illegale SALW-handelsketen aan te pakken. Aangezien 70 procent van de wereldwijde SALW-voorraad zich in particuliere handen bevindt, moet de EU onderkennen dat de maatschappelijke organisaties een rol dienen te spelen bij het toezicht op de handel en productie van SALW op lokaal niveau en bij het vergroten van het publieke bewustzijn van dit probleem. De inspanningen van die organisaties moeten dan ook door de EU worden ondersteund. Daarnaast blijkt uit de SALW-kwestie dat de conflicten in de 21e eeuw in het algemeen een multidimensionaal karakter hebben. Dat betekent dat er voor en na crises meer aandacht besteed moet worden aan capaciteitsopbouw. Ik heb dit verslag gesteund omdat ik vind dat de EU ernaar moet streven om haar mogelijkheden om crises te beheren op de meest innovatieve, efficiënte en kosteneffectieve wijze aan te wenden. Alleen op die manier is de EU in staat om een toonaangevende rol in de wereld te spelen als een prominente, mondiale, civiele machtsfactor.</p>
    </intervention>
    <intervention id="4-180" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Met deze stemming heeft het Parlement het positieve standpunt van de Commissie buitenlandse zaken (AFET) overgenomen met betrekking tot het voorstel van de Commissie voor een verordening van het Europees Parlement en de Raad tot wijziging van Verordening (EG) nr. 171/2006 tot invoering van een stabiliteitsinstrument (COM(2009)0195), als onderdeel van een bredere herziening van de externe financiële bijstand van de EU. AFET, en dus nu ook het Parlement als geheel, is onder andere van mening dat een herziening van artikel 3, lid 2, onder i) en van artikel 4, lid 1, onder a), van de oorspronkelijke verordening noodzakelijk is om deze op één lijn te brengen met het arrest van het Europees Hof van Justitie van 20 mei 2008. In dat arrest was het Hof van oordeel dat maatregelen tegen de verspreiding van handvuurwapens en lichte wapens in het kader van het ontwikkelingsbeleid van de Gemeenschap ten uitvoer mogen worden gelegd.</p>
      <p sl="en">Het voorzitterschap wordt opgeroepen om namens de Raad samen met de Commissie en het Parlement een “Verklaring over een Europese consensus ter ondersteuning van het optreden van de EU inzake handvuurwapens en lichte wapens” uit te werken waarin rekening wordt gehouden met de respectieve bevoegdheden van alle instellingen.</p>
    </intervention>
    <intervention id="4-995" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het financieringsinstrument voor ontwikkelingssamenwerking (DCI) gestemd omdat ik geloof dat het Parlement scherp toezicht heeft gehouden op de wijze waarop de bepalingen van het DCI zijn uitgevoerd sinds de inwerkingtreding ervan in 2007. In haar wetgevingsvoorstel voor de tussentijdse evaluatie van het DCI heeft de Commissie alleen een technisch amendement voorgesteld dat het mogelijk maakt de kosten die samenhangen met belastingen, invoerrechten en andere heffingen in verband met acties uit hoofde van het DCI in begunstigde landen, te financieren uit het DCI-budget. Ik geloof dat dit amendement de mogelijkheid creëert om onder uitzonderlijke omstandigheden deze kosten te financieren, waardoor er een grotere flexibiliteit tot stand wordt gebracht bij de uitvoering van programma’s en projecten.</p>
    </intervention>
    <intervention id="4-182" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ik heb mij van stemming over het betreffende verslag onthouden ondanks het feit dat ik ermee instem en de voorgestelde amendementen steun, met name die, die het Europees Parlement zijn controlerende functie teruggeven. Bij de eindstemming over het financieringsinstrument voor ontwikkelingssamenwerking heb ik mij van stemming onthouden omdat de middelen ervan op indirecte of directe wijze zijn gebruikt voor de bewapening en opleiding van de politie en het leger in diverse gebieden van Afrika. Ik ben van mening dat financiering die bedoeld is voor ontwikkeling, nimmer voor militaire of politiek-militaire doelen mag worden gebruikt.</p>
    </intervention>
    <intervention id="4-183" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">We weten allemaal dat in het financieringsinstrument voor ontwikkelingssamenwerking geen uitzondering is opgenomen op het beginsel dat bepaalde kosten niet in aanmerking komen voor communautaire financiering. Dit heeft tot gevolg dat er per geval een zekere mate van flexibiliteit bestaat. De ordonnateur kan, indien gepast, besluiten om deze kosten toch te financieren om de soepele uitvoering van programma's en projecten te verzekeren. Deze flexibiliteit is echter essentieel bij bepaalde terugkerende situaties waarin zich patstellingen voordoen omdat er geen mechanismen voor belastingvrijstelling bestaan of dit soort mechanismen niet praktisch zijn. In dergelijke situaties kan de rigide formulering van het financieringsinstrument voor ontwikkelingssamenwerking de met externe hulp gefinancierde maatregel buitengewoon moeilijk maken. Daarom steun ik het voorstel om de Commissie te verzoeken wetgevingsvoorstellen in te dienen teneinde de formulering in overeenstemming te brengen met de regelgevingsprocedure met toetsing en om te verzekeren dat dit instrument voldoet aan de nieuwe eisen op het gebied van de comitologie.</p>
    </intervention>
    <intervention id="4-994" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik schaar mij volledig achter het voorstel dat in dit verslag wordt gepresenteerd. Het financieringsinstrument voor ontwikkelingssamenwerking (DCI) vormt een verbetering ten opzichte van het vorige kader voor ontwikkelingssamenwerking, doordat nu de verschillende geografische en thematische instrumenten zijn samengevoegd in een enkel instrument. Samenhangend met de technische amendementen met betrekking tot de financiering van de acties uit hoofde van het DCI die moeten zorgen voor meer flexibiliteit bij de uitvoering van de programma’s en projecten, vormt de halftijdse evaluatie van dit instrument een perfecte gelegenheid om de comitéprocedure voor het DCI in overeenstemming te brengen met de nieuwe comitéprocedure.</p>
    </intervention>
    <intervention id="4-184" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Deze wijziging is een puur technisch amendement dat bedoeld is om het mogelijk te maken onder uitzonderlijke omstandigheden de kosten die samenhangen met belastingen, invoerrechten en andere heffingen te financieren uit de ontwikkelingshulp van de Unie. Deze uitzonderlijke omstandigheden kunnen in specifieke situaties gerechtvaardigd zijn en hiermee wordt een grotere flexibiliteit tot stand gebracht bij de uitvoering van de programma's en projecten. Uit het feit dat het voorstel in de commissie ten principale unaniem is aangenomen, blijkt dat het op consensus kan rekenen.</p>
    </intervention>
    <intervention id="4-185" speaker_id="96854" name="Sabine LÖSING" is_mep="True" mode="written" nationality="Germany" birth_date="30-11-1955" birth_place="Göttingen" p_group="Confederal Group of the European United Left - Nordic Green Left" m_state="DE">
      <p sl="en">Ik ben het volledig eens met de ingediende amendementen, met name met de amendementen over de gedelegeerde besluiten en over het herstellen van het recht op toezicht van het Europees Parlement. Ik steun die amendementen dan ook. Ik heb mij bij de eindstemming over het Instrument voor Ontwikkelingshulp (DCI) zelf, echter van stemming onthouden aangezien de Afrikaanse vredesfaciliteit, direct of indirect, via dit instrument is gefinancierd en de betreffende financiële middelen onder andere gebruikt zijn voor trainingsmissies voor politie en leger. Ik ben van mening dat ontwikkelingsgelden niet gebruikt mogen worden voor militaire of civiel-militaire doeleinden.</p>
    </intervention>
    <intervention id="4-993" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Ook het financieringsinstrument draagt in sterke mate bij aan de vergroting van de slagvaardigheid van de EU in geval van crisissituaties of dreigende crises. De EU is in de wereld de belangrijkste donor van externe financiële bijstand, en verantwoordelijk voor meer dan de helft van alle publieke ontwikkelingshulp. Daarom heeft de EU instrumenten nodig die haar in staat stellen crises aan te pakken, in overeenstemming met haar horizontale en geografische doelstellingen en prioriteiten, en waarbij de genomen maatregelen tegelijkertijd een aanvulling vormen op geografische beleidsmaatregelen van de Unie en de doelstellingen en instrumenten daarvan. Op het gebied van ontwikkelingssamenwerking zou de EU zich ten doel moeten stellen armoede, en de oorzaken daarvan, te bestrijden.</p>
    </intervention>
    <intervention id="4-186" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="nl">Het was noodzakelijk om ervoor te zorgen dat kosten van belastingen, heffingen en andere fiscale lasten, die verband houden met de financiering van acties namens het financieringsinstrument voor ontwikkelingssamenwerking, in uitzonderlijke omstandigheden uit de begroting van dit instrument gefinancierd kunnen worden.</p>
      <p sl="nl">De algemene doelstelling van het financieringsinstrument voor ontwikkelingssamenwerking is uitbanning van de armoede in het kader van duurzame ontwikkeling, met inbegrip van de inspanningen om de millenniumdoelstellingen voor ontwikkeling te realiseren. Dit amendement zal leiden tot een grotere flexibiliteit in de tenuitvoerlegging van de geografische en thematische programma's. Het zal de partnerlanden helpen om de millenniumdoelstellingen voor ontwikkeling te realiseren en meer deel te nemen aan de wereldeconomie.</p>
    </intervention>
    <intervention id="4-992" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Deze vijf verslagen van het Europees Parlement vormen een geheel dat moet zorgen voor meer controle over de financieringsinstrumenten voor ontwikkelingssamenwerking, voor de bevordering van de democratie en de mensenrechten, en voor de samenwerking met industrielanden. Gezien de excessieve bureaucratie en het niet altijd rationele gebruik van de mogelijkheden die de EU ter beschikking staan, zou dit type resolutie kunnen werken als een katalysator en de processen die in de verslagen worden omschreven, kunnen versnellen. Dit zou verder betekenen dat de leden van het Europees Parlement een actieve bijdrage gaan leveren aan het stabilisatie- en verbeteringsproces, aangezien zij de mogelijkheid krijgen om toezicht en controle uit te oefenen op processen voor de toewijzing van middelen.</p>
    </intervention>
    <intervention id="4-187" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het Parlement heeft scherp toezicht gehouden op de wijze waarop de bepalingen van het DCI werden uitgevoerd sinds de inwerkingtreding ervan in 2007. Bij de uitoefening van zijn recht op toezicht in het kader van de comitéprocedure heeft het Parlement een aantal problemen aan de orde gesteld en bezwaren geopperd ten aanzien van de wijze waarop de Commissie uitvoering heeft gegeven aan het instrument, en de interpretatie die zij gegeven heeft aan enkele belangrijke bepalingen ervan. Het Parlement heeft evenwel geen belangrijke tekortkomingen vastgesteld in de bepalingen van het instrument als zodanig.</p>
      <p sl="en">Een van de belangrijkste punten van bezorgdheid van het Parlement betreft de neiging van de Commissie om uit hoofde van de geografische programma's maatregelen te financieren die daarvoor niet in aanmerking komen volgens de internationaal geaccepteerde criteria van de OESO en de DAC, in het kader van de officiële ontwikkelingshulp (ODA). Dit probleem werd onlangs opgelost toen de Commissie, op verzoek van het Parlement, de invoering voorstelde van een nieuwe rechtsgrondslag voor deze maatregelen, en wel in het kader van het Instrument voor samenwerking met geïndustrialiseerde landen.</p>
    </intervention>
    <intervention id="4-188" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Mitchell betreffende de invoering van een financieringsinstrument voor ontwikkelingssamenwerking gestemd. Door het verslag-Mitchell aan te nemen, zullen niet-gouvernementele organisaties die actief zijn in ontwikkelingslanden namelijk kunnen profiteren van belastingvoordelen.</p>
      <p sl="it">Door de goedkeuring van deze procedures zal het Parlement een belangrijkere rol gaan spelen bij de strategische financieringsbesluiten die de Commissie zal moeten nemen, en de regels voor de uitvoering van het EU-ontwikkelingsbeleid zullen duidelijker worden omschreven.</p>
    </intervention>
    <intervention id="4-991" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het financieringsinstrument voor samenwerking met industrielanden en andere landen en gebiedsdelen met een hoog inkomen (ICI-verordening) gestemd. Dit instrument heeft tot doel economische, financiële en technische samenwerking te steunen, alsmede onderzoek en universitaire uitwisselingen die tot de bevoegdheidsgebieden van de Gemeenschap behoren. Ik beschouw de door de Commissie voorgestelde wijzigingen als inhoudelijke wijzigingen aangezien alle huidige verwijzingen naar partnerlanden (tot nu toe uitsluitend industrielanden en andere landen en gebieden met een hoog inkomen), met inbegrip van hun kwalitatieve beoordeling, hierdoor eveneens van betrekking zullen zijn op de ontwikkelingslanden in de bijlage. Deze uitbreiding van het geografisch toepassingsgebied is gunstig, aangezien de huidige, op grond van de ICI-verordening gefinancierde programma’s hierdoor naar andere landen kunnen worden uitgebreid. Deze wijziging vormt echter ook een grote uitdaging. Er moet dan ook zeer duidelijk worden gemaakt aan wie, waarvoor en onder welke voorwaarden deze financiering kan worden verstrekt.</p>
    </intervention>
    <intervention id="4-990" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik stem voor het pakket maatregelen dat in dit verslag wordt gepresenteerd. Het EIDHR, een financieel instrument dat dient ter bevordering en consolidering van de democratie en de rechtsstaat, en tevens moet bijdragen aan de inachtneming van de mensenrechten en fundamentele vrijheden in derde landen, is een belangrijk kanaal voor de door de EU geboden bijstand op het gebied van rechten, vrijheden en waarborgen. Het wetgevingsvoorstel van de Commissie voor een tussentijdse herziening van het EIDHR vormt een mooie gelegenheid om de rechtsgrondslag van dit instrument te herzien, en deze in overeenstemming te brengen met de nieuwe eisen zoals vervat in het Verdrag betreffende de werking van de Europese Unie (VWEU). Ik denk daarbij met name aan de procedure voor gedelegeerde handelingen (artikel 290 VWEU), die de bevoegdheden van het Parlement aanzienlijk versterkt en het Parlement het vetorecht geeft, waarbij van de Commissie wordt verlangd dat zij een gewijzigd voorstel presenteert voor wetgeving die volgens de medebeslissingsprocedure is aangenomen.</p>
    </intervention>
    <intervention id="4-190" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Net zoals bij de wijzigingen van Verordening (EG) nr. 1905/2006 tot invoering van een financieringsinstrument voor ontwikkelingssamenwerking en van Verordening (EG) nr. 1889/2006 tot instelling van een financieringsinstrument voor de bevordering van democratie en mensenrechten in de wereld, zoals voorgesteld in de ontwerpwetgevingsresolutie naar aanleiding van het rapport van de heer Mitchell, gaat het ook bij deze resolutie om een puur technische wetswijziging, en van een vergelijkbare strekking.</p>
      <p sl="pt">Ik ben van mening dat de Europese Unie een centrale rol moet blijven spelen bij de bescherming en bevordering van democratie en mensenrechten, en niet alleen in woorden, maar vooral ook in de praktijk. Het is dan ook van groot belang dat dit in nauwe afstemming met de Verenigde Staten gebeurt.</p>
    </intervention>
    <intervention id="4-191" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag zorgen we ervoor dat twee belangrijke wetgevende instrumenten in overeenstemming worden gebracht met het Verdrag van Lissabon. Het gaat specifiek om het voorstel voor een verordening van het Europees Parlement en de Raad tot wijziging van de verordening tot invoering van een financieringsinstrument voor ontwikkelingssamenwerking (DCI) en van de verordening tot instelling van een financieringsinstrument voor de bevordering van democratie en mensenrechten in de wereld (EIDHR). Er zijn technische amendementen ingediend om het mogelijk te maken dat de kosten van belastingen en heffingen in verband met de financiering van gemeenschappelijke acties in die sectoren kunnen worden gefinancierd uit het budget van de twee instrumenten. Tot op heden werd er namelijk niet afgeweken van het beginsel dat dergelijke kosten niet voor financiering uit het budget in aanmerking komen. Ik sluit af met te beklemtonen dat die amendementen in de praktijk veel effect hebben, omdat de projecten van EIDHR en DCI met meer flexibiliteit zullen kunnen worden uitgevoerd dan nu het geval is.</p>
    </intervention>
    <intervention id="4-989" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Ook het financieringsinstrument voor de bevordering van democratie en mensenrechten in de wereld draagt in sterke mate bij aan de vergroting van de slagvaardigheid van de EU in geval van crisissituaties of dreigende crises. De EU is in de wereld de belangrijkste donor van externe financiële bijstand, en verantwoordelijk voor meer dan de helft van alle publieke ontwikkelingshulp. Daarom heeft de EU instrumenten nodig die haar in staat stellen crises aan te pakken, in overeenstemming met haar horizontale en geografische doelstellingen en prioriteiten, en waarbij de genomen maatregelen tegelijkertijd een aanvulling vormen op geografische beleidsmaatregelen van de Unie en de doelstellingen en instrumenten daarvan. Op het gebied van ontwikkelingssamenwerking zou de EU zich ten doel moeten stellen armoede, en de oorzaken daarvan, te bestrijden. Voor dit specifieke instrument geldt dat dit wetgevingsvoorstel alleen een technische wijziging beoogt, waardoor dit instrument flexibeler kan worden ingezet bij de uitvoering van programma’s en projecten.</p>
    </intervention>
    <intervention id="4-988" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ik heb gestemd tegen dit verslag, waarin weliswaar wordt voorgesteld het Parlement meer democratische controle te geven over het “financieringsinstrument voor de bevordering van democratie en mensenrechten in de wereld”, maar feit blijft dat het instrument zelf, of het nu wel of niet onder controle van het Parlement staat, een middel is dat de EU kan gebruiken om zich te bemoeien met de binnenlandse aangelegenheden van derde landen. Met dit instrument kan de Commissie, die op grond van haar eigen criteria bepaalt wat er wordt bedoeld met “de bevordering van democratie en mensenrechten” en wanneer er sprake is van bedreiging, misbruik of onderdrukking van die rechten, naar eigen goeddunken verenigingen, politieke partijen, stichtingen en zelfs specifieke personen uit derde landen ondersteunen, zonder hierover contact op te nemen of te overleggen met de regering van het land in kwestie. Mijn tegenstem komt voort uit mijn resolute afwijzing van dit instrument dat, vier jaar nadat ermee werd ingestemd, en zoals we toen al voorspelden, een middel is geworden waarmee de EU verkapt haar belangen in derde landen kan beschermen, onder het mom van de bevordering van mensenrechten en democratie.</p>
    </intervention>
    <intervention id="4-192" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In haar wetgevingsvoorstel voor de tussentijdse herziening van het Instrument voor ontwikkelingshulp (DCI) en het Europese Instrument voor democratie en mensenrechten (EIDHR) stelt de Commissie alleen een technisch amendement voor dat het mogelijk maakt de met belastingen, invoerrechten en andere heffingen in verband met acties uit hoofde van het DCI en EIDHR samenhangende kosten te financieren uit het budget van deze instrumenten.</p>
      <p sl="en">Tot dusverre waren het DCI en het EIDHR de enige financiële instrumenten waarin niet kon worden afgeweken van het beginsel dat dergelijke kosten niet voor financiering uit het budget in aanmerking komen. Het amendement opent de mogelijkheid om onder uitzonderlijke omstandigheden deze kosten uit het budget te financieren, waardoor er een grotere flexibiliteit ontstaat bij de uitvoering van de programma's en projecten. Dit is van bijzonder belang voor de EIDHR-projecten, gezien de bijzondere omstandigheden waarin zij worden uitgevoerd. Regeringen zouden inderdaad weinig geneigd kunnen zijn vrijstellingen toe te kennen voor projecten die zij niet steunen. De wijziging die de Commissie voorstelt, moet daarom worden toegejuicht.</p>
    </intervention>
    <intervention id="4-987" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over het financieringsinstrument voor samenwerking met industrielanden en andere landen en gebiedsdelen met een hoog inkomen (ICI-verordening), dat zich richt op het ondersteunen van economische, financiële en technische samenwerking, alsmede op onderzoek en universitaire uitwisselingen die tot de bevoegdheidsgebieden van de Gemeenschap behoren. Ik denk namelijk dat de door de Commissie voorgestelde wijzigingen inhoudelijk zijn, aangezien alle huidige verwijzingen naar partnerlanden (tot nu toe uitsluitend industrielanden en andere landen en gebieden met een hoog inkomen), met inbegrip van hun kwalitatieve beoordeling, hierdoor eveneens van betrekking zullen zijn op de ontwikkelingslanden in de bijlage. De uitbreiding van het geografisch toepassingsgebied is gunstig, aangezien de huidige, op grond van de ICI-verordening gefinancierde programma's hierdoor naar andere landen kunnen worden uitgebreid. Deze uitbreiding vormt echter ook een grote uitdaging. Het moet dan ook zeer duidelijk worden gemaakt aan wie, waarvoor en onder welke voorwaarden deze financiering kan worden verstrekt.</p>
    </intervention>
    <intervention id="4-194" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik heb voor het verslag van de heer Scholz gestemd omdat ik van mening ben dat het handelsbeleid van doorslaggevende betekenis is voor het creëren van welvaart en het verstevigen van politieke banden. Het financieringsinstrument voor samenwerking met industrielanden en andere landen en gebiedsdelen met een hoog inkomen bevordert politieke en economische banden op de lange termijn en heeft tot doel de zichtbaarheid en de invloed van de EU op het internationale toneel te versterken.</p>
      <p sl="ro">Ik wil de heer Scholz feliciteren vanwege zijn uitstekende samenwerking met de andere fracties tijdens de onderhandelingen over de inhoud van dit verslag. In dat opzicht steun ik de amendementen die zijn ingediend omdat hierin de doeleinden worden toegelicht waarvoor dit financieringsinstrument kan worden ingezet. Op dit punt is de formulering vereenvoudigd en zijn er bepaalde beperkingen gesteld aan het kader waarbinnen acties kunnen worden gefinancierd. Er zijn ook amendementen die tot doel hebben een nauwere samenhang tot stand te brengen tussen de onderwerpen die in de programmering aan de orde komen en de uitvoeringsfase.</p>
      <p sl="ro">Tot slot wil ik benadrukken hoe belangrijk het is om de rol van het Parlement te versterken wat betreft zijn betrokkenheid bij de programmering, de beoordeling en de verslaglegging. Het Parlement moet nauwer worden betrokken bij de ontwikkeling en de herziening van de meerjarenprogramma's voor samenwerking, en moet daarnaast bezwaren kunnen indienen tegen deze voorstellen.</p>
    </intervention>
    <intervention id="4-986" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor de resolutie van het Europees Parlement gestemd, omdat ik denk dat het in het belang van de Unie is om de betrekkingen met zich ontwikkelende landen verder te verdiepen, met name wat betreft economische, commerciële, academische, zakelijke en wetenschappelijke uitwisselingen. Daarom moet de Unie een financieringsinstrument instellen voor dergelijke maatregelen. Overigens zullen er door de uitbreiding van het geografische toepassingsgebied van Verordening (EG) nr. 1934/2006 twee verschillende financieringsinstrumenten op het vlak van het buitenlands beleid van toepassing zijn op de betrokken ontwikkelingslanden. Er moet voor worden gezorgd dat beide financieringsinstrumenten strikt van elkaar gescheiden blijven.</p>
    </intervention>
    <intervention id="4-985" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Het Parlement heeft zich sterk gemaakt voor de uitbreiding van het geografische toepassingsgebied van het financieringsinstrument voor samenwerking met industrielanden en andere landen en gebiedsdelen met een hoog inkomen. Met dit instrument kunnen wij verdere economische, academische, wetenschappelijke, diplomatieke en handelsbetrekkingen tot stand brengen met belangrijke partners in de wereldeconomie, zoals India, China en Brazilië. We hebben besloten het geografische toepassingsgebied van dit instrument zodanig uit te breiden dat ook nieuwe landen ervoor in aanmerking komen, landen die zich steeds sneller ontwikkelen en binnen afzienbare tijd belangrijke handelspartners van de Europese economie zullen zijn, bijvoorbeeld in Azië, Centraal-Azië, Latijns-Amerika en Zuid-Afrika.</p>
    </intervention>
    <intervention id="4-195" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik vind het van groot belang dat Europa sterke betrekkingen onderhoudt met bepaalde regionale en mondiale actoren, hen steunt en sterke politieke en economische banden met hen aangaat. Ik wil hier in het bijzonder twee landen aanhalen waarmee Portugal sterke historische en emotionele banden heeft, te weten Brazilië en Angola. Dit zijn twee belangrijke mondiale actoren in respectievelijk Zuid-Amerika en Afrika, die de EU steeds meer als partners moet zien.</p>
      <p sl="pt">De primaire doelstelling van Verordening (EG) nr. 1905/2006 is het uitbannen van armoede door de verwezenlijking van de millenniumdoelstellingen voor ontwikkeling, en de samenwerking is beperkt tot de financiering van maatregelen die voldoen aan de vastgestelde criteria voor officiële ontwikkelingshulp (ODA). Dit sluit vaak andersoortige acties uit die niet passen binnen het kader van de ODA, maar die desondanks essentieel zijn voor het buitenlands beleid van de Unie.</p>
      <p sl="pt">Het voorstel voor wijziging van de verordening is dan ook bedoeld om dergelijke praktijken te reguleren, met name wat betreft economische, commerciële, academische, zakelijke en wetenschappelijke akkoorden en uitwisselingen met ontwikkelingslanden.</p>
    </intervention>
    <intervention id="4-984" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het financieringsinstrument voor samenwerking met industrielanden en gebiedsdelen is een financieringsinstrument voor samenwerking met industrielanden en andere landen en gebiedsdelen met een hoog inkomen. Doel ervan is het ondersteunen van economische, financiële en technische samenwerking, alsmede onderzoeks- en universitaire uitwisselingen. Deze verordening heeft als doel het toepassingsgebied van dit instrument aanzienlijk uit te breiden om samenwerking met ontwikkelingslanden eveneens mogelijk te maken, hetgeen een verhoging van het algemeen financieel kader inhoudt. De hier voorgestelde uitbreiding van het geografisch toepassingsgebied biedt de gelegenheid om de programma’s ook op nieuwe landen van toepassing te laten zijn, maar vormt ook een grote uitdaging, wat betekent dat zeer duidelijk moet worden gemaakt aan wie, waarvoor en onder welke voorwaarden deze financiering kan worden verstrekt.</p>
    </intervention>
    <intervention id="4-196" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De bilaterale betrekkingen met de industrielanden evenals met andere landen en gebieden met een hoog inkomen, met name in Noord-Amerika, Oost-Azië, Zuidoost-Azië en de Golfregio, zijn door de EU in de afgelopen jaren verder aangehaald. Dit in de eerste plaats om de rol van de EU op het wereldtoneel te versterken en te consolideren. Nu wordt beoogd de lijst van landen die onder de ICI-verordening vallen drastisch uit te breiden. Daarmee gaat natuurlijk ook een duidelijke kostenverhoging voor de Europese lidstaten gepaard. Ik heb tegen het verslag gestemd omdat een explosieve stijging van de kosten te verwachten valt.</p>
    </intervention>
    <intervention id="4-983" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de resolutie van het Europees Parlement gestemd, omdat ik denk dat het in het belang van de Unie is om de betrekkingen met zich ontwikkelende landen verder te verdiepen, met name wat betreft economische, commerciële, academische, zakelijke en wetenschappelijke uitwisselingen. Daarom moet de Unie een financieringsinstrument instellen voor dergelijke maatregelen. Overigens zullen er door de uitbreiding van het geografische toepassingsgebied van Verordening (EG) nr. 1934/2006 twee verschillende financieringsinstrumenten op het vlak van het buitenlands beleid van toepassing zijn op de betrokken ontwikkelingslanden. Er moet voor worden gezorgd dat beide financieringsinstrumenten strikt van elkaar gescheiden blijven.</p>
    </intervention>
    <intervention id="4-197" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het doel van communautaire financiering op grond van Verordening (EG) nr. 1934/2006 van de Raad tot vaststelling van een financieringsinstrument voor de samenwerking met geïndustrialiseerde landen en andere landen en gebieden met een hoog inkomen (hieronder ICI-verordening genoemd) is het ondersteunen van economische, financiële en technische samenwerking, alsmede onderzoek en universitaire uitwisselingen die tot de bevoegdheidsgebieden van de Gemeenschap behoren. Als commissie bevoegd voor "de externe economische betrekkingen van de Unie", met inbegrip van "financiële, economische en handelsbetrekkingen met derde landen" (dat wil zeggen met zowel ontwikkelings- als niet-ontwikkelingslanden), was de Commissie internationale handel (INTA) ook ten tijde van de goedkeuring van de oorspronkelijke ICI-verordening de commissie ten principale, waardoor INTA niet alleen het voorstel van de Commissie nauwkeurig heeft kunnen bestuderen maar ook de bredere historische en institutionele context heeft kunnen onderzoeken.</p>
      <p sl="en">Het voorstel van de Commissie tot wijziging van de ICI-verordening (COM(2009)0197 /2) heeft als doel het geografische toepassingsgebied van de ICI-verordening aanzienlijk uit te breiden om samenwerking met (de in de bijlage bij het voorstel opgenomen) ontwikkelingslanden eveneens mogelijk te maken op grond van deze verordening, hetgeen een aanzienlijke verhoging van het algemeen financieel kader inhoudt. Hoewel de door de Commissie voorgestelde wijzigingen formeel gering lijken, gaat het om inhoudelijke wijzigingen aangezien alle huidige verwijzingen naar partnerlanden (tot nu toe uitsluitend industrielanden en andere landen en gebieden met een hoog inkomen), met inbegrip van hun kwalitatieve beoordeling, hierdoor eveneens van betrekking zullen zijn op de ontwikkelingslanden in de bijlage.</p>
    </intervention>
    <intervention id="4-982" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor de resolutie van het Europees Parlement gestemd. Niettemin ben ik van mening dat het voorstel voor een verordening van het Europees Parlement en de Raad onvoldoende manoeuvreerruimte overlaat om een mogelijke crisissituatie naar behoren te ondervangen, doordat de marge onder het plafond van rubriek 4 van het meerjarig financieel kader 2007-2013 aanzienlijk wordt teruggebracht.</p>
    </intervention>
    <intervention id="4-981" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Door in het kader van de comitéprocedure zijn controlerecht uit te oefenen heeft het Parlement een aantal problemen aan de orde gesteld en een aantal bezwaren opgeworpen. Deze hebben in het algemeen betrekking op de manier waarop de Commissie het instrument ten uitvoer heeft gelegd en sommige belangrijke bepalingen van het instrument heeft geïnterpreteerd. Deze bezwaren vormen de basis voor de amendementen die de vakcommissies van het Europees Parlement hebben voorgesteld en waarvan de Europese Commissie kennis heeft genomen. Zo wordt het probleem opgelost dat ontstond als gevolg van het voorstel van de Commissie om een identiek amendement in te voegen in zowel Verordening (EG) nr. 1905/2006 (DCI) als Verordening (EG) nr. 1889/2006 (EIDHR), terwijl deze verordeningen onder de bevoegdheid vallen van twee verschillende commissies van het Europees Parlement – de Commissie ontwikkelingssamenwerking voor het DCI en de Commissie buitenlandse zaken voor het EIDHR. Het voorstel is nu opgedeeld in de twee aparte wetgevingsvoorstellen die we vandaag zullen goedkeuren.</p>
    </intervention>
    <intervention id="4-199" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben het eens met de voorgestelde maatregelen, die in een eerdere fase in het meerjarig financieel kader kunnen worden geïntegreerd, omdat het probleem in verband met de handel in bananen nog altijd speelt.</p>
    </intervention>
    <intervention id="4-980" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Over de hele lijn genomen schaar ik mij achter de voorstellen in dit verslag. Ik ben van mening dat het Europees Parlement bij uitstek een politieke rol heeft voor wat betreft het Commissievoorstel om een programma van begeleidende maatregelen voor de bananenproducerende ACS-landen op te zetten. Ik denk ook dat dit programma alleen gelegitimeerd kan worden als er een radicale verschuiving plaatsvindt van een puur commerciële invalshoek naar de bredere en meer geïntegreerde invalshoek van ontwikkeling en armoedebestrijding (de nummer één van de millenniumontwikkelingsdoelen). Aangezien preferentiële EU-ACS-akkoorden onverenigbaar zijn met de akkoorden tussen de EU en de Wereldhandelsorganisatie en er in de bananenproducerende landen in Afrika, het Caribische gebied en de Stille Oceaan (ACS-landen) positieve resultaten zijn geboekt in het kader van eerdere preferentiële regelingen, moeten we de aanpassing, herstructurering en concurrentiepositie van de bananenexportsector in deze landen steunen. Van deze begeleidende maatregelen voor de bananensector moet een positief effect uitgaan in brede zin, dat wil zeggen niet alleen voor de producenten, die aan het begin van de productieketen staan, maar ook voor wat betreft de criteria op het gebied van armoedebestrijding. Op die manier zijn er voor de gehele keten fatsoenlijke, aanvaardbare levensomstandigheden mogelijk en kan die gemakkelijker toegang krijgen tot de markten.</p>
    </intervention>
    <intervention id="4-200" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Economische, financiële en technische samenwerking, en uitwisseling op academisch gebied en op het gebied van onderzoek, tussen de Europese Unie en derde landen is een van de prioriteiten van het Europees buitenlandbeleid, en inspanningen die hierop gericht zijn dienen te worden ondersteund.</p>
      <p sl="pt">De wijziging in de verordening, zoals voorgesteld door de Commissie, verbreedt de toepassing ervan naar een groter aantal ontwikkelingslanden. Zoals de rapporteur duidelijk uitlegt in zijn toelichting, vormt deze wijziging een kans, maar ook een grotere uitdaging om dit instrument goed te gebruiken en te zorgen dat de grotere reikwijdte niet ten koste gaat van de samenhang. Voor deze verbreding is aanvullende financiering nodig en tegelijkertijd moeten de criteria op grond waarvan middelen worden toegekend, nog helderder gedefinieerd en nog strikter toegepast worden, om te voorkomen dat er versnippering plaatsvindt van middelen die kunnen worden ingezet voor effectieve en succesvolle ontwikkelingsprojecten.</p>
    </intervention>
    <intervention id="4-201" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">We hebben ons van stemming onthouden om dezelfde redenen die we hebben aangevoerd bij de stemming over het verslag over de begrotingswijziging ten behoeve van financiële steun aan ACS-landen die de gevolgen zouden ondervinden van de liberalisering van de bananenhandel tussen de EU en elf Latijns-Amerikaanse landen. Deze liberalisering komt vooral ten goede aan Amerikaanse multinationals die de wereldmarkt in deze sector domineren. Zoals verschillende vertegenwoordigers van de ACS-landen, waaronder enkele lokale producenten, reeds hebben betoogd, zal het bedrag van 200 miljoen euro dat de EU aan deze landen wil toekennen, niet voldoende zijn om hen te compenseren voor alle gevolgen van deze maatregelen.</p>
      <p sl="pt">De volgende vraag dringt zich dan ook op: waarop is de effectbeoordeling gebaseerd die de Commissie na de ondertekening van het akkoord van Genève heeft uitgevoerd? Weer worden de verkondigde doelstellingen van het EU-beleid op het gebied van ontwikkeling, en met name op het gebied van het terugdringen van de armoede, ondergeschikt gemaakt aan de commerciële belangen van haar economische groepen. De verklaring dat de bedoeling hiervan is "de levensstandaard en de leefomstandigheden van de bevolking in bananenproducerende gebieden en de bananenwaardeketens, in het bijzonder kleine telers en kleine bedrijfseenheden, [te] verbeteren", heeft op deze manier in de praktijk helaas weinig betekenis.</p>
    </intervention>
    <intervention id="4-202" speaker_id="96881" name="Elie HOARAU" is_mep="True" mode="written" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="nl">Ik heb me onthouden van stemming over het verslag tot invoering van een financieringsinstrument voor de herstructurering van de bananensector in de ACS-landen. In de eerste plaats betreur ik dat dit financieringsinstrument een begroting heeft van 190 miljoen euro, terwijl de ACS-landen hebben geschat dat zij minimaal 500 miljoen euro nodig hebben om de sector te herstructureren en concurrerend te worden. Ten slotte betreur ik dat er, onder het mom van landbouwdiversificatie (een doelstelling die nauwelijks gesteund wordt door de EU in de economische partnerschapsovereenkomsten waarover wordt onderhandeld met de ACS-landen) in dit verslag wordt geprobeerd om de snelle verdwijning (in drie jaar) van de bananensector in de ACS-landen te beheersen met een financieel instrument. Dit is in het voordeel van Latijns-Amerikaanse producenten die toch al marktleider zijn op de wereldmarkt met een aandeel van meer dan 70 procent van de uitvoermarkt.</p>
      <p sl="nl">Ik heb ook niet tegen dit verslag willen stemmen, want de ACS-landen en de Europese bananenproducerende regio´s hebben dringend hulp nodig om het hoofd te bieden aan de gevolgen die al merkbaar zijn geworden na de Overeenkomsten van Genève en andere bilaterale overeenkomsten, waardoor de douanerechten voor Latijns-Amerikaanse bananen zijn gedaald van 185 euro tot 74 euro per ton.</p>
    </intervention>
    <intervention id="4-979" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het financieringsinstrument voor ontwikkelingssamenwerking is uiterst belangrijk om de EU beter in staat te stellen te reageren op crisissituaties of op een zich potentieel aandienende crisis. Daar de EU als ‘s werelds grootste donor van externe hulp goed is voor meer dan de helft van de officiële ontwikkelingshulp, heeft zij instrumenten nodig waarmee zij met crisissituaties kan omgaan op basis van de horizontale en geografische doelstellingen en prioriteiten van de EU, terwijl de maatregelen in kwestie tegelijkertijd een aanvulling moeten vormen op het geografische beleid van de Unie en de doelstellingen en instrumenten daarvan. Als het gaat om ontwikkeling, moeten armoedebestrijding en het aanpakken van de oorzaken van armoede de EU-doelstellingen zijn.</p>
    </intervention>
    <intervention id="4-978" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Het is een belangrijke en goede zaak om de armste landen te steunen door hun gerichte en duurzame ontwikkelingshulp te verlenen. We moeten de lokale bevolking helpen zichzelf te redden om de migratiestroom vanuit de ontwikkelingslanden naar de EU terug te dringen. Daarom heb ik voor dit verslag gestemd.</p>
    </intervention>
    <intervention id="4-977" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de resolutie van het Europees Parlement gestemd, hoewel het voorstel voor een verordening van het Europees Parlement en de Raad onvoldoende manoeuvreerruimte overlaat om een mogelijke crisissituatie naar behoren te ondervangen, doordat de marge onder het plafond van rubriek 4 van het meerjarig financieel kader 2007-2013 aanzienlijk wordt teruggebracht.</p>
    </intervention>
    <intervention id="4-203" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het voorstel van de Europese Commissie strekt ertoe, de belangrijkste bananenexporterende in Afrika, het Caribisch gebied en de Stille Oceaan (ACS) steun te bieden door middel van begeleidende maatregelen voor de bananensector (BMB), die bedoeld zijn voor een periode van vier jaar (2010-2013). Hoewel de in het verleden gefinancierde maatregelen (bijzondere kaderregeling voor bijstand ACS) bedoeld waren om de ACS-landen te helpen zich aan te passen aan de ontwikkeling van de internationale concurrentie, staan we vandaag de dag nog steeds voor ongeveer dezelfde problemen en blijft “de duurzaamheid van de bananenexport uit de ACS-landen nog kwetsbaar”.</p>
      <p sl="en">Onze taak is dan ook deze materie te benaderen vanuit de invalshoek van ontwikkelingshulp en armoedebestrijding. Ons werk in het Europees Parlement heeft tot doel te controleren of de voorgestelde maatregelen gericht zijn op de belangrijkste doelstelling van het beleid van de Unie op gebied van ontwikkelingssamenwerking, namelijk de vermindering en uiteindelijk de uitbanning van de armoede.</p>
    </intervention>
    <intervention id="4-205" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd omdat Europese consumenten het recht hebben te weten waar de producten die zij kopen vandaan komen. Zij hebben, met andere woorden, dezelfde rechten als burgers en consumenten in andere grote landen. Deze verordening zorgt ervoor dat consumenten in de Europese Unie eindelijk – zij het voor een beperkt aantal productcategorieën – dezelfde rechten zullen krijgen als miljoenen ander consumenten in de wereld. In gevallen waarin verschillende belangen tegenover elkaar staan, hebben wij de plicht onze consumenten te beschermen, ongeacht de belangen van grootwinkelbedrijven of bijzondere lobby's.</p>
    </intervention>
    <intervention id="4-206" speaker_id="96732" name="Malika BENARAB-ATTOU" is_mep="True" mode="written" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="nl">Onze burgers moeten beter worden geïnformeerd over de aanduiding van het land van oorsprong en moeten kunnen kopen met kennis van zaken. Europeanen weten in feite nog steeds niet of ze producten kopen die daadwerkelijk in Israël zijn geproduceerd of in de Israëlische nederzettingen in de Palestijnse gebieden. Een uniformering van aanduidingen van oorsprong in de Europese Unie, in het bijzonder voor landbouwproducten uit Israël en de Palestijnse gebieden, gaat in die richting.</p>
    </intervention>
    <intervention id="4-207" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik steun dit verslag omdat ik er heilig van overtuigd ben dat de oorsprongsaanduiding die is gebaseerd op een duidelijke en doeltreffende methode, noodzakelijke informatie is voor Europese consumenten, die ervoor moeten kunnen kiezen om een product te kopen waarvan ze weten waar het vandaan komt. De aanduiding van waar een product vandaan komt is namelijk indicatief voor veel andere, evenzeer essentiële factoren die betrekking hebben op het land of de landen waar het product wordt bewerkt. Ik denk dat de Europese Unie een stap vooruit moet doen in het waarborgen van een betere bescherming voor Europese consumenten.</p>
    </intervention>
    <intervention id="4-976" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Door de aanneming van het verslag over de aanduiding van het land van oorspong op bepaalde producten uit derde landen voldoet het Parlement aan de verwachtingen van de consument die een grotere transparantie wenst voor wat betreft de aangeboden producten. Net zoals de Chinese en Amerikaanse consument zal voortaan ook de Europese consument het recht hebben om te weten waar producten vandaan komen. Dit voorstel voor een verordening zal Europese bedrijven in staat stellen hun knowhow, traditionele productiemethoden en hoge kwaliteit van hun werk verder onder de aandacht te brengen. Tot slot voorziet het voorstel in eerlijke concurrentieomstandigheden tussen het Europese bedrijfsleven en de handelspartners van de Europese Unie die dit soort wetgeving al langer kennen. Europese fabrikanten van hoogwaardige producten zullen hun voordeel kunnen gaan doen met een instrument dat hen beschermt en promoot, en hen in bepaalde sectoren ondersteunt in de harde concurrentiestrijd met derde landen.</p>
    </intervention>
    <intervention id="4-208" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd betreffende de aanduiding van het land van oorsprong op bepaalde producten uit derde landen, omdat ik het belangrijk vind dat consumenten juist geïnformeerd worden, zodat zij vrij kunnen kiezen wat zij willen kopen. Europese consumenten hebben het recht te weten waar de producten die zij kopen vandaan komen, zodat zij een bewuste keuze kunnen maken.</p>
    </intervention>
    <intervention id="4-209" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Als er één gebied is waarop het beleid van de EU zijn nut bewezen heeft, is het wel dat van consumentenrechten. Er zijn regels opgesteld om hun rechten te beschermen en om te waarborgen dat zij voldoende informatie krijgen om bewuste keuzes te kunnen maken. De Europese consument is hieraan gewend geraakt en de Europese producent heeft zich hieraan aangepast.</p>
      <p sl="pt">Het is daarom met het oog op transparantie en consumentenbescherming, maar ook met het oog op de bescherming van de Europese producenten, van groot belang dat van goederen die uit derde landen geïmporteerd worden duidelijk is waar zij vandaan komen, door de aanduiding van het land van oorsprong.</p>
      <p sl="pt">Ik ga zelfs nog verder: Europa legt strenge normen op aan zijn producenten - een voorbeeld daarvan zijn de regels voor de veeteelt - en het dient daarom uitsluitend de import toe te staan van producten die aan dezelfde normen voldoen, omdat er anders producten de markt op komen die tegen lage productiekosten gemaakt zijn en die op geen enkele manier voldoen aan de communautaire regelgeving. Producten derhalve, die het Europese product, waarvan de productie- en of fabricagekosten veel hoger liggen, oneerlijke concurrentie aandoen.</p>
    </intervention>
    <intervention id="4-210" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">We hebben voor de aanduiding van het land van oorsprong op bepaalde producten uit derde landen gestemd, omdat we het noodzakelijk vinden dat er meer duidelijkheid komt over de weg die producten afleggen voordat ze EU-landen binnenkomen. We moeten nog verder gaan, omdat deze aanduiding op zich, zonder andere maatregelen, slechts weinig effect zal hebben. Maar het belangrijkste is dat er gebroken wordt met de huidige richtlijnen van de WTO, zodat landen prioriteit kunnen geven aan het ontwikkelen van hun eigen producten en hun eigen markten, door controle op geïmporteerde goederen, door er dezelfde kwaliteits- en technische eisen aan te stellen als aan producten van bedrijven binnen de EU, door het tegengaan van dumping, door een effectieve regulering van de kapitaalmarkten, door het verplaatsen van bedrijven te beboeten, door een heffing op financiële transacties en door een einde te maken aan belastingparadijzen.</p>
      <p sl="pt">Wat nodig is, zijn economische betrekkingen die gelijkwaardiger en rechtvaardiger zijn, die in dienst staan van mensen en van de landen en die ontwikkeling en samenwerking bevorderen, op basis van gelijkheid tussen de landen en van partnerschappen en akkoorden tussen landen van alle continenten, om het diepgaande sociale onrecht en de sociale ongelijkheid, honger, ziekte en armoede te bestrijden.</p>
    </intervention>
    <intervention id="4-975" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik sta positief tegenover de goedkeuring door een overweldigende meerderheid in het Parlement van de invoering van een Europees aanduidingensysteem voor uit derde landen geïmporteerde goederen. Tot dusver gebeurde dit op vrijwillige basis, maar het zal van nu af aan verplicht zijn in de Unie. Laten we overigens niet vergeten dat de Unie niets nieuws doet op dit vlak. De Verenigde Staten bijvoorbeeld voerden al in 1930 een dergelijke eis in. Vandaag de dag is het inderdaad essentieel voor consumenten in heel Europa om beter geïnformeerd te zijn over de oorsprong van de goederen die ze willen kopen. Alleen een systeem met heldere regels kan hun iets vertellen over de sociale en milieuomstandigheden waaronder de productie heeft plaatsgevonden, hen beschermen tegen gezondheidsrisico’s en, tot slot, hen helpen om bewust te kiezen. Dit is niet alleen een overwinning voor de consumenten, maar ook voor de Europese exportondernemingen, die al aan strenge eisen moeten voldoen. Met deze stemming heeft het Europees Parlement het lot bezegeld van een systeem van oneerlijke concurrentie en er tevens voor gezorgd dat de Europese bedrijven die gekozen hebben voor hoge kwaliteit en werkgelegenheid, niet ten onrechte de dupe worden van de soepelere regelgeving die overal ter wereld geldt voor hun concurrenten.</p>
    </intervention>
    <intervention id="4-974" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Het lijdt geen enkele twijfel dat Europese consumenten recht hebben op informatie over producten die uit derde landen worden ingevoerd in de EU. Een zo hoog mogelijke transparantie en maximale rechten zijn nodig om objectieve aankoopbeslissingen te kunnen nemen. Ik ben over het algemeen voorstander van projecten die de EU-burgers niet alleen willen informeren over de oorsprong van de grondstoffen en de productiefasen, maar ook over de productie-, sociale en arbeidsomstandigheden in het desbetreffende land. Het voorstel van de Commissie zwijgt hier helaas in alle talen over. De verplichte made in -regeling in de huidige versie zegt niets over de feitelijke oorsprong van een product of de omstandigheden waaronder het is gemaakt en verwerkt. De vrijwillige zelfregulering ten spijt zijn zelfs prominente Europese textielondernemingen niet in staat te garanderen dat grondstoffen die verkregen zijn van bedrijven in derde landen en die bij hun productie worden gebruikt, gewonnen zijn zonder de inzet van kinderarbeid. In mijn ogen betekent producttransparantie voor consumenten iets anders. Dit voorstel gaat niet ver genoeg en voldoet niet aan de informatiebehoeften van eindgebruikers die belang stellen in dit soort zaken. Daarom kon ik het Commissievoorstel niet steunen.</p>
    </intervention>
    <intervention id="4-211" speaker_id="photo_generic" name="Toine Manders en Jan Mulder" is_mep="True" mode="written">
      <p sl="nl">De VVD in het Europees Parlement heeft vandaag meegestemd met de ALDE-lijn ten aanzien van oorsprongsaanduiding, met uitzondering van amendement 37 over farmaceutische producten. Wij hebben vóór een verplichte labelling van farmaceutische producten gestemd aangezien wij van mening zijn dat consumenten het recht hebben om te weten waar hun geneesmiddelen en dergelijke vandaan komen. Tevens is de labelling van belang om namaakmedicijnen beter te kunnen traceren. Van alle namaakproducten in de EU worden onechte medicijnen het vaakst aangetroffen.</p>
    </intervention>
    <intervention id="4-212" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Het Europees Parlement – dat zich altijd heeft uitgesproken ter verdediging van de verschillen, de cultuur en de tradities van de afzonderlijke landen – vindt de verordening voor het verplichten van de oorsprongsaanduiding van producten een noodzakelijk instrument voor meer duidelijkheid, waarmee Europese consumenten op gelijke voet komen te staan met de consumenten van onze handelspartners. De verordening is bovendien een instrument om de ontwikkeling van handelsbetrekkingen en van traditionele economieën te verbeteren.</p>
      <p sl="it">Ik ben ervan overtuigd dat dit voorstel is bedoeld om de consumenten concrete informatie te verstrekken op grond waarvan zij vrij kunnen kiezen wat zij willen kopen. We hebben al jaren lang laten weten dat we de consument en zijn rechten centraal willen plaatsen in ons handelsbeleid; we vinden dat het regels zijn die de wereldmarkt beter kunnen laten functioneren, dat wil zeggen: de ontwikkeling in de wereld versterken en voor meer homogeniteit zorgen.</p>
      <p sl="it">Het spijt ons dat de Raad nog niet tot een gemeenschappelijk standpunt is gekomen. Wij, daarentegen, hebben ons uitgesproken over de noodzaak van duidelijke wetgeving met zekere regels, die in staat zijn om onze producenten en onze consumenten eindelijk te beschermen zoals in de rest van de wereld gebeurt.</p>
    </intervention>
    <intervention id="4-213" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Dankzij de druk die de Italiaanse regering al jaren terecht uitoefent, behandelt het Parlement eindelijk een zeer belangrijk voorstel waar vooral de consumenten veel aan zullen hebben: zij zullen beter worden geïnformeerd over de geografische oorsprong van enkele productcategorieën. Tegelijkertijd brengt Europa de eigen wetgeving in overeenstemming met die van zijn invloedrijkste handelspartners. Het is ons doel om te waarborgen dat de omstandigheden waarin Europese producenten opereren gelijk zijn aan die in derde landen (Verenigde Staten, Japan, Canada) die overigens, zoals zojuist is gezegd, voorop lopen wat betreft dit soort maatregelen. Het zal nu veel onwaarschijnlijker zijn dat geïmporteerde goederen misleidende of zelfs valse oorsprongaanduidingen hebben. Ik heb voor het verslag gestemd.</p>
    </intervention>
    <intervention id="4-973" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Uit de stemming valt op te maken dat de aanduiding made in essentieel is voor de transparantie van de markt en het scheppen van voldoende duidelijkheid voor de consumenten over de oorsprong van de producten die zij kopen. De economie van de EU moet versterkt worden door de verbetering van de concurrentiepositie van de EU-industrie in de wereldeconomie. Eerlijke concurrentie is alleen mogelijk als de regels helder zijn voor producenten, exporteurs en importeurs, waarbij ook algemene sociale en milieuaspecten in aanmerking moeten worden genomen. Deze verordening is dan ook een belangrijke volgende stap voor EU-consumenten, die ertoe moet leiden dat zij uiteindelijk dezelfde rechten hebben als miljoenen andere consumenten wereldwijd. Daar deze wetgeving nog niet voor elk in de EU ingevoerd product zal gelden, moeten we net zo lang doorgaan totdat elk ingevoerd product zijn aanduiding van oorsprong heeft.</p>
    </intervention>
    <intervention id="4-214" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">De invoering van een Europees systeem voor de aanduiding van het land van oorsprong voor producten die in derde landen worden geproduceerd en vandaar worden ingevoerd zal burgers in staat moeten stellen om precies te weten wat het land van oorsprong is van de producten die ze kopen. Ze zullen die producten daardoor kunnen beoordelen aan de hand van normen op sociaal gebied en op het gebied van milieu en veiligheid, die in het algemeen met dat land worden geassocieerd. Europese consumenten hebben namelijk het recht om de oorsprong te kennen van de producten die ze kopen en om dus van dezelfde rechten te profiteren als burgers van andere landen. Deze verordening zal ook bijdragen aan het invoeren van gelijkwaardige omstandigheden ten opzichte van veel van onze handelspartners, die al een verplichte aanduiding van het land van oorsprong op ingevoerde goederen kennen. Het is namelijk van het grootste belang om eerlijke mededingingsvoorwaarden te waarborgen ten opzichte van producenten uit de belangrijkste partnerlanden van de Europese Unie. Ik denk dat zulke regels ook zouden kunnen bijdragen aan het vergroten van de uitvoer van ontwikkelingslanden, aangezien veel Europese consumenten graag ambachtelijke en kleine ondernemingen uit die landen steunen in plaats van de multinationals. Tot slot deel ik de mening dat farmaceutische producten, vanwege hun specifieke karakter, niet op de lijst opgenomen moeten worden.</p>
    </intervention>
    <intervention id="4-215" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Oorsprongsaanduidingen dienen ertoe de consument informatie te verschaffen opdat hij een bewuste keuze kan maken. In tal van landen is sprake van een accurate etikettering. Maar in het verleden waren er telkens weer gevallen waarin een bepaald oorsprongsland werd aangegeven, terwijl de producten in werkelijkheid uit een heel ander land afkomstig waren. Juist bij de etikettering is gesjoemel een fluitje van een cent. Een betere etikettering moet in beginsel weliswaar worden toegejuicht, maar met de voorgestelde regeling kan bedrog bij de etikettering blijkbaar niet volledig worden uitgesloten. De procedures zijn niet scherp genoeg en te onduidelijk geformuleerd. Daarom kan ik niet voor dit verslag stemmen.</p>
    </intervention>
    <intervention id="4-972" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ik ben het eens met deze tekst, omdat ik denk dat consumenten moeten weten wie de fabrikant is van de goederen van hun keuze. Zoals gesteld in de aangenomen tekst is informatie een waarborg voor veiligheid, en consumentenveiligheid en voorlichting van de consument moeten de onderliggende beginselen zijn. In verreweg de meeste gevallen zijn de EU-lidstaten slechts één schakel van de keten – een product kan hier gemaakt zijn uit grondstoffen die zijn verkregen in een derde land: in zo’n geval is het dus moeilijk te zeggen wie de echte fabrikant is. Een aanduiding van het land van oorsprong is ook nodig om bescherming van kleine fabrikanten mogelijk te maken, die vaak worden platgewalst door grote bedrijven die originele producten namaken. Voorts moet worden voorzien in gemeenschappelijke regels voor de aanduiding van milieunormen die zijn gehanteerd bij de vervaardiging van goederen.</p>
    </intervention>
    <intervention id="4-216" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb met overtuiging en enthousiasme voor gestemd. Het verslag van mevrouw Muscardini is essentieel voor de Europese economie en de Europese consumenten en is een maatregel waar de gehele productie- en verwerkende sector lang – té lang – op heeft gewacht. Het gaat hier niet om protectionistische maatregelen. Integendeel: dit zijn bepalingen die de gezondheid en de vrijheid van onze consumenten, alsmede de strategische productiesectoren van de EU, kunnen waarborgen. De verordening brengt onze wetgeving in overeenstemming met die van belangrijke handelspartners als de Verenigde Staten, Canada, China en Australië. Europese burgers hebben het recht om te weten waar de producten die ze kopen vandaan komen, net zoals andere consumenten over de hele wereld dat hebben. Met deze verordening kunnen we de consumenten dat recht verschaffen, ook al betreft ze slechts een beperkt aantal productcategorieën.</p>
    </intervention>
    <intervention id="4-971" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de ontwerpwetgevingsresolutie van het Europees Parlement gestemd over het voorstel voor een verordening van het Europees Parlement en de Raad betreffende de aanduiding van het land van oorsprong op bepaalde producten uit derde landen, omdat ik vind dat consumenten het recht hebben te weten waar de producten die zij kopen vandaan komen, zodat zij over de juiste informatie beschikken om een bewuste keuze te kunnen maken. Deze maatregel is des te noodzakelijker in de geglobaliseerde wereld van vandaag, daar de buitenlandse handel steeds meer grenzen afbreekt. Het is dan ook van belang ervoor te zorgen dat de herkomst van producten duidelijk wordt aangegeven, en dan niet alleen van producten die binnen de EU circuleren. Dit zou ook een belangrijke stap kunnen zijn op weg naar een gedetailleerdere etikettering van de diverse producten, die niet alleen meer waarborgen zou moeten bieden voor de consumentenrechten, maar ook wederkerigheid zou moeten bewerkstelligen voor wat betreft de productie-eisen voor producenten binnen én buiten de EU.</p>
    </intervention>
    <intervention id="4-217" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De wetgevingsresolutie is met een verrassend brede meerderheid van 525 stemmen voor, 49 stemmen tegen en 44 onthoudingen aangenomen. Dat is voornamelijk een gevolg van het feit dat de rapporteur, op het laatste moment, een amendement heeft toegevoegd waardoor de verordening slechts vijf jaar van kracht is, waarna deze opnieuw goedgekeurd dient te worden. Dit is hoofdzakelijk veroorzaakt door de druk die in de Raad tegen de hele exercitie is uitgeoefend. Aangezien het amendement met 393 tegen 216 stemmen tegen is aangenomen, heeft de Verts/ALE-Fractie zich van de stemming over de gewijzigde definitieve resolutie onthouden.</p>
      <p sl="en">De Verts/ALE-Fractie heeft echter wel de wetgevingsresolutie ondersteund. Tot ieders grote verrassing is het EFD-amendement dat ook halffabrikaten aan de eis van de oorsprongsaanduiding moeten voldoen, met 328 tegen 210 stemmen aangenomen. Een negatief punt is echter dat bepaalde productgroepen weer geschrapt zijn van de lijst met producten waarvoor die aanduiding verplicht is. Ik denk daarbij met name aan farmaceutische producten en brillen en contactlenzen.</p>
    </intervention>
    <intervention id="4-218" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">We stemmen voor dit verslag omdat we er niet aan kunnen denken om Europese ondernemers, die ervoor kiezen om in de Unie te blijven produceren en daarmee werkgelegenheid en welvaart waarborgen, niet te beschermen. De regels voor de oorsprongsaanduiding van een product komen volstrekt overeen met wat de Verenigde Staten, Canada, Japan en India al doen en met de volledige toepassing van de regels voor transparantie en de consumentenbescherming, die worden geciteerd in veel richtlijnen die al zijn goedgekeurd.</p>
      <p sl="it">In verband met de keuze die we gaan maken, wil ik als voorbeeld het andere, maar interessante geval aanhalen van de oneerlijke concurrentie van goudproducten die uit Japan komen: daar worden invoerrechten van 3,5 procent op geheven en als ze eenmaal in Europa zijn aangekomen en simpelweg zijn afgewerkt, worden ze verhandeld met het Europese merk.</p>
      <p sl="it">Omgekeerd worden goudproducten die vanuit de EU naar China worden geëxporteerd belast met invoerrechten van 30 procent. Het probleem met deze tekst is dat het huidige voorstel voor een verordening in weinig categorieën producten voorziet. Onze fractie heeft een reeks amendementen ingediend met de bedoeling al direct andere categorieën toe te voegen. Wij, Italiaanse leden van het Parlement, werken aan een tekst die een heel eind in de richting van een verplicht oorsprongsmerk komt.</p>
    </intervention>
    <intervention id="4-219" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Ik heb gestemd voor de aanduiding van het land van oorsprong van bepaalde, uit derde landen geïmporteerde producten. Met mijn stem heb ik nadruk willen leggen op de inzet van het Europees Parlement voor het bevorderen van de Europese industrie, wier concurrentiepositie nu nodig moet worden beschermd en begunstigd.</p>
      <p sl="it">Bovendien zal het recht van de Europese burgers om te weten waar gekochte producten vandaan komen, worden gewaarborgd. Ik denk echter niet dat het uitsluiten van gespecialiseerde en erkende productiesectoren met een lange geschiedenis en traditie, zoals de brillen- en contactlenzensector, past in het beleid van de Europese Unie.</p>
    </intervention>
    <intervention id="4-220" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">We hebben gedetailleerde wetgeving over etikettering van producten die in de Europese Unie zijn gemaakt. Wij geven onze consumenten binnen en buiten de Unie informatie over de herkomst van deze producten. Ik ben van mening dat we zo snel mogelijk wetgeving moeten invoeren die derde landen die goederen in de EU op de markt brengen, onvoorwaardelijk verplicht dezelfde informatie te verstrekken. Veel van de grote derde landen die onze grootste handelspartners zijn, passen deze praktijk al toe. In landen zoals de Verenigde Staten, Canada, Japan of Saoedi-Arabië, worden consumenten beschermd door verplichte aanduiding van de herkomst van waren die hun grondgebied binnenkomen. Het is belangrijk dat consumenten en producenten van onze belangrijkste handelspartners aan dezelfde voorschriften moeten voldoen als onze consumenten en producenten. Pas dan is er sprake van eerlijke spelregels.</p>
      <p sl="pl">Handelsbeleid kan hand in hand gaan met ontwikkelingsbeleid. Aanduiding van de herkomst van producten kan bijdragen aan de groei van de export van ontwikkelingslanden. De Europese consument is gevoelig voor hulp aan minder ontwikkelde landen. Als zij weten waar een bepaald product vandaan komt, kunnen zij een bijdrage leveren aan de ontwikkeling van de armste landen. Aanduiding van de herkomst vereenvoudigt de keuze van consumenten die de geografische herkomst van een product vaak koppelen aan hun marktwaarde. De Europese normen staan garant voor het respecteren van het milieu en de gezondheid en veiligheid van consumenten. Dit beïnvloedt het concurrentievermogen van onze producten.</p>
    </intervention>
    <intervention id="4-222" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd omdat nationale normalisatieorganisaties weliswaar de ruggengraat vormen van het Europese normalisatiestelsel, maar zij aanmerkelijke onderlinge verschillen vertonen qua middelen, technische deskundigheid en de betrokkenheid van belanghebbenden. Deze ongelijkheden hebben tot gevolg dat zij in zeer ongelijke mate deelnemen aan het Europese normalisatiestelsel. In dit verslag wordt een aantal voorstellen gedaan om het stelsel op basis van zijn sterke punten te verbeteren met inachtneming van de bestaande beperkingen.</p>
    </intervention>
    <intervention id="4-223" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Het initiatiefverslag waarover we vandaag hebben gestemd is een goede samenvatting van de verschillende politieke perspectieven en bevat veel voorstellen voor de verbetering van het normalisatiestelsel. Normen zijn een zeer technische en complexe materie, maar hebben wel betrekking op ons dagelijks leven. Het merendeel van de voorwerpen die we dagelijks gebruiken voldoet aan zeer specifieke normen. De verbinding tussen EU-wetgeving en normalisatie is vanuit een politiek-economisch oogpunt van doorslaggevende waarde gebleken voor het vrije verkeer van goederen en heeft bijgedragen aan het wegnemen van de hindernissen voor de vrije handel binnen de Europese interne markt, doordat technische normen zijn geharmoniseerd. Het huidige systeem werkt goed, maar heeft een aantal verbeteringen nodig, voornamelijk met betrekking tot de governance. Ik richt mijn aandacht met name op de kleine en middelgrote ondernemingen, die actief moeten kunnen deelnemen aan de opstelling van de normen zonder buitensporige kosten en zonder ondervertegenwoordigd te worden. In de eerste helft van 2011 zal de Europese Commissie haar voorstel voor de herziening van het stelsel presenteren. Ons werk voor het verbeteren van het Europees technisch normalisatieproces in het belang van onze markten, onze ondernemingen en de Europese consumenten, gaat verder.</p>
    </intervention>
    <intervention id="4-225" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik vind dat er een strategische benadering van de Europese normalisatie moet worden ontwikkeld en dat het huidige stelsel moet worden herzien, zodat het succesvol kan blijven en beantwoordt aan de behoeften voor de komende tien jaar, en Europa zijn vooraanstaande rol in het mondiale normalisatiesysteem kan blijven spelen.</p>
    </intervention>
    <intervention id="4-970" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Het potentieel dat de interne markt biedt, kan niet ten volle worden benut zonder de steun van een modern normalisatiestelsel. Het Europese normalisatiestelsel, dat verder versterkt moet worden, is dan ook een centraal onderdeel geweest bij de totstandbrenging van de interne markt, met name door zijn eigenschap dat met dit stelsel tegemoet kan worden gekomen aan de toenemende behoefte aan normen die kunnen zorgen voor productveiligheid voor de consument, toegankelijkheid, milieubescherming en innovatie. Ik ben van mening dat Europese normalisatie een belangrijk middel is voor de bevordering van innovatie, onderzoek en ontwikkeling en daarmee bijdraagt aan het concurrentievermogen van de EU. Europese kaderprogramma’s voor innovatie, onderzoek en ontwikkeling kunnen een belangrijke bijdrage leveren aan het normalisatieproces. Ik ben er ook van overtuigd dat Europese normalisatie bijdraagt tot het scheppen van een gelijk speelveld voor alle marktdeelnemers, met name voor kleine en middelgrote ondernemingen (kmo’s) en microbedrijfjes, die zo belangrijk zijn voor de dynamiek van de Europese economie. Voorts denk ik dat de EU en de lidstaten bij het opstellen van normen meer rekening moeten houden met de belangen van kleine en middelgrote ondernemingen, aangezien hun aandeel in het normalisatieproces vaak geen goede afspiegeling is van hun gewicht en hun belang voor de Europese economie. Al met al ben ik het dan ook eens met de voorstellen in dit verslag.</p>
    </intervention>
    <intervention id="4-226" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Nu de Commissie er blijk van geeft het Europese normalisatiestelsel te willen herzien, is het belangrijk de betekenis te onderkennen die dit stelsel heeft voor de bescherming van Europese consumenten en voor de interne markt.</p>
      <p sl="pt">Ik ben met de rapporteur van mening dat "bij de beoogde herziening [van het Europese normalisatiestelsel] moet worden uitgegaan van de sterke kanten van het bestaande stelsel, die een stevige basis voor verbeteringen vormen, en moet worden afgezien van radicale veranderingen die de kernwaarden zouden aantasten. In die zin presenteert [de rapporteur] een aantal voorstellen om het systeem binnen de bestaande grenzen te verbeteren, en hij ziet uit naar verdere suggesties."</p>
      <p sl="pt">Dit wordt een discussie die we met belangstelling zullen volgen.</p>
    </intervention>
    <intervention id="4-227" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb mijn volledige steun gegeven aan het verslag over de Europese normalisatie, aangezien ik mij bewust ben van het belang van normalisatie, die kan bijdragen aan het creëren van gelijke voorwaarden voor alle marktdeelnemers. Het verslag van de heer Kožušník is er namelijk op gericht op beslissende wijze bij te dragen aan het debat over de aanstaande herziening van het Europees normalisatiestelsel. We zijn ons er nu van bewust dat het onmogelijk is het potentieel van de interne markt ten volle te benutten zonder de steun van een modern normalisatieproces. Dat is de reden waarom wij de Commissie vandaag een boodschap sturen die niet gericht is op de volledige herziening van het stelsel – dat geen radicale veranderingen behoeft –, maar ons doel weergeeft om de vele positieve elementen te behouden en daar nieuwe aan toe te voegen, teneinde de juiste balans te vinden tussen de Europese, de nationale en internationale dimensie. Het verslag pleit bovendien voor de bevordering van een effectieve deelname aan het normalisatieproces van alle betrokken partijen, en met name van de vertegenwoordigers van kleine en middelgrote ondernemingen en alle partijen die het openbaar belang vertegenwoordigen, waaronder ook de consumenten. Tot slot ben ik van mening dat er vandaag een belangrijke eerste stap is gezet waarbij duidelijk is gewezen op de behoefte aan een concrete maatregel om de Europese normalisatie op het niveau van de economische behoeften van de EU-burgers te brengen.</p>
    </intervention>
    <intervention id="4-228" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ik verwelkom dit verslag en de intentie van de Commissie om het Europese normalisatiestelsel te herzien; ik hoop dat hierdoor de weg wordt geplaveid naar een modern, geïntegreerd normalisatiebeleid. Het huidige systeem bevat nuttige elementen, maar ook enkele tekortkomingen: het valt toch absoluut niet goed te praten dat de verouderde Europese norm EN1384 (helmen voor de ruitersport) van dertien jaar geleden vandaag de dag nog steeds gebruikt wordt, ondanks de twijfels toentertijd al voorafgaand aan de publicatie ervan en twee daaropvolgende upgrademandaten van de Commissie. Wellicht dat wij nu eindelijk door het aannemen van dit verslag iets kunnen betekenen voor Peter Downes, een van mijn kiezers die over dit onderwerp al twee keer een verzoekschrift heeft ingediend. Zijn zoon is overleden aan de gevolgen van hoofdwonden na een ongeval tijdens het paardrijden en hij heeft sindsdien onvermoeibaar campagne voor de verbetering van de veiligheidsnormen gevoerd.</p>
    </intervention>
    <intervention id="4-969" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het Europese normalisatiestelsel is een centraal onderdeel geweest bij de totstandbrenging van de interne markt. Het heeft een sleutelrol gespeeld bij het voorzien in de toenemende behoefte in de Europese wetgeving en het Europese beleid aan normen die kunnen zorgen voor productveiligheid, toegankelijkheid, innovatie, interoperabiliteit en milieubescherming. Wil de Europese normalisatie kunnen voorzien in de toekomstige behoeften van bedrijfsleven en consumenten en wil zij alle potentiële voordelen kunnen opleveren ter ondersteuning van openbare en maatschappelijke doelstellingen, dan zal zij zich moeten aanpassen aan de veranderingen die een gevolg zijn van de mondialisering, klimaatverandering, de opkomst van nieuwe economische machten en de ontwikkeling van de technologie. Er moet dan ook een strategische benadering van de Europese normalisatie worden ontwikkeld en het huidige stelsel moet worden herzien, zodat het succesvol kan blijven en beantwoordt aan de behoeften voor de komende tien jaar, maar ook opdat Europa zijn vooraanstaande rol in het mondiale normalisatiestelsel kan blijven spelen.</p>
    </intervention>
    <intervention id="4-229" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De nationale normalisatie-instellingen vormen weliswaar het fundament van het Europese normalisatiestelsel, maar op het gebied van middelen, technische deskundigheid en verplichtingen tegenover aandeelhouders bestaan er evenwel significante verschillen die ook samenhangen met verschillen tussen de lidstaten. Derhalve werd een harmonisatie en vereenvoudiging gepland. Ook al worden kleine- en middelgrote ondernemingen telkens weer de economische hoeksteen van de EU genoemd, in de praktijk worden ze met een wirwar van bureaucratische procedures geconfronteerd. De beoogde procedures houden geen rekening met ongelijkheden, maar bevoordelen eens te meer grote ondernemingen en multinationals die zich dure en omslachtige bureaucratische procedures kunnen permitteren. Daarom heb ik tegen gestemd.</p>
    </intervention>
    <intervention id="4-968" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Doel van het verslag is de volledige harmonisatie van de interne markt. Hoewel onderkend wordt dat kleine en middelgrote ondernemingen de ruggengraat van de Europese economie vormen, zullen de in het verslag opgenomen maatregelen juist die ondernemingen in een lastig parket brengen. Daarom heb ik tegen het verslag gestemd.</p>
    </intervention>
    <intervention id="4-230" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Kožušník gestemd. Het verslag bevat een groot aantal goede voorstellen en oriëntaties voor de Europese Commissie en is een goede samenvatting van de verschillende visies. Het is niet nodig het systeem radicaal te veranderen, aangezien het goed werkt, maar er kunnen enkele verbeteringen worden ingevoerd, vooral op het gebied van governance. Ik ben van mening dat het normalisatiestelsel privaat en vrijwillig moet blijven en gebaseerd moet zijn op beheer op nationaal niveau. Ik vind echter ook dat de openbare belangen een actievere rol in het proces moeten spelen, met een concrete en effectieve deelname van hun vertegenwoordigers. Bovendien is dat van essentieel belang om te verzekeren dat kleine en middelgrote ondernemingen goed vertegenwoordigd zijn, met name op nationaal niveau in technische comités, waar ze niet geconfronteerd worden met taalkundige of kostentechnische hindernissen.</p>
    </intervention>
    <intervention id="4-231" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ik heb voor de resolutie over Europese normalisatie gestemd omdat zij de ecologische veiligheidskleppen van de bestaande regeling vergroot. Ik deel echter de ongerustheid over het feit dat de Commissie in haar tekst weinig betekenis hecht aan innovatie als beslissende factor voor verbetering van de Europese normalisatiestandaarden. En het is merkwaardig dat onderzoek en innovatie, die wij zo vaak aanhalen als motor van de ontwikkeling en het concurrentievermogen van onze economie, slechts een bescheiden rol spelen in een sector die cruciaal is voor het stimuleren van de Europese handel.</p>
    </intervention>
    <intervention id="4-232" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het normalisatieproces speelt een belangrijke rol bij het waarborgen van de kwaliteit van producten en openbare en particuliere dienstverlening, en om te zorgen dat de normen op het gebied van veiligheid, milieu en sociale verantwoordelijkheid gerespecteerd worden. Dit verslag streeft ernaar kmo's en de verschillende maatschappelijke partijen te betrekken bij het normalisatieproces.</p>
      <p sl="pt">Het wil de informatie-uitwisseling bevorderen over de nieuwe regelgeving en het pleit voor het verstrekken van informatie over deze processen op duidelijke, eenvoudige en gebruikersvriendelijke websites, in alle officiële talen van de EU. Ik betwijfel echter nog steeds enigszins of alle maatschappelijke partijen daadwerkelijk vertegenwoordigd zullen zijn in dit normalisatieproces en ook heb ik nog vraagtekens bij het proces van de financiering van het Europese normalisatiestelsel.</p>
      <p sl="pt">Ik stem voor.</p>
    </intervention>
    <intervention id="4-233" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit verslag heeft tot doel een bijdrage te leveren aan het debat dat momenteel plaatsvindt over de herziening van het Europese normalisatiestelsel. De Europese Commissie werkt op dit moment aan een ’normalisatiepakket’, bestaande uit een wetgevingsvoorstel inzake aanpassing van het bestaande rechtskader voor de Europese normalisatie en een algemene mededeling waarin het normalisatiebeleid voor de komende tien jaar uiteen wordt gezet. Ter voorbereiding van het ’normalisatiepakket’ heeft de Commissie vooraanstaande deskundigen verzocht strategische aanbevelingen te doen.</p>
      <p sl="en">Deze experts zijn bijeengebracht in het panel van deskundigen voor de herziening van het Europese normalisatiestelsel (Express), dat zijn aanbevelingen in februari 2010 naar buiten heeft gebracht in een rapport getiteld Standardisation for a competitive and innovative Europe: a vision for 2020 . De Commissie heeft tevens een openbare raadplegingsronde georganiseerd over de herziening van het Europese normalisatiestelsel (van 23 maart tot 21 mei 2010) en een effectbeoordeling laten uitvoeren (9 maart 2010). Het komende ’normalisatiepakket’ zal ook voortbouwen op het Witboek van 3 juli 2009 getiteld “Modernisering van de ICT-normalisatie in de EU - Hoe nu verder?”</p>
    </intervention>
    <intervention id="4-234" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Ik heb voor het verslag gestemd, omdat het een herziening van het Europees normalisatiestelsel voorziet die erop gericht is het juiste evenwicht te vinden tussen de Europese en de nationale dimensie. In het verslag worden belangrijke richtsnoeren vastgesteld die gericht zijn op een regelgeving die innovatie bevordert door het stimuleren van het concurrentievermogen van bedrijven en interoperabiliteit, het garanderen van productveiligheid en milieubescherming, en het wegnemen van handelsbelemmeringen.</p>
      <p sl="it">Voorts is het belangrijk om de rol van nationale normalisatieorganen binnen het gehele normalisatiestelsel te erkennen, om te zorgen voor een betere afstemming van de regelgeving met de handelspartners van de EU.</p>
    </intervention>
    <intervention id="4-236" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">De Europese Unie moet een actieve dialoog met Oekraïne blijven voeren over toetreding tot onze Unie, hoewel wij beseffen dat het land de komende jaren geen lidstaat zal worden. Het is in ons belang om Oekraïne een economisch ontwikkelde en politiek stabiele staat te laten worden. De belangrijkste partners van het land bevinden zich in het Westen. Wij begrijpen dat dit niet eenvoudig zal zijn, want het land moet daarvoor zijn financiële situatie op orde brengen en een groot aantal hervormingen doorvoeren. Dit moet echter gebeuren en de EU moet hiervoor haar steun bieden. De constructieve werkzaamheden die zijn verricht in het kader van de associatieovereenkomst moeten worden voortgezet. De werkzaamheden betreffende uitbreiding van de vrijhandelsovereenkomst moeten snel van start gaan. In geografisch opzicht ligt Oekraïne op een uiterst belangrijke locatie, die ook van betekenis is voor de gasvoorziening aan de EU. Daarom moet de modernisering van het doorvoersysteem van gas in Oekraïne worden gesteund. Zo wordt het risico van onderbreking van de gastoevoer naar Europese landen, zoals onlangs het geval is geweest, teruggedrongen. Tegelijkertijd mogen we onze ogen niet sluiten voor schendingen van de democratie, die sinds het aantreden van president Viktor Janoekovitsj ernstigere vormen hebben aangenomen. Het is onze plicht om op deze schendingen te wijzen, en te eisen dat westerse waarden in Oekraïne worden geëerbiedigd. Dat zijn immers de waarden waarop de Unie is gebaseerd.</p>
    </intervention>
    <intervention id="4-238" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor deze ontwerpresolutie gestemd omdat ik de vooruitgang toejuich die de Europese Unie in het afgelopen jaar heeft geboekt in verband met de Republiek Moldavië. Roemenië heeft zich, vanaf zijn toetreding, ingezet om de zaak van de Republiek Moldavië binnen de EU te bepleiten. Ik denk dat het feit dat de resolutie is ondertekend door een groot aantal Roemeense leden uit verschillende fracties in dit Parlement een concreet bewijs vormt van deze onmiddellijke inzet. De 90 miljoen euro aan macrofinanciële bijstand die aan dit land is toegekend was en is nog altijd de reddingslijn die Moldavië en zijn burgers nodig hadden om vooruitgang te boeken en, in het bijzonder, om de toezeggingen na te komen die het heeft gedaan op het gebied van hervormingen, de rechtsstaat en de bestrijding van corruptie.</p>
    </intervention>
    <intervention id="4-967" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">De ontwerpresolutie over de hervormingen en vooruitgang in de Republiek Moldavië geeft op het juiste moment een bemoedigende impuls aan het politieke establishment en de inwoners van het land aan de overzijde van de rivier de Prut, met het oog op de naderende verkiezingen van 28 november. Het Europees Parlement moedigt de democratische krachten in het land en de etnische en culturele gemeenschappen aan om een onnodige confrontatie uit de weg te gaan en samen te werken aan de opbouw van een Europese toekomst voor deze staat, die op economisch gebied hard is getroffen door de recessie en die op politiek gebied en ten aanzien van de democratische hervormingen een groot risico neemt. De EU heeft de plicht om ervoor te helpen zorgen dat de parlementsverkiezingen goed worden georganiseerd en om harder op te treden om ervoor te zorgen dat de separatistische autoriteiten in Tiraspol Moldavische burgers die in de regio Transnistrië wonen, er niet van kunnen weerhouden hun stemrecht uit te oefenen. De kwestie-Transnistrië is van het grootste belang voor de stabiliteit van de Republiek Moldavië en de gehele regio, waarbij een belangrijke rol voor de EU is weggelegd als het gaat om de tenuitvoerlegging van een op onderhandelingen gebaseerde, duurzame oplossing. De voornaamste elementen van de steun die Europa verleent aan een staat die thuishoort in de Europese Unie zijn: verhoging van de macrofinanciële bijstand voor de Republiek Moldavië, stimulering van structurele hervormingen en de bestrijding van corruptie, bevordering van het investeringsklimaat, alsmede een zo snel mogelijke start van de operationele fase in de dialoog over de liberalisering van de visumregeling voor Moldavische burgers.</p>
    </intervention>
    <intervention id="4-239" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">In het afgelopen jaar heeft de Republiek Moldavië oprechte politieke wil getoond in het kader van het toenaderingsproces tot de Europese Unie. De inspanningen om dit land te moderniseren moeten echter worden voortgezet. Sterker nog, de Europese Unie moet een actieve rol spelen in de ondersteuning van deze dynamische ontwikkeling. Tegen deze achtergrond heb ik voor deze ontwerpresolutie gestemd omdat ik denk dat het belangrijk is om in de aanloop naar de parlementsverkiezingen als Europees Parlement en als Europese Unie in brede zin een boodschap af te geven aan de Republiek Moldavië waaruit vertrouwen spreekt.</p>
    </intervention>
    <intervention id="4-240" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Moldavië heeft een positieve ontwikkeling doorgemaakt ten aanzien van de Europese waarden van vrijheid, democratie en goed bestuur, en geeft er blijk van op deze weg door te willen gaan. Ik juich dit uiteraard toe.</p>
      <p sl="pt">De aanstaande verkiezingsperiode zal een belangrijke test zijn om te beoordelen hoe solide de instellingen en de democratische cultuur van het land zijn. Ondanks deze positieve signalen moeten we echter niet vergeten dat er nog veel kwesties moeten worden aangepakt, waaronder de kwestie-Transnistrië, die een bedreiging vormen voor de stabiliteit en de vooruitgang in het land.</p>
      <p sl="pt">Ik hoop dat de Unie zich overtuigend zal inzetten om een blijvende oplossing voor dit probleem te vinden.</p>
    </intervention>
    <intervention id="4-966" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Gezien de resultaten van het Europees nabuurschapsbeleid en het in mei 2009 van start gegane Oostelijk Partnerschap, die recht doen aan de Europese aspiraties van de Republiek Moldavië en het belang van Moldavië als een land met nauwe historische, culturele en economische banden met de lidstaten van de Europese Unie, ben ik ingenomen met de vorderingen die de Republiek Moldavië het afgelopen jaar heeft gemaakt en heb ik er vertrouwen in dat het verkiezingsproces de democratische instellingen en de eerbiediging van de rechtsstaat en de mensenrechten in Moldavië verder zal kunnen consolideren. Ik hoop dat de Moldavische overheid de noodzakelijke hervormingen voortzet en zich houdt aan haar toezegging om te blijven afsturen op een gestage integratie van de Republiek Moldavië in Europa. Ik wil ook met name wijzen op de start, op 12 januari 2010, van de onderhandelingen over een associatieovereenkomst tussen de Europese Unie en de Republiek Moldavië, en ik onderstreep de goede resultaten die de Commissie in dit proces met de Republiek Moldavië boekt.</p>
    </intervention>
    <intervention id="4-241" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit is de zoveelste keer dat een meerderheid van dit Parlement zich probeert te mengen in de interne aangelegenheden van een land, door openlijk partij te kiezen voor de partijen in Moldavië die de belangen verdedigen van de economische groepen van de EU. Dat is een aanval op de onafhankelijkheid en de soevereiniteit van dit land, en op de wil die het volk tot uitdrukking heeft gebracht. Dat begint al als het Parlement uitspreekt dat het “is ingenomen met de vorderingen die de Republiek Moldavië het afgelopen jaar heeft gemaakt” en van de Moldavische overheid vraagt dat zij “de noodzakelijke hervormingen voortzet en zich houdt aan haar toezegging om te blijven afsturen op een gestage integratie van Moldavië in Europa”.</p>
      <p sl="pt">Wat daarbij niet gezegd wordt, is dat de overheid van Moldavië aan de macht gekomen is door een coalitie die tot stand kwam na een ware staatsgreep, waarbij een hele serie provocaties en destabiliserende acties is ingezet om de macht van de Communistische Partij, die de verkiezingen gewonnen had, te breken. Wat ook niet gezegd wordt, is dat diezelfde coalitie, toen ze eenmaal aan de macht was, een werkelijk verontrustende anticommunistische en antidemocratische hetze heeft opgezet, in een overduidelijke poging de Communistische Partij in diskrediet te brengen.</p>
      <p sl="pt">Uit het standpunt dat de meerderheid van dit Parlement inneemt, blijkt onomstotelijk dat dit Parlement door en door anticommunistisch is en dit laat nog eens zien hoe hypocriet dit Parlement is als het praat over het verdedigen van de democratie, de rechtsstaat en de mensenrechten.</p>
    </intervention>
    <intervention id="4-242" speaker_id="photo_generic" name="Marisa Matias en Miguel Portas" is_mep="True" mode="written">
      <p sl="pt">Ik heb voor deze gezamenlijke resolutie gestemd, omdat het met het oog op de verkiezingen die voor 28 november 2010 gepland zijn, en gezien de sektarische pogingen van de rechtse partijen om namen en symbolen van hun belangrijkste linkse tegenstanders te laten verbieden, belangrijk is te onderstrepen dat de verkiezingen strikt conform de internationale regels moeten plaatsvinden en dat alle politieke krachten gelijke kansen moeten hebben. Ook vind ik het belangrijk dat nog eens herhaald wordt dat het Parlement de territoriale integriteit van de Republiek Moldavië steunt en dat de belangrijke rol onderstreept wordt die de EU kan en moet spelen bij het vinden van een oplossing voor de kwestie-Transnistrië.</p>
    </intervention>
    <intervention id="4-243" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Dat ik voor de door mijn collega’s van de PPE-Fractie ingediende ontwerpresolutie heb gestemd, is hoofdzakelijk te danken aan het feit dat daarin zonder omwegen wordt gepleit voor het oplossen van de kwestie-Transnistrië, hetgeen een essentieel punt is voor het bevorderen van de politieke stabiliteit en de economische voorspoed in de Republiek Moldavië en de regio. Zeer terecht steunt het Europees Parlement met klem de territoriale integriteit van de Republiek Moldavië en onderstreept het dat de EU een actievere rol moet spelen bij het vinden van een oplossing voor de kwestie-Transnistrië. Over het algemeen worden in de resolutie heel goed de stappen uiteengezet die de Republiek Moldavië moet zetten om op een vastberaden en geloofwaardige manier nader tot de doelstellingen te komen die de Europese Unie van elke kandidaat-lidstaat eist.</p>
    </intervention>
    <intervention id="4-965" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Moldavië heeft de afgelopen jaren de nodige inspanningen geleverd om steeds nauwere aansluiting te vinden bij de Europese normen op het gebied van vrijheid, democratie en goed bestuur. Deze consistente inspanningen hebben laten zien dat Moldavië vastberaden is verder te gaan op de ingeslagen weg die mogelijk leidt naar de uitbreiding van de EU. Binnenkort zullen er in Moldavië verkiezingen plaatsvinden, die een goede graadmeter zullen zijn bij de beoordeling in hoeverre de democratische cultuur en de instellingen reeds wortel hebben geschoten. Alle positieve elementen ten spijt zijn er nog steeds punten waarop iets van een positieve ontwikkeling zichtbaar moet zijn, met name de kwestie-Transnistrië, die voor een zekere instabiliteit zou kunnen zorgen. De EU moet zich ervoor blijven inzetten dat de hervormingen die in Moldavië worden doorgevoerd, op het juiste spoor blijven.</p>
    </intervention>
    <intervention id="4-964" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Ik ben het volledig eens met de ontwerpresolutie over Moldavië, maar daar ontbreekt volgens mij wel één punt in: een kristalhelder standpunt over de kwestie-Transnistrië. Moldavië kan geen volwaardig EU-lid worden als het land het conflict in Transnistrië niet langs vreedzame weg kan oplossen. Opdeling van het land in twee delen is onacceptabel. Als de Moldavische regering integratie in de Europese Unie wenst, moet zij een begin maken met een dialoog met het bestuur van Transnistrië om de internationale gemeenschap duidelijk te maken dat zij de legitieme macht heeft over het gehele grondgebied van Moldavië.</p>
    </intervention>
    <intervention id="4-244" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De resolutie over doorgevoerde hervormingen en ontwikkelingen in de Republiek Moldavië verwijst uitvoerig naar de associatieovereenkomst waarover momenteel door de EU en de Republiek Moldavië wordt onderhandeld. De overeenkomst zal naar verwachting leiden tot een duidelijke versteviging van hun gemeenschappelijke institutionele kader, tot een verdere verdieping van de betrekkingen op alle gebieden, en tot een versterking van de politieke samenwerking en de economische integratie, die gepaard gaan met wederkerige rechten en verplichtingen. Naast een aantal andere hervormingen die in de tekst worden genoemd, besteedt de resolutie uitgebreid aandacht aan met name de visumliberalisering, waarvan volgens de tekst snel werk dient te worden gemaakt. Gelet op de problemen waarmee het land nog steeds te kampen heeft, kan ervan worden uitgegaan dat een dergelijke stap tot een massale migratie naar de EU zal leiden, zodat ik tegen de ontwerpresolutie heb gestemd.</p>
    </intervention>
    <intervention id="4-963" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Doel van de ontwerpresolutie is visumliberalisering voor de Republiek Moldavië. Voor de Europese Unie zou dit neerkomen op een toename van de migratie en grensoverschrijdende criminaliteit. Dit soort naïviteiten zet de deur wijd open voor misbruik, en visa voor kort verblijf worden maar al te vaak gevolgd door permanente verblijfsvergunningen. Daarom heb ik tegen dit verslag gestemd.</p>
    </intervention>
    <intervention id="4-245" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Moldavië is een van de buurlanden die erin slagen nauwere banden aan te knopen met de Europese Unie. Er vinden hervormingen plaats op het gebied van justitie en openbaar bestuur en er wordt harder gestreden tegen corruptie. Er wordt vooruitgang geboekt met de liberalisering van de visumregels met de EU. Niettemin is er voor veel problemen nog geen oplossing, zoals Transnistrië. Het land verkeert in een diepe economische crisis. De Moldavische burgers hopen op specifieke hervormingen die hun een beter bestaan zullen bieden.</p>
      <p sl="lt">Ik heb voor deze ontwerpresolutie gestemd omdat de Europese Commissie erin wordt opgeroepen te blijven werken aan volledige liberalisering van visa met dit land, zodat contacten tussen mensen worden bevorderd, en steun te blijven geven aan Moldavië en dit land te helpen de doelstellingen van Europese integratie te verwezenlijken. De parlementsverkiezingen van 28 november zijn een lakmoesproef voor Moldavië. Het land kan laten zien dat de burgers dezelfde waarden hebben als inwoners van de EU. Ik dring er bij de politici in het land op aan om de politieke orde en stabiliteit na de verkiezingen te waarborgen.</p>
    </intervention>
    <intervention id="4-246" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Met deze ontwerpresolutie geeft het Parlement aan dat het ingenomen is met de vorderingen die de Republiek Moldavië het afgelopen jaar heeft gemaakt en spreekt het de hoop uit dat het verkiezingsproces de democratische instellingen en de eerbiediging van de rechtsstaat en de mensenrechten in Moldavië verder zal kunnen consolideren; dat het verwacht van de Moldavische overheid dat zij de noodzakelijke hervormingen voortzet en zich houdt aan haar toezegging om te blijven afsturen op een gestage integratie van Moldavië in Europa; dat het verheugd is over de start op 12 januari 2010 van de onderhandelingen over een associatieovereenkomst tussen de Europese Unie en de Republiek Moldavië en met voldoening kennis neemt van de uitstekende resultaten die de Commissie in dit verband van de Republiek Moldavië ontvangt; en verzoekt het de Commissie de bestaande visumversoepelingsovereenkomst te evalueren, snel tot overeenstemming te komen over een formele routekaart voor visumliberalisering en de Moldavische overheid gerichte steun en bijstand te verlenen, zodat zij kan voldoen aan de vereisten voor volledig visumvrij reizen; en roept het de Raad op de Commissie op te dragen werk te maken van de uitwerking van de routekaart voor visumliberalisering, zodat de operationele fase van de visumdialoog volledig kan ingaan, op basis van de vooruitgang van Moldavië na de verkennende besprekingen over de vier hoofdstukken van de visumdialoog.</p>
    </intervention>
    <intervention id="4-962" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het geïntegreerde maritieme beleid – beoordeling van de bereikte vooruitgang en nieuwe uitdagingen gestemd, omdat de EU volgens mij behoefte heeft aan concrete maatregelen om de economie van de zee naar een hoger plan te tillen via stimulansen in het algemeen en het bevorderen van het economisch potentieel van maritieme clusters in het bijzonder, met name in lidstaten en regio’s met een grote exclusieve economische zone, zoals Portugal en de Azoren. Ik denk dat slimme groei, zoals aanbevolen in de Europa 2020-strategie, alleen kan worden gerealiseerd als de sterke punten die inherent zijn aan de Europese verscheidenheid, slim worden benut. Ik denk dan ook dat de versterking van het geïntegreerde maritieme beleid van groot belang is voor het bevorderen van economische groei en het scheppen van nieuwe, duurzame werkgelegenheid in maritieme regio’s, voor het beschermen van mariene ecosystemen en, vooral, voor het stimuleren van de uitwisseling van optimale praktijken.</p>
    </intervention>
    <intervention id="4-961" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Kustbescherming is belangrijk voor de EU. Bovendien moet de geldende wetgeving zorgen voor een betere veiligheid van de exploratie en winning van olie. Het in Lissabon gevestigde Europees Agentschap voor maritieme veiligheid biedt ondersteuning en technische bijstand bij het opstellen en uitvoeren van EU-wetgeving op het gebied van veiligheid, maritieme bescherming en verontreiniging door schepen. In juni van dit jaar heb ik een schriftelijke suggestie gedaan aan de commissarissen Oettinger, Kallas en Georgieva om de bevoegdheden van het Europees Agentschap voor maritieme veiligheid uit te breiden: zo zou het Agentschap mechanismen moeten invoeren voor toezicht op de veiligheid van Europese olieplatforms op de Noordzee, de Zwarte Zee en de Middellandse Zee, en verantwoordelijk moeten worden voor de preventie van milieurampen als gevolg van oliewinning. Het opvolgen van deze suggestie biedt schaalvoordelen qua financiële, personele en technische middelen. Ik ben verheugd over het antwoord van de commissarissen, waaruit blijkt dat zij open staan voor een herziening van de EMSA-verordening waarbij de bevoegdheden van het Agentschap voor wat betreft het tussenbeide komen bij gevallen van verontreiniging op zee, worden uitgebreid. Ik roep de Europese Commissie nogmaals op de bevoegdheden van het Europees Agentschap voor maritieme veiligheid te verruimen ten behoeve van onze kustbescherming.</p>
    </intervention>
    <intervention id="4-960" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">In een tijd waarin een derde van de EU-burgers in kustgebieden woont, een tendens die stijgende is, vind ik dat de uitdagingen die gepaard gaan met klimaatverandering een belangrijk onderdeel moeten vormen van het maritieme beleid van Europa. Daarnaast moet de voorkoming en bestrijding van de gevolgen van natuurrampen worden ondersteund door ons in te zetten voor de bescherming van de zee en de aangrenzende zones tegen mogelijke industriële ongevallen, zoals de recente olieramp in de Golf van Mexico. Ik ben dan ook van mening dat we het beheer van de mogelijkheden die de zeeën bieden, moeten benaderen vanuit een groen en economisch duurzaam perspectief.</p>
    </intervention>
    <intervention id="4-248" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Als de zeven ultraperifere regio's van de Europese Unie in de Indische en de Atlantische Oceaan en de gebieden overzee worden meegerekend, dan beschikt de Europese Unie over de grootste maritieme ruimte ter wereld. Bovendien heeft de EU nog een troef: haar sterke maritieme traditie. Deze vereist dat er een strategie van "blauwe groei" wordt ontworpen, die in nauwe samenhang met de EU 2020-strategie ten uitvoer moet worden gelegd. Een dergelijke economische strategie kan het potentieel van de diverse maritieme sectoren verder ontwikkelen. Sterker nog, lokale en regionale autoriteiten, kustgemeenschappen, enzovoorts kunnen en moeten een belangrijke rol blijven vervullen in het kader van deze strategie.</p>
      <p sl="ro">Net als ander Europees beleid kan het geïntegreerde maritieme beleid helpen een belangrijke doelstelling te realiseren – de verwezenlijking van een concurrerende, sociale en duurzame Europese Unie met een hoog werkgelegenheidsniveau, waardoor de maritieme sector nog aantrekkelijker wordt voor jongeren en andere werkzoekenden. Tegelijkertijd moet Europa maatregelen ontwerpen ter ondersteuning van optreden in het geval van rampen, zoals die in de Golf van Mexico, en moet er een gecoördineerd Europees noodplan worden opgesteld om noodsituaties te voorkomen en rampen door ongelukken met booreilanden te bestrijden, en wel op internationaal niveau met name met het oog op grensoverschrijdende vervuiling.</p>
    </intervention>
    <intervention id="4-249" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het geïntegreerde maritieme beleid gestemd, omdat ik denk dat dit een grotere samenhang kan bewerkstelligen tussen de verschillende beleidssectoren, waardoor we, zowel ecologisch als economisch gezien, op een duurzame en efficiënte manier gebruik kunnen maken van het potentieel van de zee en de maritieme sector.</p>
    </intervention>
    <intervention id="4-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">“De EU heeft een zeekust van 320 000 km en een derde deel van onze burgers – met een tendens die stijgende is – woont aan de kust. Met onze economische activiteiten in zee en aan de kust wordt 40 procent van het bbp van de EU geproduceerd en volgens alle prognoses is hier nog veel ruimte voor een verdere ontwikkeling. 40 procent van de uitwisseling van goederen binnen Europa en 95 procent van de uitvoer die naar landen buiten Europa gaat, verloopt door middel van schepen.”</p>
      <p sl="pt">De rapporteur weet het belang van de zee voor Europa in één zin samen te vatten. Voor mij als Portugees is dit zeer bekend. En voor mij als Portugees, een volk dat altijd op de zee gericht geweest is en daar voorspoed en rijkdom gevonden heeft, is het ook van fundamenteel belang dat Europa een maritiem beleid krijgt dat het in staat stelt gebruik te maken van alles wat de zee te bieden heeft, aan economische en energierijkdom, aan banen en rijkdom, en als motor voor het concurrentievermogen en innovatie.</p>
      <p sl="pt">Ik ben met name blij dat er aandacht wordt besteed aan de zorg over milieurampen op zee – ik denk hierbij aan het ongeluk met de Prestige dat zich zeer dicht bij de noordkust van Portugal voordeed – en aan de noodzaak van strengere regels om dergelijke rampen in de Europese zeeën te voorkomen.</p>
    </intervention>
    <intervention id="4-251" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De zee biedt belangrijke handelsroutes, speelt een rol bij de regulering van het klimaat en is een belangrijke bron van voedsel, energie en rijkdommen. In de 21e eeuw krijgt de zee een nieuwe identiteit en krijgt de zee een geostrategisch en geopolitiek belang dat hij nooit eerder gehad heeft in de geschiedenis van de mensheid. De zee is nu, meer dan ooit, een factor die Europa een centrale positie geeft. Europa moet zijn voordeel doen met deze centrale positie. Lidstaten als Portugal moeten gebruik maken van hun relatie met de zee en van de omvang van hun exclusieve economische zone, die in het geval van Portugal tot de grootste ter wereld behoort.</p>
      <p sl="pt">Ongeveer 40 procent van het bbp van de Europese Unie wordt aan de kust geproduceerd en 40 procent van de bevolking woont in de kustgebieden van de EU. Naar schatting hebben de activiteiten die direct gelieerd zijn aan de sector zeetoerisme in Europa zo’n 72 miljard euro gegenereerd in 2004. Ongeveer 90 procent van de uitvoer naar landen buiten Europa en bijna 40 procent van de interne handel van goederen loopt via de Europese havens.</p>
      <p sl="pt">Daarom ben ik voorstander van een ambitieuze strategie op het gebied van "blauwe groei". De Commissie dient daartoe vóór 2013 te komen met een overkoepelende, intersectorale strategie voor een duurzame groei in kuststreken en maritieme sectoren, die berust op een breed onderzoek naar het aanwezige potentieel en de beleidsmogelijkheden, alsmede op een brede raadpleging van belanghebbenden.</p>
    </intervention>
    <intervention id="4-252" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">In het verslag wordt een algemene visie gepresenteerd op het geïntegreerde maritieme beleid, gekoppeld aan de doelstellingen van het externe EU-beleid. Wij zijn het niet met deze benadering eens, noch met verschillende andere aspecten van dit verslag, zoals de nadruk die gelegd wordt op het instellen van een “Europese kustwacht”, vanuit een federalistische optiek die geen recht doet aan de soevereiniteit en de bevoegdheden van de lidstaten als het gaat om hun territoriale wateren en exclusieve economische zones.</p>
      <p sl="pt">We wijzen het voorstel af om “economische, op de markt gebaseerde instrumenten in te voeren” in de maritieme sector: van dergelijke instrumenten is reeds, ook zonder dat ze nog in de maritieme sector zijn toegepast, gebleken hoe ineffectief ze zijn om de milieudoelstellingen te bereiken die ze verondersteld worden na te streven.</p>
      <p sl="pt">We zien echter ook enkele positieve aspecten in het verslag, zoals: het voorstel om “verbeteringen in de arbeidsomstandigheden op zee, in de veiligheid en in de milieuprestaties van schepen” op de agenda te zetten van internationale fora en in internationale overeenkomsten op te laten nemen; het voorstel om “het IAO-Verdrag betreffende maritieme arbeid in wetgeving van de Unie om te zetten”; de erkenning van de belangrijke rol van het zeevervoer; het behoud van kleine havens en havens van secundaire betekenis; de uitbreiding van het “netwerk voor kort vervoer over zee”; en het belang dat gehecht wordt aan betere verbindingen met de ultraperifere regio's.</p>
      <p sl="pt">Ook wordt voorgesteld, de met de zee verband houdende wetenschapsgebieden een grotere plaats toe te kennen in het achtste kaderprogramma voor onderzoek.</p>
    </intervention>
    <intervention id="4-959" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Als afgevaardigde voor een havenstad in Normandië en lid van de Interfractiegroep voor zee- en kustaangelegenheden heb ik het verslag over het geïntegreerde maritieme beleid op de voet gevolgd. Ik heb al vaker benadrukt dat de verschillende wijzen van gebruik van de zee harmonieus moeten samengaan, namelijk op een manier die bevorderlijk is voor traditionele activiteiten (zoals de visserij, en ik heb gevraagd dit gebruik bij wijze van symbolisch gebaar bovenaan de lijst van maritieme activiteiten in het verslag te zetten), en die ook de ontwikkeling van nieuwe activiteiten vergemakkelijkt. Ik heb daarbij opgemerkt dat vooral de sector hernieuwbare energie, inclusief offshorewindenergie, ondersteund moet worden, omdat die goed past binnen de Europese doelstellingen betreffende de diversificatie van de energievoorziening en volgens een studie van de Commissie tussen nu en 2020 410 000 banen in Europa kan opleveren. Tot slot heb ik samen met de rapporteur het verslag geamendeerd om de Commissie te doordringen van de financieringsbehoefte van het geïntegreerd maritiem beleid. Bij de eerste gedachtewisselingen binnen de Commissie beleidsuitdagingen en begrotingsmiddelen voor een duurzame Europese Unie na 2013, waarvan ik lid ben, zijn immers twijfels gerezen over de langetermijnfinanciering van het regionaal cohesiebeleid, waarvan sommige programma’s betrekking hebben op het geïntegreerd maritiem beleid.</p>
    </intervention>
    <intervention id="4-958" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Het geïntegreerd maritiem beleid is een grote uitdaging voor de Europese Unie. Met dit beleid in zijn definitieve vorm moet het straks mogelijk zijn economische activiteiten op zee en langs de kusten te versterken, meer oog te hebben voor werkgelegenheid, het milieu beter te beschermen en onderzoek en innovatie in de maritieme sector te ontwikkelen. Vanuit dit gezichtspunt heb ik voor het verslag gestemd, dat een belangrijke stap voorwaarts betekent omdat het al die aspecten benadert vanuit een intersectorale en niet vanuit een versnipperde invalshoek, zoals voorheen nog wel eens het geval was.</p>
    </intervention>
    <intervention id="4-253" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Het geïntegreerde maritieme beleid is van enorme betekenis voor de economie van de Europese Unie, omdat het concurrentievermogen hierdoor beduidend kan verbeteren. Bij het vaststellen van de kaders van dit beleid moet rekening worden gehouden met versterking van de economische groei, vergroting van de werkgelegenheid in deze sector en milieubescherming. Een geconsolideerde benadering van de versterking van de rol van de Europese landen in maritiem onderzoek, technologische ontwikkeling en scheepswerktuigkunde en ontwikkeling van mariene hulpbronnen moet ook deel uitmaken van deze strategie.</p>
      <p sl="pl">Tegelijkertijd mogen we niet vergeten om bedreigingen als zeeroverij, illegale visserij en zeeverontreiniging te elimineren. Het geïntegreerde maritieme beleid moet daarom niet alleen rekening houden met de verschillende maritieme sectoren, de strategische maritieme economie en het maximaal aanwenden van de maritieme mogelijkheden, maar ook aandacht besteden aan de verbetering van de arbeidsomstandigheden op zee.</p>
    </intervention>
    <intervention id="4-254" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">De Europese Unie heeft in de vorige zittingsperiode van het Parlement het pakket maritieme veiligheid gepromoot en aangenomen. Dit pakket omvatte alle basisterreinen van de maritieme economie. De Commissie vervoer en toerisme realiseert zich dat circa 90 procent van de EU-export en -import over zee plaatsvindt. Het hebben van een geïntegreerd maritiem beleid dat transport, bestuur, milieubescherming, beheer van mariene hulpbronnen en ook zeetoerisme omvat, is van groot belang. Dit zijn belangrijke redenen om het verslag te steunen.</p>
    </intervention>
    <intervention id="4-255" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Met dit verslag verwelkomen wij het pakket inzake het geïntegreerde maritieme beleid dat de Europese Commissie in 2009 heeft voorgesteld, omdat we van mening zijn dat het een ambitieuze intersectorale strategie behelst voor economische ontwikkeling, voor een hoge werkgelegenheid en voor de bescherming van het milieu in kustregio’s en de mariene sectoren. Derhalve verzoeken wij de lidstaten het mandaat van het Europees Agentschap voor maritieme veiligheid (EMSA) voor veiligheidsinspecties uit te breiden en regelgeving op te stellen voor de offshore-oliewinning in Europa naar aanleiding van de recente milieuramp in de Golf van Mexico. Wij zijn het eens met de gecoördineerde benadering die uitgaat van samenwerking met derde landen op het gebied van maritieme bewaking, met als doel om een gemeenschappelijk systeem op te richten voor de uitwisseling van gegevens en de integratie van de verschillende nationale kustbewakingsdiensten.</p>
      <p sl="it">Het Europees Parlement is bovendien voornemens zijn onderzoeks- en ontwikkelingsactiviteiten op het gebied van het gebruik en de toepassing van hernieuwbare energiebronnen te intensiveren. Het is tevens van plan de arbeidsomstandigheden van zeevarenden te verbeteren (het programma Maritiem Erasmus) en wil tot slot zorgen voor betere verbindingen tussen perifere maritieme regio’s. Wij zijn dus gunstig gestemd over de totstandbrenging van de Europese zeeatlas en het Maritieme Forum, en stellen voor een instituut voor marien onderzoek op Europees niveau op te richten om het Europees marien waarnemings- en gegevensnetwerk (Emodnet) operationeel te maken.</p>
    </intervention>
    <intervention id="4-957" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Geïntegreerd maritiem beleid is essentieel als we optimaal gebruik willen maken van de immense rijkdommen en het economisch potentieel van de zee. We mogen niet vergeten dat onze economische activiteiten in en op zee en aan de kust goed zijn voor 40 procent van het bruto binnenlands product van de EU, terwijl er volgens tal van studies nog een enorm ontwikkelingspotentieel braak ligt. Het komt erop neer dat 40 procent van de intracommunautaire handel en 95 procent van de uitvoer naar landen buiten Europa plaatsvindt over zee. Ondanks deze cijfers en het enorme potentieel dat er nog ligt, is er geen geïntegreerd Europees maritiem beleid waarmee we een halt kunnen toeroepen aan de gescheiden benadering van onze beleidsvormen op de terreinen zeevervoer, maritieme economie, nieuwe technologieën, kustgebieden, offshore-energie, visserij, toezicht op en handhaving van recht en orde op zee, toerisme, bescherming van het zeemilieu en zeeonderzoek. Deze ontwerpresolutie zal de huidige situatie helpen veranderen.</p>
    </intervention>
    <intervention id="4-956" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Maritiem beleid moet niet alleen dwingende voorschriften over olie-exploratie en –transport omvatten, maar ook tweevoudige compensatie bieden voor verliezen als gevolg van ongevallen. We moeten ook aanvullende veiligheidsvoorschriften, doeltreffende responsvoorschriften en ramppreventiemaatregelen opstellen. Hiertoe moet een fonds worden opgericht waaraan alle partijen die werkzaam zijn in de maritieme omgeving, moeten bijdragen. Met inachtneming van alle nuances zullen we gevaarlijke technologieën die bij het zoeken naar en winnen van olie worden toegepast, kunnen verbieden. Dit zal ook als prikkel fungeren voor de ontwikkeling van nieuwe, veilige en efficiënte technologieën.</p>
    </intervention>
    <intervention id="4-256" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Wanneer er verschillende emissiegrenzen voor EU-wateren gelden, is dat in strijd met een geïntegreerd maritiem beleid dat uitdrukkelijk beoogt rekening te houden met alle factoren. In dit verband mogen ook onderzeese kernproeven niet worden vergeten. Naast vangstquota, het afbakenen van gebieden waar niet mag worden gevist, en aquacultuur moeten bovendien vooral voor ecologisch kwetsbare gebieden oplossingen worden gevonden voor duurzaam kusttoerisme, militaire oefeningen, de scheepvaart, de olie- en gaswinning en het onttrekken van zand en grind, maar ook beschermende maatregelen worden getroffen tegen klimaatrampen zoals de recente giftige modderstroom. Een Europese veiligheidsautoriteit voor de kust die boven de nationale kustinstanties of de marine wordt geplaatst, is onverenigbaar met de soevereiniteitsrechten van de lidstaten en versterkt de reeds bestaande tendens tot centralisatie. Al met al is de voorgestelde strategie te weinig doordacht, zodat ik tegen heb gestemd.</p>
    </intervention>
    <intervention id="4-955" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Ik heb voor deze tekst gestemd, omdat ik denk dat een geïntegreerd maritiem beleid nodig is voor een toereikende mate van milieubescherming. Een van de belangrijkste beginselen is de coördinatie van de diverse beleidsvormen en de noodzaak van de uitvoering van de ecosysteembenadering, die is neergelegd in de EU-kaderrichtlijn voor de zeestrategie. Ik ben het met name eens met de in de tekst genoemde instrumenten voor de coördinatie van het toezicht op en de handhaving van recht en orde op zee, de bescherming van het zeemilieu en wetenschappelijk onderzoek. Als afgevaardigde uit Litouwen, een land in de Oostzeeregio, juich ik het feit toe dat deze tekst de aandacht vestigt op breder onderzoek dat zich richt op de bepaling en beoordeling van de huidige toestand van de zeeën. De Oostzee is een van de zeeën die de ernstigste nadelige gevolgen ondervindt van economische activiteit, en tevens een van de meest vervuilde zeeën ter wereld. Zoals de olieramp in de Golf van Mexico heeft laten zien, kunnen kwetsbare mariene ecosystemen in één oogwenk worden verwoest. Daarom steun ik vooral de oproep die in het verslag aan de lidstaten wordt gedaan om meer werk te maken van een brede strategie voor de bescherming van het mariene milieu.</p>
    </intervention>
    <intervention id="4-257" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het verslag-Meissner is een evenwichtige tekst die rekening houdt met een reeks belangrijke factoren en wensen. Maritieme activiteiten vormen een van de belangrijkste inkomstenbronnen van de EU. Ter illustratie geef ik u enkele cijfers: ze genereren 40 procent van het bbp en zijn tegelijkertijd goed voor 40 procent van het goederenvervoer binnen Europa en 95 procent van de export buiten Europa. Het verslag richt zich specifiek op enkele kernpunten: de vorming van geschikte structuren voor maritiem bestuur op nationaal en regionaal niveau; gecoördineerde en grensoverschrijdende maritieme ruimtelijke ordening; maritieme bewaking ter bescherming van de EU-lidstaten; instandhouding van het mariene milieu; uitwerking van een strategie voor duurzaam kust- en eilandtoerisme; bevordering van de Europese scheepsbouw, die nu al een geavanceerde sector is, en van het zeevervoer om de ambitieuze doelstelling van een ’groene’ scheepvaart te verwezenlijken. Op grond van bovengenoemde punten heb ik zonder enige twijfel voor het verslag gestemd. We moeten er absoluut voor zorgen dat de communicatie tussen en de integratie van de diverse sectoren die onder het maritiem beleid vallen, succesvol zijn, en wel om een groot aantal redenen met betrekking tot de efficiëntie, de concurrentie en ook de bescherming en instandhouding van het mariene milieu.</p>
    </intervention>
    <intervention id="4-258" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het Europees Parlement is het met de Commissie eens dat “onze sterke maritieme traditie” één van de sterke punten van Europa vormt. Het verzoekt de Commissie en de lidstaten daarom het potentieel van de diverse maritieme sectoren verder te ontwikkelen, door een ambitieuze strategie van “blauwe groei” te ontwerpen; Het Parlement is tevens van mening dat het geïntegreerde maritieme beleid moet bijdragen aan de verwezenlijking van een concurrerende, sociale en duurzame Unie. Het stelt zich in dit verband op het standpunt dat in het uit te werken geïntegreerd maritiem beleid de inspanningen om te komen tot economische ontwikkeling, een hoog werkgelegenheidsniveau – in het bijzonder door de sector met opleidingsmaatregelen en met een te lanceren proefproject "Maritiem Erasmus" aantrekkelijker voor jongeren te maken – en milieubescherming harmonieus moeten worden geïntegreerd. Het Europees Parlement stelt daarom dat het geïntegreerd maritiem beleid moet worden gekoppeld aan de doelstellingen en initiatieven van de EU 2020-strategie en het vraagt de Commissie daarom vóór 2013 te komen met een overkoepelende, intersectorale strategie voor een duurzame groei in kuststreken en maritieme sectoren die berust op een breed onderzoek van het aanwezige potentieel en de beleidsmogelijkheden, alsmede op een uitgebreide raadpleging van betrokken partijen.</p>
    </intervention>
    <intervention id="4-259" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Waar het enerzijds zonder twijfel noodzakelijk is het maritieme beleid te integreren in de Europese Unie – aangezien de activiteiten die daarmee samenhangen 40 procent van het bbp van de EU genereren –, is het anderzijds ook goed deze activiteiten te reguleren met het oog op onze concurrenten van buiten de EU. De normen inzake visserij, toerisme, vervoer en milieubescherming in de sector hebben zich maar al te vaak afzonderlijk ontwikkeld en zonder rekening te houden met de risico’s in verband met oneerlijke concurrentie van derde landen. Zo kan de uitbreiding van te strenge emissiegrenswaarden naar alle kustgebieden van Europa concurrentieverstoringen tot gevolg hebben.</p>
      <p sl="it">Het Parlement heeft andere teksten over de besproken onderwerpen behandeld en goedgekeurd en er is ongetwijfeld een geïntegreerde coördinatie nodig voor deze kwesties. Dit geldt bijvoorbeeld voor de maritieme bewaking die onontbeerlijk is voor het toezicht op de illegale activiteiten die veel voorkomen voor de Europese kusten, uiteenlopend van smokkel van goederen en namaakproducten en vervoer van verboden stoffen tot illegale visserij.</p>
    </intervention>
    <intervention id="4-260" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">De economische activiteiten van de Europese Unie in zee en aan de kust genereren op dit moment 40 procent van het bbp van de EU en volgens alle prognoses is hier nog veel ruimte voor verdere ontwikkeling. Om deze reden is de maritieme activiteit zonder twijfel een bijzonder sterke kant van Europa. Ik ben van mening dat verdere groei van de maritieme economie noodzakelijk is.</p>
      <p sl="pl">Tot nu toe hebben de Europese maritieme beleidsvormen op de terreinen zeevervoer, maritieme economie, nieuwe technologieën, kustgebieden, offshore-energie, visserij, toezicht op en handhaving van recht en orde op zee, toerisme, bescherming van het zeemilieu en zeeonderzoek zich gescheiden van elkaar ontwikkeld. Deze puntsgewijze benadering leidt er steeds opnieuw toe dat er maatregelen worden genomen die haaks staan op elkaar en een negatieve invloed hebben op het maritiem beleid als geheel. Het is duidelijk dat een geïntegreerd maritiem beleid bijdraagt aan verdere duurzame economische ontwikkeling van de Europese Unie. Hierdoor wordt het onder andere mogelijk om te zorgen voor meer concurrentie tussen de verschillende beleidsterreinen, ontwikkeling van betere regelgevende en sectoroverspannende instrumenten, ecologische en economische benutting van het potentieel van de zee en van de maritieme sector.</p>
      <p sl="pl">Verder is het naar mijn mening essentieel om deze sector aantrekkelijker te maken voor jongeren door scholingen of andere activiteiten te organiseren die hen stimuleren om in deze sector te gaan werken.</p>
    </intervention>
    <intervention id="4-954" speaker_id="1945" name="Salvatore TATARELLA" is_mep="True" mode="written" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="it">Het verslag over het geïntegreerde maritieme beleid gaat over een belangrijke sector van de Europese economie. Maritieme activiteiten vormen immers een belangrijke bron van inkomsten voor de EU in termen van zowel het bbp als de goederenhandel binnen en buiten Europa. In mijn ogen moeten er een paar punten worden benadrukt. Ten eerste wordt in het verslag gesteld dat toekomstige strategieën in deze sector zullen worden toegesneden op de specifieke gesteldheid van zeebekkens, maar volgens mij is het even belangrijk om ook rekening te houden met specifieke regionale omstandigheden. Het nieuwe maritieme beleid zal zich ook toespitsen op de ontwikkeling van veilige schepen en geweldige kansen bieden voor de toekomst van de Europese scheepsbouw. Omdat onze zeeën een motor voor groei moeten blijven, denk ik dat het voor de ontwikkeling van het geïntegreerde maritieme beleid essentieel is om te zorgen voor meer coherentie tussen de regels voor de diverse maritieme sectoren en tegelijkertijd het mariene milieu in stand te houden.</p>
    </intervention>
    <intervention id="4-261" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Tot nu toe hebben de beleidsterreinen zeevervoer, maritieme economie, nieuw technologieën, kustgebieden, offshore-energie, visserij, toezicht op en handhaving van recht en orde op zee, toerisme, bescherming van het zeemilieu en zeeonderzoek zich gescheiden van elkaar ontwikkeld. Een puntsgewijze benadering leidt er steeds opnieuw toe dat maatregelen worden genomen die haaks op elkaar staan en dat er ongerijmdheden en conflicten ontstaan. Daarom is een geïntegreerde aanpak wenselijk, die enerzijds het op alle niveaus aanwezige kader aangeeft voor de besluitvorming en die anderzijds sectoroverspannende beleidsvormingsinstrumenten moet ontwikkelen.</p>
      <p sl="pt">In het kader van een gecoördineerde planning van de activiteiten, steun ik de oproep aan de Commissie om strategieën te ontwikkelen voor de zeebekkens die rekening houden met de specifieke gesteldheden van de regio’s en waarin hun sterke punten benut worden.</p>
      <p sl="pt">Dat zou een goed voorstel zijn voor de ultraperifere regio’s, zoals Madeira, omdat daarmee de aan de zee gelieerde activiteiten van deze regio benut zouden worden en er synergieën gecreëerd zouden worden met de activiteiten van de andere regio’s in het zeebekken waarin dit gebied gelegen is. Dankzij de ultraperifere gebieden, met hun territoriale wateren, beschikt de Europese Unie overigens over de grootste exclusieve economische zone ter wereld, en dat maakt meteen duidelijk hoe belangrijk maritieme en aan de zee gelieerde activiteiten zijn voor deze regio’s.</p>
    </intervention>
    <intervention id="4-262" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Ik ben tevreden met het resultaat van de stemming van vandaag. Het streven naar duurzame exploitatie en een geïntegreerde benadering van het maritiem bestuur van oceanen, zeeën en kustgebieden moet een van de prioriteiten van de Europese Unie zijn. Ik ben er van overtuigd dat het gemeenschappelijk maritiem beleid zowel op korte als op lange termijn positieve gevolgen zal hebben. Het slechten van politieke barrières en het creëren van synergie tussen de verschillende activiteiten die van directe invloed zijn op de Europese maritieme ruimte, zijn doelstellingen die we niet mogen vergeten.</p>
      <p sl="pl">Ik ben van mening dat het Europees Parlement de introductie van een reeks sectorale maatregelen moet eisen, vooral vanwege de frequente negatieve sociaaleconomische consequenties voor de vissers als gevolg van maatregelen om de visbestanden te vernieuwen of ecosystemen te beschermen.</p>
    </intervention>
    <intervention id="4-264" speaker_id="photo_generic" name="Liam Aylward, Brian Crowley en Pat the Cope Gallagher" is_mep="True" mode="written">
      <p sl="ga">Ik ben het eens met het verzoek aan de Commissie in dit verslag om de besprekingen met Mercosur stop te zetten totdat er een nieuw mandaat is overeengekomen waarin de belangen van alle lidstaten zijn meegenomen. De landbouwsector is de grootste inheemse productie-industrie in Ierland en speelt een essentiële rol bij het economische herstel van het land. Dat herstel mag niet worden ondermijnd. Aangezien de landbouwsector van levensbelang is voor de Europese economie, moet het Europees Parlement in ieder stadium van de procedure nauw worden betrokken bij de relevante onderhandelingen. Voorts steun ik het amendement op het verslag over de tenuitvoerlegging van maatregelen waarmee wordt beoogd dat alle landbouwproducten die in de EU worden ingevoerd, aan dezelfde productienormen moeten voldoen als Europese goederen waar het gaat om de bescherming van Europese consumenten, het welzijn van dieren, milieubescherming en maatschappelijke normen. Ierse landbouwers zorgen er op uitstekende wijze voor dat hun goederen en de gebruikte productieprocessen van topkwaliteit zijn. Er moeten gelijkwaardige normen worden ingevoerd, zodat er een gelijk speelveld ontstaat, met eerlijke mededinging en een duurzame Europese landbouwsector.</p>
    </intervention>
    <intervention id="4-265" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ik heb voor dit verslag gestemd omdat de Europese Unie haar economische en handelsbetrekkingen met Latijns-Amerika heeft verdiept en zij de tweede handelspartner is geworden van Latijns-Amerika en de voornaamste handelspartner van de Mercosur en Chili. Nauwere integratie van de Europese en Latijns-Amerikaanse economische sectoren heeft ten doel een win-winsituatie voor beide partijen tot stand te brengen. Nauwere samenwerking tussen de EU en de landen van Latijns-Amerika is noodzakelijk zodat zij, in overeenstemming met de in de Verklaring van Madrid aangegane verbintenissen, hun krachten kunnen bundelen met het oog op de spoedige sluiting van een ambitieuze, eerlijke en allesomvattende WTO-Doha-overeenkomst.</p>
    </intervention>
    <intervention id="4-266" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ik heb tegen het verslag van mijn collega gestemd, ondanks het feit dat wij deel uitmaken van dezelfde fractie en het verslag een aanzienlijk aantal positieve punten bevat. Helaas zijn de krachten van eurorechts er echter in geslaagd met hun amendementen de inhoud en de strekking te veranderen die hij aan zijn verslag wilde geven. Ik kan niet voor een verslag stemmen wanneer het, onder andere, ongenoegen uitdrukt over de zogenoemde ’beschermende’ maatregelen die Argentinië heeft getroffen om de financiële crisis aan te pakken, en om die reden op indirecte wijze de Commissie vraagt om sancties op te leggen en om "regelmatig het thema van markttoetreding door Latijns-Amerikaanse landen aan de orde te stellen". Ik kan niet over het hoofd zien dat de "regels van de markt" domineren en dat Europa zich mengt in de interne aangelegenheden van andere landen, en zelfs ingaat tegen maatregelen die de sociale samenhang ondersteunen en de burgers beschermen in die landen. De handel en de relaties van de EU met de landen van Latijns-Amerika moeten gebaseerd zijn op gelijkheid, solidariteit en eerbiediging van de rechten van werkenden en het milieu en mogen niet toelaten dat de belangen van de machtigste staten en ondernemingen prevaleren.</p>
    </intervention>
    <intervention id="4-267" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">De Europese Unie is gegrondvest op een systeem van waarden ten aanzien waarvan de landen van Latijns-Amerika de afgelopen jaren aanzienlijke vooruitgang hebben geboekt. Een dergelijke vooruitgang moet absoluut worden beloond met verdere stimulansen binnen het handelsbeleid van de Europese Unie. Als we hier de taalkundige en culturele banden die uit het verleden zijn overgebleven, bij optellen, biedt dat ons de kans om voor zover mogelijk bij te dragen aan de economische en sociale ontwikkeling van deze landen, hoe verschillend hun situatie ook moge zijn. Het is ook nuttig voor beide zijden om te begrijpen welke kernelementen aan de grondslag liggen van de politieke ontwikkelingen in deze landen, en op zodanige wijze in te grijpen dat we misbruiken ten koste van die landen en ten koste van onszelf vermijden. Een versterking van de handelsbetrekkingen kunnen we enkel toejuichen, mits het ontwikkelingsbeleid onder toezicht wordt gehouden, zodat het een stimulans voor verbetering blijft vormen.</p>
    </intervention>
    <intervention id="4-953" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ondanks de economische en sociale vooruitgang die de afgelopen jaren is geboekt, met Brazilië als indrukwekkendste voorbeeld, leeft een op de drie inwoners van Latijns-Amerika in armoede. Kinderen en jongeren in Latijns-Amerika worden nog erger door armoede geteisterd, aangezien meer dan de helft van hen over onvoldoende materiële middelen beschikt. Deze situatie zal waarschijnlijk van invloed zijn op het onderwijs dat zij krijgen en de ontwikkeling van hun loopbaan, hetgeen blijvende gevolgen heeft voor de maatschappij waarin zij leven. Omdat het handelsbeleid van de EU een aanzienlijke rol dient te spelen bij het halen van de millenniumdoelstellingen voor ontwikkeling, vind ik dat we ons meer moeten richten op de ondersteuning van de landen in Midden- en Zuid-Amerika bij hun strijd tegen armoede, het verhogen van de koopkracht en het tot stand brengen van duurzame ontwikkeling.</p>
    </intervention>
    <intervention id="4-268" speaker_id="97296" name="Michel DANTIN" is_mep="True" mode="written" nationality="France" birth_date="15-01-1960" birth_place="Lyon" p_group="Group of the European People's Party (Christian Democrats)" m_state="FR">
      <p sl="nl">In het amendement dat ik samen met de heer Dess en 77 andere afgevaardigden heb ingediend, wordt geëist dat ingevoerde landbouwproducten volledig voldoen aan de Europese normen op sociaal gebied en op het gebied van gezondheid en bescherming van consumenten, milieu en dieren. Het is toch ongelooflijk dat van de Europese boeren wordt verlangd dat zij voldoen aan de hoogste productienormen ter wereld, terwijl de hoeveelheid landbouwproducten die het Europees grondgebied kunnen binnenkomen zonder aan diezelfde normen te voldoen, tegelijkertijd groeit.</p>
      <p sl="nl">Consumenten moeten kunnen profiteren van een gelijk beschermingsniveau, ongeacht wat ze kopen, en boeren moeten worden gecompenseerd voor hun enorme inspanningen en niet worden blootgesteld aan feitelijk oneerlijke mededinging van derde landen. Dat is in ieder geval mijn opvatting van een evenwichtig voedsel- en landbouwbeleid. Deze resolutie geeft een duidelijk signaal af aan de Commissie en aan derde landen, en daarom steun ik het.</p>
    </intervention>
    <intervention id="4-952" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Het door het Parlement aangenomen verslag over de handelsbetrekkingen tussen de EU en Latijns-Amerika zou wel eens school kunnen gaan maken. De handelsovereenkomsten met Latijns-Amerika bevatten een uiterst gevoelige paragraaf over de landbouw. Daarom heeft het Parlement verzocht dat alleen landbouwimporten die voldoen aan de Europese normen inzake consumentenbescherming, dierenwelzijn en milieubescherming en aan sociale minimumnormen, de Europese Unie in mogen. Van nu af aan zal de Commissie deze beleidsmatige eis van het Parlement moeten meenemen in toekomstige onderhandelingen. Binnen die onderhandelingen wenst het Parlement bijzondere aandacht voor de ultraperifere regio’s in verband met de Latijns-Amerikaanse concurrentie bij bepaalde producten, met name bananen. Daarom heeft het Parlement verzocht om bescherming van de strategische en traditionele sectoren van de ultraperifere regio's en passende compensatie om de verplichtingen die de EU ten aanzien van deze regio’s in 2009 is aangegaan, gestand te doen.</p>
    </intervention>
    <intervention id="4-269" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over de handelsbetrekkingen tussen de EU en Latijns-Amerika gestemd, omdat deze een prioriteit van de EU moeten zijn. De EU is momenteel de tweede handelspartner van Latijns-Amerika en de voornaamste handelspartner van de Mercosur en Chili. Het Europees handelsbeleid moet ook een belangrijke rol spelen bij het realiseren van de VN-millenniumdoelstellingen voor ontwikkeling en bij het gestand doen van de internationale toezeggingen op het gebied van mensenrechten, voedselzekerheid en duurzaamheid.</p>
    </intervention>
    <intervention id="4-951" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In het Verdrag van Lissabon wordt het handelsbeleid van de EU aangemerkt als integraal onderdeel van het algemene externe optreden van de Unie. Er is al enige tijd sprake van een terugval van de handel tussen de EU en Latijns-Amerika en het Caribisch gebied als gevolg van het groeiende aandeel van de Aziatische landen in de buitenlandse handel van die regio, hoewel de EU de tweede handelspartner van Latijns-Amerika blijft. Hoewel de associatieovereenkomsten tussen de EU en Mexico en Chili hebben geleid tot een aanzienlijke toename van het handelsvolume, blijft de handel van Mexico met Europa marginaal in vergelijking met de handel van Mexico met de Verenigde Staten. Daarom benadruk ik dat beide partijen een ruimere verscheidenheid moeten aanbrengen in de handelsgerelateerde economische activiteiten. Het merendeel van de in Latijns-Amerika en het Caribisch gebied geïmporteerde goederen uit de EU bestaat op dit moment uit industrieproducten (meer dan 85 procent), terwijl meer dan 40 procent van de uit de regio naar de EU geëxporteerde producten bestaat uit basisproducten. Daarom moeten er middelen en technische bijstand beschikbaar worden gesteld voor de identificatie en financiering van programma’s die voorzien in lokale en regionale productiemogelijkheden, alsmede in duurzame toegang tot wereldmarkten voor uitgesloten gemeenschappen en voor kleine en middelgrote ondernemingen.</p>
    </intervention>
    <intervention id="4-270" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We hebben niet voor dit verslag gestemd vanwege de tegenstrijdigheden die erin staan. Er staan enkele positieve punten in met betrekking tot de nieuwe realiteiten van Latijns-Amerika, maar verschillende paragrafen zijn onacceptabel.</p>
      <p sl="pt">Positief vinden we bijvoorbeeld de erkenning dat alle landen het recht hebben de noodzakelijke mechanismen in te stellen om hun voedselzekerheid en het voortbestaan en de ontwikkeling van kleine en middelgrote voedselproducenten te verzekeren.</p>
      <p sl="pt">Maar elders in het verslag wordt juist het tegendeel beweerd als er staat: het Europees Parlement “betreurt de protectionistische maatregelen die tijdens de financiële crisis door sommige Latijns-Amerikaanse landen – in het bijzonder Argentinië – zijn genomen; verzoekt de Commissie dringend om de kwestie van markttoegang regelmatig met de landen van Latijns-Amerika te bespreken.” Of als het Europees Parlement “zijn ernstige bezorgdheid [uit] over de recente beperkende maatregelen van de Argentijnse autoriteiten voor voedingsmiddelen die worden geïmporteerd uit derde landen, met inbegrip van de Europese Unie.”</p>
      <p sl="pt">Ook is de steun voor de liberalisering van de internationale handel onacceptabel, die uit verschillende voorstellen spreekt, hoewel er verderop ook hier en daar een ander standpunt wordt ingenomen.</p>
    </intervention>
    <intervention id="4-950" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De Europese Unie onderhoudt met de Latijns-Amerikaanse landen goede economische betrekkingen op WTO-niveau, maar ook op bilateraal en multilateraal niveau. Gelet op de kwetsbare economische sectoren van de EU moeten deze handels- en economische betrekkingen verder ontwikkeld worden. Ik spreek dan ook mijn uitdrukkelijke steun uit voor het op paragraaf 30 ingediende amendement, waarin wordt bepleit dat landbouwimporten alleen de EU in mogen als de productie van de goederen in kwestie heeft plaatsgevonden in overeenstemming met de Europese normen inzake consumentenbescherming, dierenwelzijn en milieubescherming en de sociale minimumnormen. Onze Europese burgers moeten aan strenge productienormen voldoen en mogen geen nadeel ondervinden van oneerlijke concurrentie. Voor het ondervangen van de kosten zijn planning en inkomenszekerheid nodig. Zaken als deze moeten ook worden meegenomen als het gaat om vrijhandelsovereenkomsten.</p>
    </intervention>
    <intervention id="4-271" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Met uitzondering van amendement 32, waarvoor de Fractie van de Europese Volkspartij (Christendemocraten) om een aparte stemming heeft gevraagd en waar we tegen zullen stemmen, zou het verslag over het geheel genomen moeten worden aangenomen omdat het een nuttige overzicht van onze banden met Latijns-Amerika verschaft. De Top EU-Latijns-Amerika, die op 18 mei in Madrid is gehouden, heeft een krachtige impuls aan de ontwikkeling van de betrekkingen tussen de twee partijen gegeven. Er is een band die jaar na jaar sterker wordt. Geen van beide partijen kan afzien van de handelsbetrekkingen met de ander, ook al moeten die betrekkingen uiteraard concrete resultaten opleveren en tot betere leefomstandigheden van onze bevolkingen leiden.</p>
    </intervention>
    <intervention id="4-949" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Hoewel ik het op tal van punten eens ben met dit verslag, heb ik in de eindstemming toch tegen gestemd. In het verslag wordt uitdrukkelijk gepleit voor de hervatting van de handelsbesprekingen met de Mercosur-landen. Hoewel ik voorstander ben van oproepen die ervoor moeten zorgen dat de productie van uit derde landen ingevoerde goederen plaatsvindt overeenkomstig de EU-normen, zal een associatieovereenkomst tussen de EU en Mercosur nadelig uitpakken voor de landbouw in Europa en met name voor onze veeteelt. Na de hervatting van de besprekingen met het handelsblok eerder dit jaar heeft de Commissie verzuimd een studie te verrichten naar de gevolgen van zo’n overeenkomst voor de landbouw in de EU.</p>
    </intervention>
    <intervention id="4-948" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Aangezien de EU de grootste investeerder is in, en de tweede handelspartner is van, Latijns-Amerika, en ook de meeste ontwikkelingshulp geeft, zijn wij van mening dat dit alleen al voldoende is om een heldere en duidelijk omlijnde strategie te ontwikkelen voor de handelsbetrekkingen tussen de EU en Latijns-Amerika. We steunen de vaststelling van duidelijke richtsnoeren voor de optimale manieren om samen te werken ter bevordering van politieke stabiliteit, klimaatverandering te bestrijden, om te gaan met migratiestromen en natuurrampen te voorkomen. Een goede manier om Latijns-Amerika de hulp te bieden die het nodig heeft, is het versterken van de handelsrelatie tussen beide blokken, die, als zij eenmaal een feit is, een van de belangrijkste ter wereld zal zijn. We mogen echter niet de Europese ultraperifere regio’s vergeten, die mogelijk nadeel zullen ondervinden van de invoer van bepaalde landbouwproducten. Ik denk daarbij vooral aan de Portugese regio Madeira, die mogelijk zal lijden onder de bananenimport. We moeten een evenwichtige overeenkomst sluiten die Latijns-Amerikaanse landen ontwikkelingsmogelijkheden biedt zonder dat dit ten koste gaat van diverse economische sectoren in sommige lidstaten, met name de landbouwsector.</p>
    </intervention>
    <intervention id="4-272" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Latijns-Amerika heeft zich in de afgelopen paar jaar ontwikkeld tot een dynamische economische regio. Handelsovereenkomsten met landen van het Zuid-Amerikaanse continent zijn dan ook een zeer positieve ontwikkeling. Aangezien de Europese Unie in het verleden omvangrijk ontwikkelingswerk heeft verricht, dient zij haar rol als tweede handelspartner van de regio te versterken, iets waar ook Rusland zich voor inspant. De EU dient hierbij echter zorgvuldig te overwegen met welke landen zij handel drijft, aangezien de uitbuiting van werknemers in tal van Zuid-Amerikaanse landen nog steeds de norm is. Ik heb tegen het verslag gestemd, omdat het te weinig ingaat op de soms nog erg slechte arbeidsomstandigheden in Latijns-Amerika en te weinig voorstellen doet om dit aan te pakken.</p>
    </intervention>
    <intervention id="4-947" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">De rapporteur bepleit de volledige openstelling van de handelsmarkten tussen de EU en Latijns-Amerika. Bovendien wordt de problematiek van de associatieovereenkomst tussen de EU en Mercosur niet afdoende opgelost in het verslag. Daarom heb ik tegen gestemd.</p>
    </intervention>
    <intervention id="4-273" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat ik het belangrijk acht dat het Parlement de Commissie een signaal geeft van zijn wil om de banden met Latijns-Amerika nog verder aan te halen. Zuid-Amerika heeft, om een hele reeks historische, sociale en economische redenen, veel gemeen met Europa. Onze handelsbetrekkingen zijn altijd uitstekend geweest, maar moeten ook ingevolge de nieuwe behoeften van beide continenten worden versterkt en ondersteund. We moeten namelijk het belang van enkele staten, die voorheen konden worden beschouwd als ontwikkelingslanden maar die nu echte mondiale economische machten zijn, niet vergeten. Gezien al deze punten denk ik dat Europa de rol van favoriete handelspartner, gids en geprivilegieerde referent moet blijven spelen.</p>
    </intervention>
    <intervention id="4-274" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ik heb voor het verslag-Scholz gestemd omdat de versterking van de handelsrelaties van de Europese Unie met de landen van Latijns-Amerika het resultaat is van de grote democratische hervormingen in dat werelddeel en van de verbeterde bescherming van de mensenrechten. We moeten echter veiligstellen dat de toekomstige handelsrelaties tussen de twee werelddelen deze ontwikkeling niet zullen onderbreken en dat producten die in de EU worden ingevoerd, voldoen aan Europese standaarden op het gebied van kwaliteit, consumentenveiligheid en milieubescherming. Ik deel trouwens de opvatting dat de Commissie meer waakzaamheid aan de dag moet leggen bij het sluiten of uitbreiden van handelsovereenkomsten met landen waar nog steeds schendingen van fundamentele mensenrechten worden vastgesteld.</p>
    </intervention>
    <intervention id="4-946" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de resolutie van het Europees Parlement van 21 oktober 2010 over de handelsbetrekkingen tussen de EU en Latijns-Amerika gestemd, daar ik van mening ben dat de vrije markt goed is voor de wereldeconomie en een belangrijke factor kan zijn in de ontwikkeling van Latijns-Amerikaanse landen. Ik denk echter ook dat het desbetreffende onderhandelingsmandaat van de Europese Commissie opnieuw tegen het licht moet worden gehouden, omdat het achterhaald is en niet meer past binnen de situatie van nu, de achtergrond waartegen de onderhandelingen zullen plaatsvinden. Zo’n evaluatie zou een uitgelezen kans zijn om te benadrukken dat er vóór het sluiten van overeenkomsten studies verricht moeten worden naar de gevolgen ervan voor de Europese productiestructuur in het algemeen en de landbouw in het bijzonder. Bovendien moet er krachtig stelling worden genomen tegen de praktijk dat landbouwproducten als een soort ‘transactiewisselgeld’ gebruikt blijven worden voor handelsvoordelen op andere terreinen.</p>
    </intervention>
    <intervention id="4-275" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De reden waarom wij uiteindelijk tegen de tekst hebben gestemd, is dat de meer specifieke voorstellen om Latijns-Amerika te beschermen tegen speculatieve aanvallen en klimaatveranderingsverschijnselen, om een agressieve exportoriëntatie te ontmoedigen, om milieudumping te voorkomen en de liberalisering van de financiële diensten te belemmeren, verwaterd zijn door de pogingen om compromissen te sluiten als tegenwicht ter voorkoming van nog groteskere Spaanse formuleringen. De oproep om de onfortuinlijke Ontwikkelingsagenda van Doha in het kader van de WTO achter ons te laten en de focus van de toekomstige activiteiten voor de handelsregulering te richten op nieuwe uitdagingen, is weer teruggedraaid en veranderd in een talloze keren herhaald verzoek om tot een snelle afronding te komen van een rechtvaardige, ambitieuze en uitgebreide Ontwikkelingsagenda.</p>
      <p sl="en">Het concept van de voedselsoevereiniteit is ook gesneuveld. In plaats van dat de dingen met naam en toenaam worden genoemd, wordt in het verslag alleen maar “het belang benadrukt van”, maar niet nadat eerst alle concrete cijfers, benchmarks en deadlines terzijde zijn geschoven. Dat betekent dat het onderhavige verslag geen meerwaarde heeft ten opzichte van de bestaande documenten. Wat de specifieke eisen betreft, vormt het zelfs een verslechtering.</p>
    </intervention>
    <intervention id="4-276" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">We steunen dit verslag omdat het de nadruk legt op het versterken van de banden tussen de EU en de landen van Latijns-Amerika en de Caraïben. Het is beslist de taak van de Europese Unie om als een economische- en handelsmacht op het internationale toneel op te treden en de concurrentie van de Verenigde Staten en China, onze partners die op de Latijns-Amerikaanse markt aanwezig zijn, te verslaan.</p>
      <p sl="it">Weinig sectoren trekken profijt van deze handelsbetrekkingen. 85 Procent van de import in de Latijns-Amerikaanse en Caraïbische landen (LAC) bestaat uit industrieproducten, tegen een 40 procent export naar de EU die bestaat uit basisproducten. Op de middellange termijn zouden de handelsbetrekkingen moeten worden versterkt, met inachtneming van duidelijke en transparante regels.</p>
    </intervention>
    <intervention id="4-945" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De Europese Unie is, bovenal, een pleitbezorger van de eerbiediging van de mensenrechten. Daarom vind ik dat we de eerbiediging van de mensenrechten in Colombia zeer nauwlettend in de gaten moeten houden alvorens de handel met dit land te liberaliseren. Anderzijds moeten we er wat de invoer van voedingsmiddelen vanuit Latijns-Amerika betreft voor zorgen dat deze landen dezelfde normen naleven op het gebied van voedselkwaliteit en dierenbescherming als onze eigen producenten.</p>
    </intervention>
    <intervention id="4-277" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het gemeenschappelijk Europees handelsbeleid is een integraal en belangrijk onderdeel van het algemene externe beleid van de Unie. Dit beleid kan een zeer positieve rol spelen bij doelstellingen inzake het creëren van rijkdom en bij de economische en politieke betrekkingen tussen de bevolkingen en de landen van Europa en Latijns-Amerika. Ik heb er geen enkele twijfel over dat een verdere integratie op economisch gebied gunstig is voor beide partijen, vooral als het gaat om het scheppen van meer en betere banen. Ik ken echter ook de gevolgen die internationale handelsovereenkomsten tussen de Europese Unie en de landen van Latijns-Amerika kunnen hebben voor de economieën van de ultraperifere regio’s.</p>
      <p sl="pt">In de regio waar ik vandaan kom, Madeira, zijn die gevolgen met name voelbaar in de bananensector. Ik pleit dan ook voor het behoud van deze productiesector en andere strategische en traditionele sectoren van de ultraperifere regio’s.</p>
      <p sl="pt">Daartoe moeten de kwetsbare economieën van de ultraperifere gebieden, overeenkomstig de toezeggingen die de Europese Unie ten aanzien van deze regio’s heeft gedaan, passende compensatie en bijzondere aandacht krijgen. Omdat het verslag in dergelijke garanties voor deze regio’s voorziet, heb ik ervoor gestemd.</p>
    </intervention>
    <intervention id="4-278" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="nl">God zegene uw kinderen. Met deze stichtelijke woorden onderbreek ik de vergadering.</p>
    </intervention>
  </section>
  <section id="creitem20" title="9. Rectificaties stemgedrag/voorgenomen stemgedrag: zie notulen">
    <intervention id="4-282" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Ik wil het Parlement alleen iets meedelen dat ik zojuist heb gehoord.</p>
      <p sl="fr">Al enkele weken doet zich een nieuw en ongekend verschijnsel voor rond een aantal bezette steden in de Westelijke Sahara. Meer dan twaalfduizend Sahrawi – mannen, vrouwen en kinderen – verlaten momenteel hun steden en vestigen zich in tenten in de omgeving van Laayoune, Smara en Boujdour.</p>
      <p sl="fr">Het groeiend aantal verplaatsingen lijkt een nieuwe manier om te protesteren tegen de onhoudbare situatie, zowel op politiek als op sociaaleconomisch gebied, van de autochtone bevolking in deze gebieden.</p>
      <p sl="fr">Ik zeg dat vandaag en nu, omdat het probleem van de veelvoudige gewelddadige interventies van het Marokkaanse bewind dit weekend op verontrustende wijze dreigt te verergeren. Daarom vraag ik het Parlement om klaar te staan om te reageren al naargelang de ontwikkeling van de situatie.</p>
    </intervention>
    <intervention id="4-283" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Ik zal hier rekening mee houden. Dit is uiteraard een beroep op het Reglement, het was niet de bedoeling om de situatie in de Westelijke Sahara en die in Marokko vanmiddag te bespreken. Toch neem ik nota van uw woorden.</p>
    </intervention>
  </section>
  <section id="creitem21" title="10. Goedkeuring van de notulen van de vorige vergadering"/>
  <section id="creitem22" title="11. Debatten over gevallen van schending van de mensenrechten, de democratie en de rechtsstaat"/>
  <section id="creitem23" title="11.1. Gedwongen uitzettingen in Zimbabwe">
    <intervention id="4-288" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">auteur. – Mijnheer de Voorzitter, voor de zoveelste keer staat hier vandaag de problematische situatie in Zimbabwe ter discussie.</p>
      <p sl="en">Vandaag de dag kent dat land een hoge inflatie van wel honderden miljoenen procenten en is het werkloosheidspercentage zodanig dat meer dan negentig miljoen mensen niet in hun levensonderhoud kunnen voorzien Daarnaast vinden er veel schendingen van de mensenrechten plaats.</p>
      <p sl="en">Het Parlement vraag zich af wat er moet gebeuren. Wij hebben al vele malen gezegd dat wij geen schendingen van de mensenrechten meer accepteren. Wij hebben eisen aan Afrikaanse landen opgelegd, maar er is niets gebeurd.</p>
      <p sl="en">Als wij in de toekomst humanitaire steun aan Afrikaanse landen geven, vind ik dat wij daar als voorwaarde aan moeten verbinden dat de mensenrechten worden geëerbiedigd. In sommige gevallen zijn wij niet streng genoeg geweest en in andere gevallen hebben wij alleen maar voorgeschreven wat er zou moeten gebeuren.</p>
      <p sl="en">Wellicht dat wij nauwer met alle Afrikaanse landen en met de Afrikaanse Unie moeten samenwerken en trachten om ons standpunt beter toe te lichten, zodat zij begrijpen dat de Europese Unie in de toekomst geen financiële steun zal geven zolang de mensenrechten worden geschonden.</p>
    </intervention>
    <intervention id="4-289" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="en">auteur. – Mijnheer de Voorzitter, achter het eerste gedachtestreepje van onze ontwerpresolutie wordt het volgende opgemerkt: “onder verwijzing naar zijn talloze eerdere resoluties over Zimbabwe waarvan de meest recente dateert van 8 juli 2010”. Toen hadden wij het over de schendingen van de mensenrechten in de diamantvelden van Zimbabwe en nu gaat het over de uitzettingen rond Harare.</p>
      <p sl="en">Er worden nu mensen uitgezet die ook al in 2005 in het kader van de Operatie Murambatsvina zijn uitgezet, een naam die overigens “verwijder het vuil” betekent. Dezelfde mensen die de vorige keer als vuilnis buiten de deur zijn gezet, worden nu opnieuw uitgezet. De afgelopen keer gebeurde dat door de regering-Mugabe in haar strijd tegen de MDC. Nu zijn de eenheidsregering van Zanu en de MDC verantwoordelijk voor de uitzettingen. Ik moet zeggen dat ik diep teleurgesteld ben dat dergelijke schendingen van de mensenrechten onder deze eenheidsregering nog steeds plaatsvinden.</p>
      <p sl="en">Ik denk niet dat dit onze laatste resolutie over Zimbabwe zal zijn. Volgende keer zal ik er ook weer bij zijn en zal ik mijn mening wederom kenbaar maken.</p>
    </intervention>
    <intervention id="4-290" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur. – Mijnheer de Voorzitter, deze dringende humanitaire resolutie moet bezien worden in het licht van de politieke geschillen tussen de heren Mugabe en Tsvangirai en deze geschillen uiten zich in het verzoek aan de Europese Unie om de nieuwe, eenzijdig door de heer Mugabe benoemde, ambassadeurs niet te accepteren. Deze dringende humanitaire resolutie heeft echter een verband met de verkiezingen en politiek gewin dat kan ontstaan door mensen te verjagen uit de huizen waarin ze wonen.</p>
      <p sl="fr">Laten we Operatie Murambatsvina niet vergeten, het is al eerder gezegd, een stad die in juni 2005 te maken kreeg met een gewelddadige inval van de bulldozers van de heer Mugabe, uitsluitend voor verkiezingsdoeleinden, en waarbij zevenhonderdduizend mensen hun huis verloren. Nu gebeurt hetzelfde. Twintigduizend van de armste mensen van Zimbabwe, die wonen in de wijk Hatcliffe Extension, niet ver van Harare, worden bedreigd met uitzetting onder het voorwendsel dat zij de exorbitante huren die van hen worden verlangd, niet kunnen betalen. Het is een omvangrijke operatie.</p>
      <p sl="fr">Laten we ook niet vergeten dat de humanitaire en economische situatie blijft verslechteren voor miljoenen Zimbabwanen, dat het land de vierde plaats ter wereld inneemt voor wat betreft het aantal aids-besmettingen en dat kindersterfte er voortdurend toeneemt.</p>
      <p sl="fr">Er zijn momenteel zo veel redenen voor deze dringende resolutie en voor een dringend beroep op de gehele internationale gemeenschap, om te voorkomen dat er een einde komt aan de verzoening – ik zal niet zeggen pseudo-verzoening, maar verzoening in ieder geval – binnen de Zimbabwaanse coalitieregering als gevolg van deze strijdlustige voorbereidingen aan de vooravond van de verkiezingen.</p>
    </intervention>
    <intervention id="4-291" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">auteur. – Mijnheer de Voorzitter, ik ben geneigd te denken dat de mensenrechtensituatie in Zimbabwe helaas geen noodsituatie is in de betekenis die we daar normaal gesproken in deze vergaderzaal onder verstaan.</p>
      <p sl="fr">Schendingen komen in dit land namelijk herhaaldelijk voor, zoals blijkt uit de vele resoluties waarover in dit Parlement is gestemd. In de meest recente hebben we zoals gezegd de arrestatie op 22 juli van de heer Farai Muguwu veroordeeld, de oprichter en directeur van het Centrum voor onderzoek en ontwikkeling, die wordt beschuldigd van het aan de kaak stellen van wreedheden in de diamantvelden, onder andere begaan door de militaire autoriteiten.</p>
      <p sl="fr">Vandaag behandelen we de kwestie van de gedwongen uitzettingen. Deze kwestie is niet nieuw. Zoals mevrouw De Keyser al zei, hebben de Zimbabwaanse autoriteiten in 2005 een soortgelijke operatie uitgevoerd onder de naam ’Murambatsvina’, wat betekent "herstellen van de orde". Dat was nog eens een programma, niet waar? Het geeft duidelijk aan welke opvatting de Zimbabwaanse autoriteiten hebben van orde. Er waren toen zevenhonderdduizend mensen getroffen.</p>
      <p sl="fr">De internationale gemeenschap veroordeelde de gebruikte methodes unaniem. Hoe staat het er nu voor? De meeste getroffen personen wonen nog steeds in tenten. Erger nog, afgelopen augustus hebben gewapende politieagenten, ik zeg inderdaad politieagenten, de onderkomens van zo'n tweehonderdvijftig ontheemden in de buurt van Harare in brand gestoken. Ook is al gezegd dat twintigduizend mensen momenteel hetzelfde lot dreigen te ondergaan, omdat zij hun woonbelasting niet hebben betaald, een belasting die ze ook helemaal niet kunnen betalen.</p>
      <p sl="fr">Deze mannen, vrouwen en kinderen behoren echt tot de armsten van het land. Laten we dit gebeuren zonder iets te zeggen? Gaan we de Zimbabwaanse autoriteiten nogmaals herinneren aan hun internationale verplichtingen, zoals mevrouw Ashton afgelopen juli heeft gedaan tijdens de recente EU-Zimbabwe-Top?</p>
      <p sl="fr">We weten best dat het niet goed gaat tussen president Mugabe en de premier, na het globale politieke akkoord dat op 15 september 2008 is getekend en de benoeming van de regering van nationale eenheid op 13 februari jongstleden.</p>
      <p sl="fr">Onlangs heeft president Mugabe gedreigd om de regering onmiddellijk te ontslaan, omdat de regering het had gewaagd om hem aan zijn constitutionele verplichtingen te herinneren.</p>
      <p sl="fr">Het is tijd om te reageren in Zimbabwe en veel andere landen in de hele wereld en te stoppen met praten met dictators die door middel van geweld en fraude aan de macht blijven, uitsluitend om de rijkdommen van hun land te plunderen voor persoonlijke doeleinden.</p>
    </intervention>
    <intervention id="4-292" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">auteur. − Mijnheer de Voorzitter, ik zal proberen me aan de spreektijd van één minuut te houden.</p>
      <p sl="fr">Mijnheer de Voorzitter, dames en heren, het zijn donkere dagen voor Zimbabwe. We moeten alweer een urgentieresolutie aannemen over dit Afrikaanse land. Deze resolutie veroordeelt de mensenrechtenschendingen tijdens Operatie Murambatsvina, waar we het zojuist over hadden. Bij deze in 2005 begonnen operatie zijn niet alleen 700 000 mensen uit hun huizen verdreven, deze huizen en hun middelen van bestaan zijn ook verwoest. Twintigduizend ontheemden moeten hun bestaan in een situatie van extreme armoede, onveiligheid en promiscuïteit doorbrengen in tijdelijke onderkomens.</p>
      <p sl="fr">We maken ons zorgen over deze onacceptabele situatie. We moeten de Zimbabwaanse regering van nationale eenheid – die, zoals gezegd, die naam nauwelijks verdient – oproepen om die mensen een zodanig bestaansminimum te garanderen dat zij kunnen overleven en om de woonbelasting af te schaffen, bijvoorbeeld die in Hatcliffe aan de rand van Harare, die bijna afpersing genoemd kan worden. Deze situatie moet tijdens deze stemming met kracht van de hand worden gewezen.</p>
      <p sl="fr">Ik roep Zuid-Afrika, dat in zuidelijk Afrika een cruciale rol heeft te vervullen, en de Europese Unie op om samen een dialoog aan te gaan met de Zimbabwaanse autoriteiten over de huidige sociaaleconomische situatie van het land. Verder hoop ik dat deze tragedie ook onderwerp van gesprek zal zijn bij onze bijeenkomst van volgende week met onze Zuid-Afrikaanse collega’s.</p>
    </intervention>
    <intervention id="4-293" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">auteur. – Mijnheer de Voorzitter, keer op keer neemt dit Parlement resoluties aan waarin de Zimbabwaanse tragedie wordt veroordeeld. Keer op keer legt de heer Mugabe onze resoluties naast zich neer en doet hij of wij niet bestaan en onze standpunten er niet toe doen.</p>
      <p sl="en">Er is iets wat wij per ommegaande kunnen ondernemen om de heer Mugabe duidelijk te maken dat onze standpunten er wel degelijk toe doen. Ik doel daarmee op het feit dat wij de geloofsbrieven van mevrouw Margaret Muchada niet hoeven te accepteren. Zij is immers unilateraal door de heer Mugabe als Zimbabwaanse EU-ambassadeur benoemd en dat is een rechtstreekse schending van de grondwet van dat land.</p>
      <p sl="en">Mijn collega Geoffrey van Orden heeft over deze kwestie een brief aan de heer Barroso en de heer Van Rompuy geschreven. Als wij nog over tanden beschikken, moeten wij de heer Mugabe, die denkt dat hij eenvoudig over ons heen kan lopen, duidelijk maken dat wij er wel degelijk toe doen. Dat betekent dat wij moeten eisen dat hij deze mevrouw, zijn ambassadeur, terugroept.</p>
    </intervention>
    <intervention id="4-294" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">namens de PPE-Fractie . – De uitzettingen in Zimbabwe tonen een schandalig gebrek aan respect voor de internationaal erkende mensenrechten. Gedwongen uitzettingen zonder compensatie en zonder vervangende woonruimte zijn compleet in tegenspraak met het internationale recht. De regering van Zimbabwe schendt op ongehoorde wijze de burgerrechten en de politieke economische en sociale rechten die door het Afrikaanse Handvest voor de rechten van de mens en de volkeren worden gegarandeerd. Bij voortzetting van deze uitzettingen worden steeds nieuwe mensen blootgesteld aan vernedering en dakloosheid.</p>
      <p sl="pl">Wij roepen de regering van Zimbabwe op, om deze praktijken te staken en af te zien van gedwongen uitzettingen. Personen die al zijn uitgezet en hun eigendommen moeten wettelijke bescherming krijgen, de slachtoffers moeten compensatie en schadevergoeding ontvangen, maar bovenal onderdak en toegang tot water.</p>
    </intervention>
    <intervention id="4-295" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de S&amp;D-Fractie . – We hoeven slechts de krantenkoppen over Zimbabwe van de laatste vijf jaar te noteren om een beeld te krijgen van de heersende omstandigheden in het land dat al drie decennia wordt geregeerd door president Robert Mugabe. Koppen als: "Zimbabwe, politie slaat oppositie" of "Mugabe heeft Afrika vernietigd" zijn nog mild te noemen en de autoriteiten van dit Afrikaanse regime staan continu onder druk van de internationale publieke opinie. Extreme armoede en gebrek aan toegang tot de basisgezondheidszorg, de gigantische werkloosheid van bijna 90 procent en de lage gemiddelde levensverwachting van slechts 44 jaar, dat is het ware gezicht van Zimbabwe.</p>
      <p sl="pl">Onder deze omstandigheden is het moeilijk te begrijpen waarom de regering prioriteit geeft aan de uitzetting van twintigduizend burgers uit voorsteden van de hoofdstad Harare, waardoor zij hun schamele bezittingen gedwongen moeten achterlaten. Ik sluit mij aan bij de oproep van internationale organisaties zoals Amnesty International aan de regering van Zimbabwe om het onderdrukken van haar burgers te staken en zich te concentreren op echte hulpverlening in scholen, ziekenhuizen en op de arbeidsmarkt. Een arm land als Zimbabwe kan het zich niet veroorloven om geld en tijd te verspillen aan andere onderwerpen.</p>
    </intervention>
    <intervention id="4-296" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie. – Mijnheer de Voorzitter, tijdens de Top van de EU en Afrika komende november in Libië dient aan de orde gesteld te worden dat de heer Mugabe en zijn directe volgelingen nog steeds een struikelblok vormen voor het proces voor een politieke en economische wederopbouw en verzoening in Zimbabwe. Zij plunderen de economische rijkdommen van het land om er zelf profijt van te trekken en ontzeggen hun burgers de grondrechten.</p>
      <p sl="en">Circa 20 000 mensen die in de buitenwijken van Harare wonen, worden bedreigd met een gedwongen uitzetting. De regering eist een verlenging van de huurovereenkomsten waarvan de kosten tot wel 140 dollar kunnen oplopen. In een land met een inkomen per hoofd van de bevolking van minder dan 100 dollar is dat eigenlijk een onmogelijke eis. Die eis is dus in feite een vrijbrief om tot die uitzetting over te kunnen gaan. In 2005 zijn 70 000 mensen uitgezet en hun levensomstandigheden zijn nog steeds erbarmelijk.</p>
      <p sl="en">In het algemeen blijft de humanitaire, politieke en economische situatie in Zimbabwe verslechteren en worden miljoenen mensen bedreigd door hongersnood. Het land heeft te kampen met het vierde hoogste percentage hiv-besmettingen ter wereld en een hoge kindersterfte. De mensen aldaar hebben niet veel mogelijkheden om in gezondheid en welvaart op te groeien. En als zij die mogelijkheden wel hebben, ontberen zij de fundamentele vrijheden, zoals het recht op vrijheid van meningsuiting.</p>
      <p sl="en">Zimbabwe staat op de 123e plaats wat de persvrijheid betreft. De terugkeer van onafhankelijke dagbladen zou een stap voorwaarts betekenen op weg naar de publieke toegang tot informatie, maar de situatie is nog steeds uiterst kwetsbaar. Sta mij toe om de aandacht specifiek te richten op de situatie van de LGBTI-mensen in Zimbabwe. Mensen hebben een onbeperkte toegang nodig tot steun en humanitaire hulp zodat de pogingen van Zimbabwe om de millenniumontwikkelingsdoelen te verwezenlijken, eindelijk in gang kunnen worden gezet. Dat is absoluut noodzakelijk.</p>
    </intervention>
    <intervention id="4-297" speaker_id="96666" name="Timo SOINI" is_mep="True" mode="spoken" nationality="Finland" birth_date="30-05-1962" birth_place="Rauma" p_group="Europe of freedom and democracy Group - Vice" m_state="FI">
      <p sl="fi">namens de EFD-Fractie. − Mijnheer de Voorzitter, de trieste situatie in Zimbabwe, namelijk de dictatuur die daar al ruim dertig jaar heerst, is een schande voor zowel de internationale gemeenschap als Zimbabwe zelf.</p>
      <p sl="fi">Een dergelijke dictatuur die haar eigen volk onderdrukt, is volstrekt onaanvaardbaar. De cohorte van Mugabe eet er goed van, leeft in weelde en zwemt in het geld, terwijl anderen op straat of in krotten leven waaruit zij ook nog eens worden weggejaagd.</p>
      <p sl="fi">Het moet duidelijk zijn dat er ergens een grens is aan wat de internationale gemeenschap en de Europese Unie kunnen tolereren. Dit is een uitermate schandalige situatie en de internationale gemeenschap zou het land volledig moeten boycotten. Er mag geen geld meer naartoe gaan. Het is de hoogste tijd deze dictator, die zijn eigen volk onderdrukt, eens en voor altijd te verdrijven. Elke dag dat deze bende aan de macht blijft, is een blijk van ons onvermogen en het feit dat de internationale gemeenschap niet de moed heeft om deze onderdrukker in toom te houden.</p>
      <p sl="fi">Bovenal vervolgt hij ook systematisch verschillende minderheden: raciale minderheden, seksuele minderheden en alle andere minderheden, en dat in hun eigen land. Dat is gewoonweg onacceptabel en ik ben het er helemaal mee eens dat deze dictator moet worden afgezet. Daarom moeten wij nu het door ons beoogde, zeer krachtige en zeer terechte EU-standpunt innemen.</p>
    </intervention>
    <intervention id="4-298" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Ik herhaal wat mijn collega's die tot nu toe het woord hebben gevoerd, hebben gezegd: we zien hier een buitengewoon moeilijke situatie ontstaan doordat de twintigduizend inwoners van Hatcliffe Extension worden bedreigd met uitzetting. Zoals u weet, behoren zij tot het kwetsbaarste deel van de van de bevolking in Zimbabwe, een land dat in grote politieke problemen verkeert, die nog eens komen bovenop de extreem zorgwekkende economische toestand.</p>
      <p sl="ro">De Zimbabwaanse eenheidsregering heeft sinds haar vorming in februari 2009 bijzonder weinig gedaan om de situatie van de mensen, met name van degenen die in 2005 zijn uitgezet, te verbeteren. Ik denk dat ons antwoord of onze reactie op deze situatie heel duidelijk is. De regering van Zimbabwe moet actie ondernemen om haar internationale verplichtingen na te komen. Dit betekent dat de gedwongen uitzettingen moeten worden stopgezet en/of voorkomen. Anderzijds, willen we allemaal zonder meer dat de democratie in Zimbabwe wordt hersteld. De situatie van dit moment zou niet verder verwijderd kunnen zijn van een dergelijk herstel.</p>
    </intervention>
    <intervention id="4-299" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Zoals in dit Parlement al eerder is gezegd, is Zimbabwe volgens het vorige week gepubliceerde rapport van het International Food Policy Research Institute een van de landen waar de honger rampzalige proporties aanneemt. De mate van ondervoeding onder de bevolking, de prevalentie van kinderen met ondergewicht en het kindersterftecijfer zijn drie indicatoren die op dramatische wijze de chronische situatie tot uitdrukking brengen die er bestaat ten aanzien van de voedseltekorten waardoor miljoenen mensen worden getroffen.</p>
      <p sl="ro">Tegelijkertijd zijn honderdduizenden van de armste mensen in Zimbabwe uit hun huizen gezet in het kader van een barbaarse uitzettingsoperatie met een wrede naam die kan worden vertaald als "verwijder het vuil". Deze mensen zijn niet alleen hun huis kwijtgeraakt, maar ook hun baan, waardoor het werkloosheidscijfer is gestegen tot 90 procent van de bevolking. Dit alles vindt plaats terwijl dictator Mugabe verklaard heeft dat de mensen buitengewoon gelukkig zijn. Dit was de cynisch verwoorde mening van de man die de geschiedenis zal ingaan als de stichter van de wreedste langdurige dictatuur ter wereld.</p>
      <p sl="ro">Ik vind het van het grootste belang dat wij het regime in Zimbabwe verzoeken om de gedwongen uitzettingen met spoed stop te zetten, om een einde te maken aan de ernstige mensenrechtenschendingen en de vervolging van activisten uit het maatschappelijk middenveld, en om zich te onthouden van gewelddaden, die met een onrustbarende snelheid om zich heen lijken te grijpen.</p>
    </intervention>
    <intervention id="4-300" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">In Zimbabwe hebben de krachtige leiders het volk van hun land lange tijd met minachting bejegend, en dat maken zij zeer duidelijk.</p>
      <p sl="sk">Natuurlijk kunnen wij protest aantekenen, met het argument dat weerloze mensen niet als vee mogen worden behandeld, en dat zij niet zomaar uit hun huizen mogen worden gedreven, zonder enige hulp. Gedwongen uitzetting van armen in Harare is slechts een klein voorbeeld van de heerschappij van Robert Mugabe en zijn handlangers, die op de minerale rijkdom van hun land zitten als kikkers op een bron, waarmee zij anderen uitbuiten en zichzelf verrijken terwijl de bevolking van hun land omkomt van de honger. Ik denk dat het naïef is om te verwachten dat we door overtuiging en kritiek enige verandering tot stand kunnen brengen. We moeten veel sterkere maatregelen treffen. Mensen zoals Mugabe luisteren enkel en alleen naar financiële gevolgen of naar bruut geweld. Ik denk dat we een aantal financiële maatregelen tot onze beschikking hebben. We moeten de financiële en materiële hulpverlening aan regimes die net zo handelen als dat van Mugabe in heroverweging nemen en naar andere manieren zoeken, waaronder sancties, waarmee deze dictators ertoe kunnen worden gedwongen om fundamentele, ik benadruk, fundamentele mensenrechten te eerbiedigen.</p>
    </intervention>
    <intervention id="4-301" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, het is geen wonder dat onze collega’s zo woedend zijn als het om Mugabe gaat. Hij heeft van zijn land, de vruchtbare graanschuur van Afrika, een aaneenschakeling van slecht nieuws gemaakt.</p>
      <p sl="fi">De vervangende accommodatie die de regering heeft aangeboden, blijkt volkomen ontoereikend te zijn en dat heeft geleid tot een verslechtering van de toch al erbarmelijke leefomstandigheden. Een van de officiële redenen van de hele operatie was het voorkomen van de verspreiding van epidemieën, maar het feit dat er geen behandeling beschikbaar was na de uitzettingen geeft reden om aan de motieven van de regering te twijfelen.</p>
      <p sl="fi">Iedereen kent de situatie in Zimbabwe. De corrupte aard van de regering en de complete economische en maatschappelijke chaos leiden tot een situatie waarin niet eens een fundament voor een redelijk bestaan aanwezig is. Daarom moeten wij eisen dat Zimbabwe duidelijk aantoont dat het de levensstandaard van zijn burgers kan en wil waarborgen.</p>
      <p sl="fi">Zelfs al zijn er goede redenen voor dat een groot aantal mensen moet wijken voor grote projecten, dan nog moet het cruciale uitgangspunt altijd het welzijn van de geëvacueerde bevolking zijn. Dat heeft Zimbabwe absoluut genegeerd, ongeacht het feit of de redenen die het opgeeft, aanvaardbaar zijn of niet.</p>
    </intervention>
    <intervention id="4-302" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Mijnheer de Voorzitter, de huidige situatie in Zimbabwe is vreselijk en onaanvaardbaar. Bijna 700 mensen zijn het slachtoffer geworden van de uitzettingen tijdens de Operatie Murambatsvina in 2005. Nu dreigen 20 000 burgers te worden uitgezet in de Hatcliffe Extension in de buurt van Harare.</p>
      <p sl="en">De regering heeft de mensen die zijn uitgezet onbetaalbare huurverhogingen opgelegd en heeft niet overlegd met de burgers en hen niet geïnformeerd over de regels die zouden worden ingevoerd. Operatie Garikai, die bedoeld was om de getroffenen van de uitzettingen in 2005 te helpen, is slechts een voortzetting van dezelfde mensenrechtenschendingen.</p>
      <p sl="en">Ook ik dring erop aan dat Zimbabwe moet stoppen met het uitzetten van burgers in de regio Harare. Ik verzoek de regering van Zimbabwe met klem onmiddellijk Operatie Garikai te wijzigen om te voldoen aan alle verplichtingen op grond van het internationaal recht en de mensenrechtenwetgeving.</p>
      <p sl="en">Ik verzoek de Commissie deze kwestie met spoed aan te kaarten bij de regering van Zimbabwe.</p>
    </intervention>
    <intervention id="4-303" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik zou eigenlijk niet spreken, maar helaas kon mijn collega Geoffrey Van Orden er deze week niet bij zijn. Hij levert al heel lang kritiek op het weerzinwekkende en hardvochtige regime van president Robert Mugabe. Ik vrees dat er alleen een einde kan komen aan de dictatuur van Zanu-PF en Mugabe als hij in zijn doodskist ligt.</p>
      <p sl="en">Ik had gehoopt dat er een kans zou zijn op verzoening en vrede en een overgang naar echte democratie toen Morgan Tsvangirai een paar jaar geleden premier werd door middel van een overeenkomst over gedeelde macht, maar het lijkt erop dat Mugabe weer de absolute macht naar zich toe heeft kunnen trekken en weer is teruggevallen in het gedrag dat we maar al te goed van hem kennen – namelijk geweld, uitzetting en onderdrukking. Uiteindelijk zijn het de arme Zimbabwanen die eronder lijden in deze nu bijna failliete economie. Als Zimbabwe niet zou worden gesteund door giften van de regering van de Volksrepubliek China en geld uit Libië en andere landen, zou het niet overleven.</p>
      <p sl="en">Ik moet zeggen dat ik teleurgesteld was over het bezoek van president Zuma, die onlangs dit Parlement bezocht. Hij kwam hier de Europese Unie vragen de sancties tegen Zimbabwe op te heffen omdat de vluchtelingen naar Zuid-Afrika trekken. Ik vrees dat we de heer Zuma moeten vertellen dat dat echt niet mogelijk is. We moeten een sterk signaal van afkeuring uitzenden over de manier waarop Mugabe zijn eigen volk behandeld. Ik wil me aansluiten bij de opmerkingen die mijn collega Nirj Deva hiervoor heeft gemaakt, dat een mogelijk gebaar zou zijn om te weigeren de onlangs aangestelde ambassadeur voor Zimbabwe bij de Europese Unie te erkennen.</p>
    </intervention>
    <intervention id="4-304" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie. – Mijnheer de Voorzitter, dames en heren, ik ben de leden die aan dit debat hebben deelgenomen, uiterst dankbaar.</p>
      <p sl="en">De Europese Unie volgt deze zaak op de voet, in het bijzonder gezien de ‘Operation Clean-up’ in 2005, die desastreuze gevolgen had voor de leefomstandigheden van 700 000 Zimbabwanen.</p>
      <p sl="en">In 2005 trok het EU-Bureau voor humanitaire hulp ECHO 3,25 miljoen euro uit voor steun op het gebied van voedselzekerheid en landbouwactiviteiten en de verdeling van voedselrantsoenen onder kwetsbare personen.</p>
      <p sl="en">De huidige situatie is geen herhaling van de gebeurtenissen in Zimbabwe in 2005. De Commissie neemt kennis van deze resolutie van het Parlement en de aanbevelingen daarin. Tot nu toe hebben we van onze partners nog geen indicatie ontvangen die bevestigt dat de gebeurtenissen van 2005 zich herhalen.</p>
      <p sl="en">We volgen de situatie nauwlettend via het Bureau van onze EU-delegatie en via ons lokale ECHO-kantoor. We houden voortdurend contact met het Bureau voor internationale migratie en de lokale mensenrechtenorganisaties die bij deze kwestie betrokken zijn.</p>
      <p sl="en">Dit keer heeft de bevolking een kennisgeving van de verlenging van huur ontvangen die vijf jaar geldig is. De huurders die het vereiste geld niet bij elkaar kunnen krijgen is gevraagd hun zaak voor te leggen aan het ministerie van Binnenlands Bestuur en zij hebben steun gekregen van een lokale ngo die met daklozen werkt.</p>
      <p sl="en">Dankzij de steun van de lokale mensenrechten-ngo, de Advocaten voor Mensenrechten Zimbabwe, zullen hun zaken deze week door de rechtbank worden gehoord.</p>
      <p sl="en">De EU verleent al steun aan het werk van deze mensenrechten-ngo, die de belangen behartigt van de armsten die de gevraagde huurprijs niet kunnen betalen en dus hun grond dreigen te verliezen.</p>
      <p sl="en">Ik kan u echter verzekeren dat de EU de situatie nauwlettend in de gaten zal blijven houden en hulp zal mobiliseren zodra dat nodig is.</p>
    </intervention>
    <intervention id="4-306" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt na afloop van het debat plaats.</p>
    </intervention>
  </section>
  <section id="creitem24" title="11.2. Cambodja, in het bijzonder de zaak-Sam Rainsy">
    <intervention id="4-308" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is Cambodja, in het bijzonder de zaak-Sam Rainsy.</p>
    </intervention>
    <intervention id="4-309" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">auteur . − Mijnheer de Voorzitter, Sam Rainsy is een collega van ons, een parlementslid in Cambodja. Dat feit alleen al heeft geleid tot moordpogingen en een aantal politieke en juridische aanvallen door de regeringspartij, waaronder een gevangenisstraf van twaalf jaar. De regeringspartij is er blijkbaar niet blij mee dat Sam Rainsy corruptie en mensenrechtenschendingen afkeurt.</p>
      <p sl="en">Ik wil deze regeringspartij eraan herinneren dat de EU de grootste geldverstrekker aan Cambodja is en dat deze hulp wordt verstrekt op voorwaarde van respect voor de mensenrechten en de fundamentele vrijheden.</p>
      <p sl="en">In 2006 ontving Sam Rainsy de Prize for Freedom van Liberal International. Hij kreeg deze prijs voor het verdedigen van de vrijheden die wij delen in dit Parlement. We roepen daarom de Cambodjaanse autoriteiten op de aanbevelingen van de speciale rapporteur van de VN inzake mensenrechten in Cambodja ten uitvoer te leggen.</p>
    </intervention>
    <intervention id="4-310" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">auteur . − Mijnheer de Voorzitter, zoals al is gezegd, is de Europese Unie de grootste geldverstrekker aan Cambodja en wij hebben zeker het recht om de Cambodjaanse autoriteiten op te roepen om niet alleen politieke en institutionele hervormingen door te voeren om een democratische staat op te bouwen, een rechtsstaat die is gebaseerd op respect voor fundamentele vrijheden en rechten, maar ook de wil te tonen om effectief op te treden tegen de endemische plaag van corruptie, massale ontbossing die leidt tot ontheemding van mensen, landbezetting en de sekstoerisme-industrie, om de huidige cultuur van straffeloosheid af te wijzen en om gerechtigheid te brengen voor iedereen die bij dergelijke activiteiten betrokken is.</p>
      <p sl="en">De garantie van vrije en eerlijke politieke meningsuiting zonder intimidatie of bedreiging is eveneens noodzakelijk. Meer in het bijzonder willen we stellen dat we geschrokken zijn van de vervolging en veroordeling tot in totaal twaalf jaar gevangenisstraf van de oppositieleider, Sam Rainsy, vanwege een gebaar dat volgens de regering een symbolisch en duidelijk politiek karakter heeft. Het is met name verontrustend dat deze veroordeling, als zij wordt gehandhaafd, het Sam Rainsy onmogelijk zou maken deel te nemen aan de parlementsverkiezingen van 2013 en gevolgen zou hebben die veel verder gaan dan de zaak van Rainsy, aangezien deze de hele oppositie zullen treffen.</p>
    </intervention>
    <intervention id="4-311" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur . Mijnheer de Voorzitter, dit is een dringende resolutie die wordt gedomineerd door de heer Sam Rainsy, een soms omstreden persoon. Dat mag ons echter niet doen vergeten dat de democratie wel degelijk in het geding is in deze zaak.</p>
      <p sl="fr">Zoals gezegd is de heer Rainsy een liberale persoonlijkheid en tegenstander van leider Hun Sen. De heer Rainsy was reeds eerder veroordeeld tot achttien maanden gevangenisstraf en hij heeft in 2006 gratie gekregen. Feitelijk heeft hij de heer Hun Sen ervan beschuldigd achter de granaataanslag in 1997 te hebben gezeten.</p>
      <p sl="fr">Nu is hij veroordeeld – het is al gezegd, het is symbolisch – vanwege het verplaatsen van de grensmarkeringen van de betwiste grens tussen Vietnam en Cambodja en het verspreiden van zogenaamd valse landkaarten. Twaalf jaar bij verstek, dat is veel, maar het is in feite duidelijk waar het om gaat. Alles wat men wil is hem verhinderen deel te nemen aan de volgende verkiezingen in 2013, en hij is de leider van de tweede politieke oppositiepartij van het land.</p>
      <p sl="fr">Er is dus sprake van een gespannen politiek klimaat in Cambodja, er komen verkiezingen aan en er is sprake van electorale trucs. Er is echter ook sprake van autoritaire praktijken, en naast de zaak-Rainsy wil ik ook de zaak noemen van vertegenwoordigers van ngo´s die zijn vervolgd, namelijk parlementslid Mu Sochua die is veroordeeld wegens laster tegen de premier, journalist Hang Chakra, die is gearresteerd wegens het aan de kaak stellen van de corruptie in de kringen van vice-premier Sok An, enzovoort.</p>
      <p sl="fr">Ik wil er daarom eenvoudigweg aan herinneren, zoals ook anderen al gedaan hebben, dat wij donoren zijn, dat wij een samenwerkingsovereenkomst hebben waarin is bepaald dat de fundamentele vrijheden nageleefd moeten worden. Ik vraag ook om een plan voor humanitaire noodhulp voor de mensen, de bevolkingsgroepen die zijn getroffen door de crisis in de bouw en de textielindustrie. Dat is ook belangrijk.</p>
    </intervention>
    <intervention id="4-312" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">auteur . − Mijnheer de Voorzitter, hoewel Cambodja op papier een pluralistische democratie is, stelt de gerespecteerde ngo Human Rights Watch dat politici en journalisten die kritiek hebben op de regering te maken hebben met geweld en intimidatie.</p>
      <p sl="en">Daarnaast blijft de rechterlijke macht zwak en staat hij onder invloed van de politiek. Bovendien blijft de regering een oogje toeknijpen voor de frauduleuze confiscatie van het land van boeren, illegale houtkap en grootschalige plundering van de natuurlijke hulpbronnen van het land.</p>
      <p sl="en">Sam Rainsy, de oppositieleider die op dit moment in ballingschap leeft in Frankrijk, is bij verstek veroordeeld tot een gevangenisstraf van tien jaar. Zijn zogenaamde misdaad was aandacht vragen voor de confiscatie van het land van boeren door de regering na grensonderhandelingen met buurland Vietnam, in de loop waarvan hij werd beschuldigd van het opgraven van grenspalen.</p>
      <p sl="en">De resolutie van vandaag dient als een tijdige herinnering aan de Cambodjaanse regering dat zij, als zij nauwere banden met de EU wil, moet garanderen dat de basisvrijheden en de grondrechten worden gerespecteerd. Zo niet, dan loopt Cambodja het risico om net als Birma een paria te worden in de ogen van de internationale gemeenschap.</p>
    </intervention>
    <intervention id="4-313" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">auteur . − Mijnheer de Voorzitter, de heer Rainsy, een oppositieleider, is bij verstek veroordeeld tot een gevangenisstraf van twaalf jaar. Zijn rechtszaak voldeed niet aan de internationale normen voor eerlijke en onpartijdige rechtspraak en zijn veroordeling was politiek gemotiveerd. Vergelijkbare veroordelingen van leden van de oppositiepartij zijn vrij gebruikelijk en laten zien dat er geen onpartijdige rechtspraak is in Cambodja. Deze uitspraken van de rechtbank belemmeren de basismensenrechten, waaronder de vrijheid van meninguiting en het recht op een eerlijk proces.</p>
      <p sl="en">Ik maak ernstig bezwaar tegen de veroordeling van Sam Rainsy en anderen die net als hij gebruikmaken van hun recht op vrijheid van meningsuiting en ik roep de Cambodjaanse regering op te stoppen met deze tirannie. We moeten Cambodja er op internationaal niveau aan herinneren dat het moet streven naar democratie en moet ophouden met de selectieve toepassing van wetten op een manier die in strijd is met de rechten van individuen. Ik wil in het bijzonder de Commissie verzoeken er bij Cambodja op aan te dringen dat het geen nieuwe ngo-regels moet gebruiken om de oppositie en het maatschappelijk middenveld te beperken.</p>
    </intervention>
    <intervention id="4-314" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">namens de PPE-Fractie. − Mijnheer de Voorzitter, de behandeling van Sam Rainsy is slechts het topje van de ijsberg met betrekking tot de autoritaire controle en politieke macht die de regerende partij in Cambodja op een rechtbank uitoefent om alle kritiek op de regering te doen verstommen. Deze regering heeft natuurlijk de onderdrukking van het maatschappelijk middenveld en de bevordering van een eenpartijstelsel als hoofddoel. Dat komt ook tot uiting in de veroordeling van Rainsy, waarmee wordt geprobeerd te voorkomen dat hij deelneemt aan de verkiezingen in 2013.</p>
      <p sl="fi">Zoals hier al is gezegd, is de Europese Unie de grootste afzonderlijke donor van Cambodja en het is daarom belangrijk dat wij ons in deze resolutie niet slechts tevredenstellen met het veroordelen van het grote aantal mensenrechtenschendingen in het land, het ontbreken van een adequaat functionerend rechtssysteem en de politisering van de strijdkrachten. Wij moeten hen ook in duidelijke bewoordingen wijzen op de samenwerkingsovereenkomst tussen de Europese Unie en Cambodja en vooral op artikel 1 daarvan, waarin wordt geëist dat de mensenrechten worden gerespecteerd. Het moet gevolgen hebben wanneer de burgervrijheden voortdurend worden geschonden en de Europese Unie moet een duidelijke verbetering van de mensenrechtensituatie als voorwaarde stellen voor het voortzetten van financiële steun.</p>
    </intervention>
    <intervention id="4-315" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">namens de S&amp;D-Fractie. – De gevangenisstraf van twaalf jaar waartoe de Cambodjaanse oppositieleider Sam Rainsy is veroordeeld is in feite een ernstige mensenrechtenschending en een schaamteloze uiting van de autoritaire praktijken die het politieke leven in Cambodja kenmerken. Na zijn verwijdering uit de Nationale Assemblee, de ontneming van zijn parlementaire immuniteit tot driemaal toe, de talloze moordaanslagen die hij heeft overleefd en de moord op tientallen van zijn aanhangers, is Sam Rainsy nu bij verstek veroordeeld voor zijn protesten, die een sterke politieke lading hadden.</p>
      <p sl="ro">In feite is het uiteindelijke doel van het vonnis dat in september is gewezen, te voorkomen dat de leider van de oppositie zich kandidaat kan stellen voor de verkiezingen die over ruim twee jaar moeten plaatsvinden. Hierdoor worden de kansen van Cambodja om uit te groeien tot een democratie voorgoed op het spel gezet. In aanvulling op de oproepen die via deze resolutie aan de Cambodjaanse regering worden gedaan en waarmee wordt verzocht om het beëindigen van politieke vervolgingen, wil ik een verzoek doen aan de hoge vertegenwoordiger voor het buitenlands en veiligheidsbeleid van de Europese Unie om de nodige druk uit te oefenen op de autoriteiten teneinde hen te bewegen de politieke en institutionele hervormingen te hervatten die noodzakelijk zijn om een echte democratie tot stand te brengen.</p>
    </intervention>
    <intervention id="4-316" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, Cambodja is een buitengewoon mooi land met een rijk verleden, hoewel dit verleden en het land ook verschrikkelijke kanten hebben. Een bijzonder actueel geval: mensen verdwijnen, en mensen worden zonder redenen vastgehouden, er is sprake van grote corruptie, illegale toe-eigening van land, illegale houtkap, enzovoorts. Wat ons als leden van het Parlement de grootste zorgen moet baren is echter het feit dat diegenen die dit aan de kaak stellen en kritiek uiten, van de straat worden gehaald, in schijnprocessen worden veroordeeld en worden opgesloten.</p>
      <p sl="de">Sam Rainsy, oppositieleider in Cambodja, werd reeds verschillende keren vervolgd. In 1995 werd hij uit het Parlement gezet, nadat hij gekozen was. Het is hem gelukt, weer terug te komen. Bij verkiezingsbijeenkomsten vonden verschillende aanslagen plaats, een daarvan had 80 doden als gevolg. Ik heb Sam Rainsy zelf in Cambodja kunnen bezoeken en heb hem leren kennen als een uitsproken vredelievende persoon, als een overtuigde voorvechter van de democratie en de mensenrechten. Kort geleden werd hij zonder gegronde redenen vanwege een symbolische actie tot twaalf jaar celstraf veroordeeld.</p>
      <p sl="de">Wie de leider van de oppositie opsluit, sluit daarmee een groot deel van de bevolking van zijn land op die door deze persoon wordt vertegenwoordigd. Wie de leider van de oppositie opsluit om te verhinderen dat hij aan de volgende verkiezingen kan deelnemen, dwarsboomt daarmee ook de democratie en de uitoefening van de burger- en mensenrechten. Ik ben van mening dat we dit niet mogen accepteren en doe een beroep op de Commissie om met name de naleving van artikel 1 van de samenwerkingsovereenkomst met Cambodja te eisen, namelijk de eerbiediging van de mensenrechten in Cambodja als voorwaarde voor bijstand van de Europese Unie.</p>
    </intervention>
    <intervention id="4-317" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">namens de ECR-Fractie . – Ik ben twee keer in de gelegenheid geweest om Cambodja te bezoeken. De eerste keer was twee jaar geleden met de waarnemingsmissie van het Europees Parlement ten tijde van de parlementaire verkiezingen, de tweede keer was een half jaar geleden. Ik moet zeggen dat Cambodja een land is dat zich de laatste jaren op economisch gebied bijzonder snel heeft ontwikkeld, net als andere landen uit die regio. Helaas gaat de snelle economische groei van Cambodja niet gepaard met democratisering. Zonder sterke media die de regerende partij controleren, zonder sterke oppositie, zonder sterke niet-gouvernementele organisaties kan er namelijk geen sprake zijn van echte democratie.</p>
      <p sl="pl">De veroordeling van Sam Rainsy, overigens niet zijn eerste, is een nieuwe klap voor de oppositie. Als dit vonnis bevestigd wordt, kan Sam Rainsy zich niet kandidaat stellen bij de komende parlementsverkiezingen, hoewel hij behoorlijk populair is in zijn land. Het is een merkwaardig vonnis omdat in de dertig jaar na de val van het regime van de Rode Khmer, vele leiders van het regime in Cambodja nog steeds niet zijn berecht. De stabiliteit in de regio is ook zeker niet gebaat bij het betwisten van de grens tussen Cambodja en Vietnam. Deze kwestie moet echter langs politieke weg opgelost worden en niet via een gerechtelijk vonnis.</p>
    </intervention>
    <intervention id="4-318" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Het valt te betreuren dat Cambodjaanse rechtbanken nog altijd hun toevlucht nemen tot de arrestatie van politieke tegenstanders en dissidenten om hen te intimideren. Doorgaans zijn journalisten, mensenrechtenactivisten en andere critici die zich uitspreken voor de vrijheid van meningsuiting het slachtoffer van een dergelijk optreden.</p>
      <p sl="ro">Het is duidelijk dat de feiten die Sam Rainsy ten laste werden gelegd meer van politieke dan van strafrechtelijke aard zijn. Hij is veroordeeld tot twaalf jaar gevangenisstraf na het maken van een symbolisch gebaar om te protesteren tegen de manier waarop de grens met Vietnam wordt afgebakend. De echte reden voor zijn veroordeling lijkt echter te zijn dat de regering de oppositie buiten de verkiezingsstrijd voor de parlementsverkiezingen van 2013 wil houden.</p>
      <p sl="ro">Ik wil van deze gelegenheid gebruikmaken om er bij de Cambodjaanse regering op aan te dringen dat zij haar verplichtingen ten aanzien van het verstevigen van de democratie moet nakomen. Sam Rainsy moet, als voornaamste oppositieleider, toestemming krijgen om zijn taken in het Cambodjaanse parlement zo snel mogelijk te hervatten. Dit zou helpen om de verschuiving richting een eenpartijsysteem, die een bedreiging vormt voor de eerbiediging van de mensenrechten, te stoppen.</p>
    </intervention>
    <intervention id="4-319" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, het besluit van de rechtbank in Cambodja om oppositieleider Sam Rainsy te veroordelen tot tien jaar gevangenisstraf onder beschuldiging van het verspreiden van valse informatie en het vervalsen van officiële documenten alsmede soortgelijke gevallen hebben geleid tot de gerechtvaardigde bezorgdheid in het Westen over de onpartijdigheid en onafhankelijkheid van het rechtssysteem in dat land.</p>
      <p sl="fi">In Cambodja wordt systematisch geprobeerd de artikelen in de wet over de verspreiding van valse informatie en laster zodanig oppervlakkig te interpreteren dat daarmee het werk van de oppositie en ngo’s wordt gehinderd. De betreffende wetsartikelen worden in feite gebruikt om de vrijheid van meningsuiting in te perken.</p>
      <p sl="fi">Hoewel ik de aanzienlijke ontwikkeling erken die Cambodja heeft doorgemaakt sinds het regime van Pol Pot, vind ik het verontrustend wanneer de regering van Cambodja besluit het proces van het opbouwen van een democratisch systeem niet af te maken, wat helaas in veel landen is gebeurd. Cambodja heeft zich in een aantal internationale verdragen, waaronder het samenwerkingsverdrag met de Europese Unie, verbonden tot het waarborgen van de fundamentele rechten van zijn burgers en de invoering van democratische beginselen op zijn grondgebied. De Europese Unie moet in duidelijke bewoordingen eisen dat de Cambodjaanse regering zich aan haar verplichtingen houdt.</p>
    </intervention>
    <intervention id="4-320" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Zoals reeds is opgemerkt is Sam Rainsy twee maal veroordeeld tot een gevangenisstraf. De straf van tien jaar waartoe hij nu is veroordeeld op beschuldiging van het verspreiden van valse informatie en het vervalsen van overheidsstukken, is opgeteld bij zijn eerdere straf van twee jaar. Zoals mijn collega's ook hebben gezegd, is dit een doorzichtige poging om zijn deelname aan de volgende verkiezingen te blokkeren. Er is een probleem met de procedure die in dit hele verhaal is gevolgd, en dat is dat Sam Rainsy bij verstek is veroordeeld in een zaak die achter gesloten deuren is behandeld en die, volgens de berichten, werd gekenmerkt door talloze onregelmatigheden.</p>
      <p sl="ro">Toch staat deze zaak niet op zichzelf. Vele andere critici van de Cambodjaanse regering zijn al op vergelijkbare wijze behandeld en strafrechtelijk vervolgd. Zoals reeds is gezegd, ben ik van mening dat de Cambodjaanse autoriteiten, op basis van de samenwerkingsovereenkomst met de Europese Unie, hun duidelijke toezeggingen op het gebied van de mensenrechten moeten nakomen.</p>
    </intervention>
    <intervention id="4-321" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">In Cambodja glijdt de strijd om de politieke macht net als in veel andere landen af naar een echte strijd: een strijd op leven en dood, zoals het gezegde wil. In dergelijke situaties vernietigen en vervolgen machthebbers hun politieke tegenstanders en worden deze tegenstanders gevangen gezet.</p>
      <p sl="sk">Dit lijkt het geval te zijn met Sam Rainsy, die de huidige leiders natuurlijk uit de weg willen ruimen omdat hij concurrentie vormt, en voor hen het risico belichaamt van toekomstige politieke verandering. Net als in andere gevallen zouden we kunnen optreden en de Cambodjaanse regering kunnen verzoeken om haar politieke tegenstander niet meer te misbruiken en hem de gelegenheid te bieden om zich op gelijke voorwaarden bij de anderen te voegen, zodat hij kan meedoen aan de politieke strijd.</p>
      <p sl="sk">Ik denk dat we door onze verbeterde betrekkingen met Cambodja in deze kwestie meer effect kunnen sorteren dan in het geval van Harare. Daarom denk ik dat het de moeite kan lonen om de Cambodjaanse regering onder druk te zetten en er bij haar op aan te dringen een andere koers te varen, politieke tegenstanders beter te behandelen en omstandigheden te creëren voor een vrije en correcte politieke strijd.</p>
    </intervention>
    <intervention id="4-322" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="ga">lid van de Commissie. – Mijnheer de Voorzitter, allereerst een woord van dank aan de leden die aan dit debat hebben deelgenomen.</p>
      <p sl="en">Ik wil de leden van het EP die resoluties over Cambodja hebben ingediend voor dit spoeddebat bedanken. De situatie daar is inderdaad zorgwekkend.</p>
      <p sl="en">We hebben eerlijk van gedachten gewisseld met onze Cambodjaanse gesprekspartners, het meest recentelijk tijdens het Gemengd Comité in Brussel op 8 oktober, over de toestand van de democratische instellingen van het land en in het bijzonder over de behandeling van de oppositie in het parlement. Het feit dat de oppositieleider, Sam Rainsy, zijn toevlucht heeft moeten nemen tot Frankrijk is symptomatisch voor een verslechterende trend.</p>
      <p sl="en">Hetzelfde kan gezegd worden van de betrokkenheid van de rechterlijke macht bij de politiek en de vervolging van leden van de oppositie, onder wie degenen die zouden moeten profiteren van parlementaire onschendbaarheid. Het gevaar bestaat dat de Nationale Vergadering niet meer kan functioneren als een forum voor de vrije uitwisseling van meningen. De media staan eveneens onder druk.</p>
      <p sl="en">Er zijn een paar lichtpuntjes. Cambodja heeft alle aanbevelingen van de Mensenrechtenraad van de Verenigde Naties in de universele periodieke doorlichting geaccepteerd. We merken ook op dat er een nieuw wetboek van strafrecht en een nieuwe wet tegen corruptie zijn aangenomen. We zullen uiteraard nog moeten zien hoe deze in de praktijk ten uitvoer zullen worden gelegd. We zullen Cambodja blijven herinneren aan de aanbevelingen die onze verkiezingswaarnemingsmissies in het verleden hebben gedaan. De oprichting van een effectieve mensenrechtencommissie is een belangrijke doelstelling. We verwelkomen het voornemen van de regering om hiermee door te gaan en haar initiatief voor het instellen van een gezamenlijk forum met de organisaties van het maatschappelijk middenveld.</p>
      <p sl="en">Cambodja blijft een erg arm land. Er kan veel worden gedaan om de impuls van de recente economische groei vast te houden, zonder dat tegelijkertijd de ongelijkheden in de maatschappij toenemen. Hiertoe behoren hervorming van de regels voor landbezit en een einde aan de onduurzame praktijken op het gebied van land- en bosbeheer, waaronder de exploitatie van natuurlijke hulpbronnen.</p>
      <p sl="en">Sancties opleggen aan de regering of onze contacten op een lager pitje zetten zou de armste en meest kwetsbare mensen niet helpen en zou degenen die de democratie met voeten treden, alleen maar aanmoedigen. Daarom ben ik het er niet mee eens dat het opschorten van onze bilaterale overeenkomst nuttig zou zijn.</p>
      <p sl="en">Er is geen alternatief voor een geduldige dialoog. Als we niet worden gezien als een belangrijke speler in de ontwikkeling van het land, verspelen we de kans om de gebeurtenissen te beïnvloeden. Maar we kunnen veel doen in Cambodja op alle niveaus, van het kantoor van de premier tot het maatschappelijk middenveld. We zullen de positieve initiatieven die Cambodja neemt voor de mensenrechten, ontwikkeling en gendergelijkheid blijven stimuleren en tegelijkertijd blijven aandringen op een werkelijk pluralistische parlementaire democratie, een vrijere pers en een onafhankelijkere rechterlijke macht.</p>
    </intervention>
    <intervention id="4-324" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt dadelijk plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-944" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="nl">De mensenrechtensituatie in Cambodja baart steeds meer zorgen. We kampen met het probleem van grove mensenrechtenschendingen door de autoritaire regering, die de democratie uitholt. Als Cambodja's grootste donor moet de EU snel actie ondernemen om de Cambodjaanse burgers te beschermen en hun te verzekeren dat er geen terugslag komt in het democratisch proces. Ik zou deze gelegenheid willen aangrijpen om me tot de Cambodjaanse regering te richten met het verzoek zo spoedig mogelijk gevolg te geven aan het verslag van de speciaal rapporteur van de Verenigde Naties. De zaak-Sam Rainsy brengt het onrecht in Cambodja aan het licht, waar de heer Rainsy, als leider van de oppositiepartij en parlementslid, is geconfronteerd met wat alleen maar kan worden gezien als een doelbewuste poging om elke vorm van oppositie tegen de autoritaire regering de kop in te drukken. Er moet een eind komen aan het beschuldigen en vasthouden van personen die als een bedreiging voor de regering worden gezien. Bovendien hebben de burgers nog steeds geen waarborg voor de onafhankelijkheid en onpartijdigheid van de rechterlijke macht. Deze kwesties moeten onder ogen worden gezien en onmiddellijk worden aangepakt door dit Parlement om de Cambodjaanse burgers ervan te verzekeren dat dit Parlement zich blijft inzetten voor hun recht op democratie.</p>
    </intervention>
  </section>
  <section id="creitem25" title="11.3. Noordelijke Kaukasus, in het bijzonder de zaak-Oleg Orlov">
    <intervention id="4-326" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is het debat over zes ontwerpresoluties over de Noordelijke Kaukasus, in het bijzonder de zaak-Oleg Orlov .</p>
    </intervention>
    <intervention id="4-327" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="en">auteur . − Mijnheer de Voorzitter, ik wil zeggen dat deze resolutie over de situatie in de Noordelijke Kaukasus, en in het bijzonder de zaak van Oleg Orlov, een van de meest terechte resoluties is die deze Vergadering sinds lange tijd heeft aangenomen.</p>
      <p sl="en">De tragische toestand in de Noordelijke Kaukasus is de afgelopen jaren alleen nog maar erger geworden, met wijdverbreide mensenrechtenschendingen die nog steeds het dagelijks leven van de gemeenschappen in Tsjetsjenië, Ossetië, Dagestan, Noord-Ossetië en Kabardië-Balkarië beïnvloeden.</p>
      <p sl="en">Het geweld is zeker nog niet voorbij. Afgelopen dinsdag nog zijn er ten minste zes mensen omgekomen bij een aanslag op het Tsjetsjeense parlementsgebouw in Grozny. Minstens zeventien mensen raakten gewond, van wie de meesten burgers. Op 9 september kwamen zeventien mensen om het leven en raakten veel anderen gewond bij een bomaanslag in Vladikavkaz, de hoofdstad van Noord-Ossetië.</p>
      <p sl="en">Voor de drama’s uit het verleden is ook nooit verantwoording afgelegd. De families van de slachtoffers in Beslan weten nog steeds niet wat er met hun kinderen en dierbaren is gebeurd, hoe ze zijn gestorven en waar hun lichamen zijn.</p>
      <p sl="en">De vicieuze cirkel van geweld en straffeloosheid heeft niet alleen de gemeenschappen verward en verlamd, maar het feit dat het niet gelukt is om de situatie onder controle te krijgen, heeft er ook toe geleid dat het geweld zich verder verspreid heeft dan de grenzen van de Noord-Kaukasische republieken.</p>
      <p sl="en">Terwijl de burgers van Moskou het trauma van terrorisme hebben gevoeld, vrezen Tsjetsjeense vluchtelingen in Europa vervolging en zelfs moord. Mensen verdwijnen zelfs in de hoofdstad, Moskou, en in Sint-Petersburg, zoals afgelopen jaar is gebeurd.</p>
      <p sl="en">Dit moet een keer ophouden. Dat de winnaar van de Sacharov-prijs van 2009, de heer Orlov, in staat van beschuldiging is gesteld, kan het punt zijn waarop Europa eindelijk zegt dat het genoeg is geweest.</p>
      <p sl="en">De EU moet nu samenwerken met de Raad van Europa aan het uitstekende verslag dat is opgesteld door Dick Marty over rechtsmiddelen voor mensenrechtenschendingen in de Noordelijke Kaukasus.</p>
    </intervention>
    <intervention id="4-328" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">auteur . − Mijnheer de Voorzitter, vandaag heeft Voorzitter Buzek de winnaar van de Sacharov-prijs van dit jaar bekendgemaakt. Deze prijs belichaamt de vrijheid van denken, een essentiële Europese vrijheid en een recht dat wij namens onze burgers in de hele wereld nastreven.</p>
      <p sl="en">In reactie op de Nobelprijs voor de vrede heeft Voorzitter Buzek een krachtig beroep gedaan op China om Liu Xiao Bo vrij te laten en daarbij zei hij: “Vrijheid is geen bedreiging, maar vrijheid kan op veel manieren worden bedreigd.” Dat geldt ook voor de mensen die opkomen voor de mensenrechten in de Noordelijke Kaukasus.</p>
      <p sl="en">De winnaars van de Sacharov-prijs van vorig jaar, Oleg Orlov, Sergei Kovaljov en Ljudmila Aleksejeva van Memorial, hebben hun prijs niet persoonlijk in ontvangst kunnen nemen doordat hun vrijheid wordt bedreigd. De EU investeert enorm in haar betrekkingen met Rusland en we zijn verbonden via de Raad van Europa en de OVSE.</p>
      <p sl="en">Rusland heeft dus beloofd de mensenrechten en de rechtsstaat te beschermen en te bevorderen, maar de werkelijkheid is heel anders. Intimidatie van journalisten en activisten van het maatschappelijk middenveld is schering en inslag, verdwijningen van mensenrechtenverdedigers komen stelselmatig voor en er is geen vrijheid van meningsuiting, ook niet op het internet. Het ontbreken van een rechtsstaat heeft ertoe geleid dat het Europees Hof voor de Rechten van de Mens nu 20 000 zaken uit de Russische Federatie in behandeling heeft.</p>
      <p sl="en">Rusland heeft het recht om terrorisme in de Noordelijke Kaukasus te bestrijden, maar als de rechtsstaat niet wordt gehandhaafd werkt dat contraproductief voor de stabiliteit. Rusland heeft echt geen excuus om zijn eigen beloften over mensenrechten niet na te komen.</p>
      <p sl="en">We kijken ernaar uit en zullen erop toezien dat de vertegenwoordigers van Memorial de vrijheid hebben om naar dit Parlement te komen, om zo de vrijheden en rechten te symboliseren die alle burgers van de Noordelijke Kaukasus zouden moeten hebben.</p>
    </intervention>
    <intervention id="4-329" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">auteur. − Mijnheer de Voorzitter, ik maak mij grote zorgen over de toenemende sfeer van angst waarin mensenrechtenverdedigers in Rusland moeten leven. Wij zijn onze steun verschuldigd aan Oleg Orlov, aan wie wij vorig jaar de Sacharov-prijs gaven. Zijn enige misdaad is dat hij over de mensenrechten in Rusland heeft gesproken.</p>
      <p sl="fi">Ook in de Europese Unie worden fundamentele rechten geschonden, maar wat in Rusland gebeurt, is totaal iets anders. Wij moeten alle vormen van terrorisme en radicaal extremisme bestrijden met alle mogelijke legale middelen, ook met de middelen die het maatschappelijk middenveld ons biedt. Er is niet langer behoefte aan onderdrukking in de Noordelijke Kaukasus, maar eerder aan dialoog. In plaats van misdaden moet er nu meer respect komen voor de wet en de mensenrechten.</p>
      <p sl="fi">Rechtvaardigheid wordt altijd op objectieve en subjectieve wijze gerealiseerd. In de Noordelijke Kaukasus betekent dit dat misdadigers moeten worden berecht en er rekening moet worden gehouden met de behoeften van de slachtoffers van misdaad. Het aannemen van deze verklaring is een duidelijke en adequate steun aan Orlov en alle andere voorvechters van de mensenrechten. Wij mogen deze zaak niet vergeten wanneer wij over nieuwe betrekkingen tussen de Europese Unie en Rusland onderhandelen. Rusland moet de mensenrechten respecteren om een echte rol in Europa te kunnen spelen en moet het Europese ethos accepteren: Europa staat aan de kant van de mensen en is niet tegen mensen.</p>
    </intervention>
    <intervention id="4-330" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . − In de communistische tijd, toen de vakbond Solidariteit in Polen streed voor mensenrechten en democratie, was het motto “Geen vrijheid zonder Solidariteit” algemeen gangbaar. Vandaag kunnen we tegen de achtergrond van de gebeurtenissen in de Noordelijke Kaukasus en in andere gedeelten van Rusland, zeggen dat er geen stabiliteit is zonder rechtsstaat.</p>
      <p sl="pl">Het is erg belangrijk om deze verschijnselen in één adem te noemen. Er kan geen sprake zijn van economische en politieke betrekkingen met Rusland als we de mensenrechten in dit land negeren. Het is eigenlijk een systeem van communicerende vaten, het zijn geen twee aparte onderwerpen. Eerlijkheid gebiedt ons niet alleen te spreken over de ontdooiende betrekkingen met het grote Rusland, we moeten ook van Moskou eisen dat het de mensenrechten eerbiedigt, ook van iemand die de Sacharov-prijs heeft gewonnen. Dit is een ongewone klap in het gezicht van het Europees Parlement en de Europese Unie.</p>
    </intervention>
    <intervention id="4-331" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">auteur . Mijnheer de Voorzitter, ik wil gebruik maken van deze toespraak om ons gezamenlijk af te vragen waar de Sacharov-prijs toe dient.</p>
      <p sl="fr">Ik wil allereerst mijn collega´s bedanken, en in het bijzonder mevrouw Hautala, voor haar reactie op mijn vraag over de situatie van de heer Orlov. De heer Orlov is namelijk een van de drie leiders van de organisatie Memorial, waaraan wij vorig jaar de Sacharov-prijs hebben toegekend.</p>
      <p sl="fr">Door deze prijs toe te kennen, hebben wij de inzet beloond van degenen die de situatie in Tsjetsjenië nog aan de kaak durven te stellen. Het was symbolisch, want het was enkele maanden na de moord op mevrouw Natalia Estemirova, een moord die de heer Orlov streng veroordeeld had. We wisten dat de Tsjetsjeense president haatgevoelens koesterde jegens de heer Orlov en dat hij een aanklacht tegen hem had ingediend. In januari 2010 zijn de heer Orlov en Memorial veroordeeld en wij hebben niets gezegd. Op 6 juli jongstleden is de heer Orlov opnieuw aangeklaagd en er hangt hem nu een gevangenisstraf van drie jaar boven het hoofd.</p>
      <p sl="fr">Wanneer we de Sacharov-prijs uitreiken, dan proberen we de aandacht te vestigen op het werk van mannen en vrouwen die strijden voor democratie en mensenrechten, en door hun die prijs toe te kennen nemen we hen in bescherming.</p>
      <p sl="fr">Maar wat hebben we gedaan voor de heer Orlov en voor al diegenen die de mensenrechten verdedigen in Rusland en Tsjetsjenië? Op welke wijze hebben we de dialoog van de Europese Unie ontwikkeld, zodat de mensenrechten eindelijk zouden worden nageleefd in de Noordelijke Kaukasus? Kunnen wij zonder iets te zeggen toestaan dat er, meer dan een jaar na de moord op mevrouw Estemirova, geen enkele gerechtelijke vervolging is ingesteld? Kunnen we toestaan dat verdedigers van mensenrechten worden opgepakt en gemolesteerd en dat zij verdwijnen zonder enige reactie van de rechtbanken?</p>
      <p sl="fr">Ik zou bijna willen zeggen: "waar dienen wij nog voor, als wij vergadering na vergadering schendingen van de mensenrechten veroordelen, zonder dat dat de Commissie verhindert om gewoon door te gaan met zogenaamde constructieve dialogen, en zij ons blijft zeggen dat er vooruitgang is, maar niet op het gebied van de mensenrechten en de rechtspraak?" Wanneer houden wij eens op met het verloochenen van de zogenaamde fundamentele waarden ten gunste van economische en politieke belangen van bepaalde lidstaten? Misschien zouden we geloofwaardiger zijn, dames en heren, als onze bijeenkomsten niet naar het einde van de donderdagmiddag werden geschoven, en als wij met wat meer mensen aanwezig zouden zijn bij deze debatten.</p>
    </intervention>
    <intervention id="4-332" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur . − Mijnheer de Voorzitter, de Noordelijke Kaukasus is vroeger het slachtoffer geworden van het tsaristische kolonialisme en is het slachtoffer geworden van een poging tot volkerenmoord door het stalinistische regime, en helaas vonden er na de ondergang van de Sovjet-Unie twee meedogenloze oorlogen plaats, die in genocide aan kleine volkeren als de Tsjetsjenen uitmondden. Er kan worden gesteld dat de Noordelijke Kaukasus ook vandaag de dag een regio is waar kleine, brute satellietregimes als dat van de heer Kadyrov de mensenrechten op grove wijze schenden. Wij veroordelen elke vorm van terrorisme door welke partij dan ook, maar dit regime heeft niets te maken met democratie of de rechtsstaat.</p>
      <p sl="de">Om een eind te maken aan deze situatie is een trias nodig in de vorm van samenwerking tussen de Raad van Europa en zijn Hof voor de rechten van de mens, het Europees Parlement als motor van de Europese Unie en de mensenrechtenorganisaties in deze regio, die de Russische machthebbers van de buitenwereld trachten af te schermen. Memorial is in dit verband van centraal belang. Daarom eisen wij niet alleen dat Oleg Orlov onmiddellijk met rust wordt gelaten, maar wij roepen op tot het verlenen van ondersteuning aan zijn lovenswaardige inzet voor de mensenrechten. Dat zijn we hem en zijn medestanders, de volkeren van de Noordelijke Kaukasus, maar ook onze vermoorde vriendin en medestrijdster Estemirova, die velen van ons persoonlijk hebben gekend, verschuldigd. De moord op Natalia Estemirova moet eindelijk worden opgelost. We zijn het haar verplicht ervoor te zorgen dat de mensenrechten en de rechtsstaat in de Noordelijke Kaukasus eindelijk worden geëerbiedigd.</p>
    </intervention>
    <intervention id="4-333" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">namens de PPE-Fractie . – Enige tijd geleden heeft Oleg Orlov gezegd dat de afwijzing door de machthebbers van de belangrijkste kwestie − die van de mensenrechten − het grootste probleem is van de Noordelijke Kaukasus. De schending van de mensenrechten destabiliseert de Noordelijke Kaukasus, verlengt het conflict, vermindert de kans op een oplossing en steunt de facto de terroristische ondergrondse.</p>
      <p sl="pl">Mensenrechtenorganisaties als Memorial verdienen onze steun, omdat zij onmisbaar zijn voor de ontwikkeling van een stabiele en vrije samenleving. Daarnaast zijn ze ook nodig voor het tot stand brengen van echte en blijvende stabiliteit. Daarom moeten we deze organisaties steunen. Tegelijkertijd is het nodig om alle laakbare daden die daar gepleegd worden, aan de kaak te stellen. We moeten ons inzetten voor het stijgende aantal verdwijningen en we mogen het lijden van de ontheemden niet vergeten.</p>
    </intervention>
    <intervention id="4-334" speaker_id="96999" name="Alexander MIRSKY" is_mep="True" mode="spoken" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">namens de S&amp;D-Fractie . – Dank u, mijnheer de Voorzitter. Ik sta volledig achter het deel van de resolutie waarin wordt gesteld dat de mensenrechten in de Noordelijke Kaukasus moeten worden geëerbiedigd. Ik ben zeer bekend met de situatie in de Kaukasus, omdat ik daar meerdere keren ben geweest. Tegelijkertijd wil ik opmerken dat de titel ‘mensenrechtenactivist’ de heer Orlov nog niet het recht geeft om de president van de Republiek Tsjetsjenië van moord te beschuldigen. Als de heer Orlov van mening is dat de Sacharov-prijs een vrijbrief is voor onbezonnen beweringen, dan heeft hij het mis. Het Europees Parlement hoeft niet op te treden als de advocaat van Orlov. Laat Orlov zijn gelijk maar aantonen in de rechtbank. Als dit niet voor een Russische rechtbank geschiedt, dan kan het voor het Europese Hof. Wij hebben niet het recht om in dit geschil partij te kiezen. Wij moeten de rechtbanken hun werk laten doen. Toch wil ik de heer Orlov van advies dienen: denk goed na voordat u spreekt. Smaad is een misdrijf. Dank u.</p>
    </intervention>
    <intervention id="4-335" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">namens de ECR-Fractie . – Paradoxaal genoeg discussiëren we op de dag dat we ons besluit over de toekenning van de Sacharov-prijs 2010 wereldkundig maken, over de vervolging van een van de winnaars van deze prijs van vorig jaar. Zoals u weet heeft Oleg Orlov samen met andere leden van de organisatie Memorial deze prijs vorig jaar ontvangen voor de compromisloze en moedige strijd voor de waarheid over de Russische misdaden die zijn gepleegd in de Tsjetsjeense Republiek.</p>
      <p sl="pl">We spreken vandaag over de verdere vervolging van Oleg Orlov omdat hij onbevreesd opheldering eist over alle omstandigheden rond de dood van Natalia Estemirova, hoofd van Memorial in Tsjetsjenië. Hierbij mogen we niet vergeten dat de maatregelen die ‘president’ Ramzan Kadyrov heeft genomen tegen de heer Orlov niet mogelijk waren geweest zonder steun van het Kremlin. Daarom doe ik een oproep aan alle autoriteiten van de Europese Unie, waaronder de Commissie en de Raad, om druk uit te oefenen op president Medvedev om dit soort vervolgingen in Tsjetsjenië te beteugelen.</p>
    </intervention>
    <intervention id="4-336" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Geweld en terrorisme zijn bijna alledaagse verschijnselen in de republieken in de Noordelijke Kaukasus. De aanval die vorige week op het Tsjetsjeense parlement is gepleegd benadrukt dat de islamistische opstand de stabiliteit van de gehele regio in gevaar brengt. Vijftien jaar na het uitbreken van de oorlogen in Tsjetsjenië zijn er nog altijd tachtigduizend ontheemden in de regio. Ook de situatie voor mensenrechtenactivisten is verontrustend, met berichten over talloze willekeurige ontvoeringen en veroordelingen. De zaak tegen Oleg Orlov maakt deel uit van een reeks processen die zijn aangespannen zonder enige deugdelijke rechtsgrond. Hij zou een gevangenisstraf van drie jaar kunnen krijgen omdat hij de president van Tsjetsjenië had beschuldig van betrokkenheid bij de moord op Natalia Estemirova in 2009.</p>
      <p sl="ro">Ik wil erop wijzen dat in de onderzoeken die na de dood van deze vrouw zijn ingesteld tot nu toe nog geen enkele vooruitgang is geboekt. Daarom vind ik dat de Russische federale autoriteiten aanvullende maatregelen moeten nemen om ervoor te zorgen dat dit soort onderzoeken op de juiste wijze worden uitgevoerd, ook als het gaat om leden van de organisatie Memorial.</p>
    </intervention>
    <intervention id="4-337" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, het bekendste en gewelddadigste conflict in de Noordelijke Kaukasus is het conflict dat met de eerste Tsjetsjeense oorlog begon. Dat gaat nog steeds door, ook al heeft het zich verspreid, vooral naar Dagestan en Ingoesjetië. Zonder een standpunt in te nemen over in hoeverre er sprake is van een vrijheidsoorlog, een oorlog tegen terrorisme of iets anders, kunnen wij het feit niet negeren dat er bijna 100 000 interne vluchtelingen zijn en de mensenrechtensituatie er zeer slecht is.</p>
      <p sl="fi">De mensenrechtenactivisten aan wie wij vorig jaar de Sacharov-prijs gaven, zijn dragende krachten in de organisatie Memorial, die een belangrijke rol speelt in de Noordelijke Kaukasus. Toen Oleg Orlov afgelopen december de prijs kwam ophalen, antwoordde hij op een vraag over de gevaren van zijn werk, dat het grootste probleem is dat de dreiging afkomstig is van vertegenwoordigers van de overheid. Weinigen zullen aan deze woorden van hem twijfelen.</p>
      <p sl="fi">Anna Politkovskaja was vooral bekend als iemand die opkwam voor de mensenrechten van de Tsjetsjenen. De Russische agent Litvinenko, die in Londen werd vergiftigd, had het Russische optreden in Tsjetsjenië bekritiseerd. Natalia Estemirova, die vorig jaar werd vermoord, onthulde dat de veiligheidsdiensten eveneens in Tsjetsjenië betrokken waren bij gewelddadigheden en executies. De lijst van soortgelijke onopgeloste moorden is nog veel langer. Het is daarom van wezenlijk belang dat de Europese Unie deze zaken ter sprake blijft brengen.</p>
    </intervention>
    <intervention id="4-338" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Ik wil beginnen met een correctie op een uitspraak die een van de afgevaardigden heeft gedaan. Ons is verteld dat vertegenwoordigers van Memorial niet naar het Parlement konden komen om de Sacharov-prijs in ontvangst te nemen, maar ze waren er wel. Het waren de “Dames in het Wit” die de prijs niet in ontvangst konden nemen omdat ze Havana niet mochten verlaten.</p>
      <p sl="pl">In het verslag uit juni 2010 dat is opgesteld door de parlementaire vergadering van de Raad van Europa bevindt zich informatie over nieuwe gevallen van schendingen van de mensenrechten in de Noordelijke Kaukasus. De Russische autoriteiten houden vol dat zij zich inspannen om de regio te stabiliseren, echter de straffeloosheid van de schendingen van de mensenrechten en het ontbreken van een rechtsstaat staan nog steeds daadwerkelijke en langdurige stabiliteit van deze regio in de weg. De burgerbevolking is nog altijd blootgesteld aan geweld. Marteling en mishandeling, gedwongen verdwijningen, willekeurige moorden en arrestaties zijn alomtegenwoordig. Onderzoeken naar schendingen van de mensenrechten zijn ineffectief en gebrekkig. Meestal is het enige resultaat dat de daders ongestraft blijven, waardoor het wantrouwen tegenover regeringsinstellingen en het gehele justitiële systeem verder wordt gevoed.</p>
      <p sl="pl">Het is onze plicht om alle mogelijke stappen te zetten om niet alleen de situatie in de Noordelijke Kaukasus permanent in de gaten te houden, maar ook om een rechtsstaat te garanderen, om burgerinitiatieven en democratische initiatieven te ondersteunen en om de rechteloosheid in deze regio een halt toe te roepen.</p>
    </intervention>
    <intervention id="4-339" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Naar mijn oordeel vormt de veronachtzaming van het allerbelangrijkste, namelijk de eerbiediging van individuele mensenrechten, het voornaamste probleem in de Noordelijke Kaukasus. Dergelijke schendingen van de mensenrechten leiden tot destabilisering in de regio en verscherpen het conflict, dat tevens langer voortsleept. De kans dat er een oplossing komt, neemt af en er ontstaat een voedingsbodem voor reactionaire, terroristische groeperingen.</p>
      <p sl="sk">Ramzan Kadyrov, die de macht in Tsjetsjenië in handen heeft, draagt niet bij tot stabiliteit. Hij heeft zich ontpopt tot de absolute heerser van deze republiek, die de wet tart of deze verkeerd interpreteert, zodat hij de fundamentele mensenrechten links kan laten liggen. Bovendien worden misstanden met bepaalde individuen wellicht niet bekendgemaakt noch besproken. Oleg Orlov, lid van Memorial, is een droevig voorbeeld van de vervolging van mensenrechtenactivisten. Het is tragisch dat deze situatie nog steeds niet is opgelost. Het Europees Parlement heeft dan ook de morele verplichting om de gebeurtenissen in de regio op de voet te volgen en regelmatig aan te dringen op de eerbiediging van rechten die de burgers en mensenrechtenorganisaties in de Russische Federatie ondanks officiële retoriek vandaag de dag nog steeds niet hebben.</p>
    </intervention>
    <intervention id="4-340" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ook ik voel mij verplicht mijn solidariteit uit te spreken met Oleg Orlov en het mensenrechtencentrum Memorial, dat hij leidt. Zij hebben vorig jaar van het Europees Parlement de Sacharov-prijs voor de vrijheid van denken gekregen.</p>
      <p sl="ro">De veroordeling voor het belasteren van de Tsjetsjeense president en het proces dat is aangespannen tegen Oleg Orlov, die nu jarenlang de gevangenis zou kunnen ingaan, zijn een vreselijk hoogtepunt in een reeks ontmoedigende vervolgingen van mensenrechtenactivisten, waaronder de meest verschrikkelijke inzake de ontvoering van en moord op Natalia Estemirova, de coördinator van Memorial in Tsjetsjenië. Ik voel me verplicht protest aan te tekenen tegen deze meedogenloze, herhaaldelijke schendingen van de mensenrechten die worden gerechtvaardigd door de noodzaak het terrorisme te bestrijden, tegen de straffeloosheid van degenen die zich schuldig hebben gemaakt aan ernstige misdaden en misstanden, alsmede tegen de Russische autoriteiten die deze situatie tolereren, hetgeen de geloofwaardigheid van hun inzet voor de democratie aantast.</p>
    </intervention>
    <intervention id="4-341" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Ik wil stilstaan bij de vraag hoe het toch mogelijk is dat we hier de hele tijd alleen maar over de mensenrechten van een relatief kleine groep mensen spreken en absoluut geen oog hebben voor de kern van de zaak. Het probleem in de Noordelijke Kaukasus zit hem in de verregaande inmenging van goed opgeleide en gewapende wahabieten die het gebied om duidelijke redenen binnendringen.</p>
      <p sl="cs">Als u niet weet waar de wahabieten vandaan komen en waar ze hun financiering vandaan halen, dan kan ik u vertellen dat dit uit dezelfde bronnen is als die waarover men spreekt in verband met andere terroristische organisaties. Deze kern van de zaak, dus de redenen waarom er in verschillende delen van de Noordelijke Kaukasus flagrante schendingen van de mensenrechten voorkomen, ontbreekt helaas volledig in deze resolutie. Uiteraard dienen de mensenrechten te worden nageleefd, maar dan moeten wel eerst de voorwaarden daartoe geschapen worden. En zolang terroristische organisaties externe financieringsbronnen hebben, en die hebben ze helaas te over, dan wordt het wel erg moeilijk om die voorwaarden daadwerkelijk tot stand te brengen. En daar zwijgt de resolutie helaas in alle toonaarden over.</p>
    </intervention>
    <intervention id="4-342" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">Mijnheer de Voorzitter, ik sta volledig achter deze resolutie, die wordt gesteund door mijn fractie en die oproept tot actie voor het steunen van de winnaar van de Sacharov-prijs, Oleg Orlov, en alles waarvoor hij staat – namelijk verzet tegen de mensenrechtenschendingen die voortduren in de Noordelijke Kaukasus.</p>
      <p sl="en">Ik wil in dit verband zeggen dat ik mijzelf en mijn fractie niet herken in de woorden van de heer Mirsky, die eerder heeft gesproken en kritiek uitte op Oleg Orlov, door te zeggen dat hij zijn status als mensenrechtenverdediger niet mag gebruiken om zich af te zetten tegen de heer Kadyrov. Elke zichzelf respecterende democraat weet dat je geen titel nodig hebt, dat je geen mensenrechtenverdediger hoeft te zijn en dat je geen deel hoeft uit te maken van Memorial of een Sacharov-prijs hoeft te hebben gewonnen om het democratische recht te hebben om kritiek te mogen leveren op een staatshoofd of regeringsleider.</p>
      <p sl="en">Ik wil ook van de gelegenheid gebruikmaken om te steunen wat onze collega Raül Romeva i Rueda eerder heeft gezegd. Hij vroeg de aandacht van dit Parlement – en van de Commissie en de Raad en in het bijzonder van mevrouw Ashton – voor de gevaarlijke situatie die zich ontwikkelt in de Westelijke Sahara. Ik wil haar verzoeken in te grijpen om te voorkomen dat de Marokkaanse autoriteiten de inwoners van de Westelijke Sahara die strijden tegen de illegale bezetting, oppakken.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="4-343" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik wil u bedanken voor het feit dat u de mensenrechtensituatie in de Noordelijke Kaukasus ter sprake hebt gebracht.</p>
      <p sl="en">Hoewel de antiterroristische operatie in Tsjetsjenië sinds vorig jaar officieel voorbij is, zijn het geweld en het klimaat van straffeloosheid daar nog altijd aanwezig, en dat geldt nog sterker voor het aangrenzende Dagestan en voor Ingoesjetië.</p>
      <p sl="en">De gewapende aanslag die afgelopen dinsdag plaatsvond in het parlement in Grozny herinnerde ons weer eens aan het feit dat de situatie instabiel en gevaarlijk blijft.</p>
      <p sl="en">De hoge vertegenwoordiger voor het buitenlands en veiligheidsbeleid/vicevoorzitter mevrouw Ashton heeft deze aanval veroordeeld en heeft gesteld dat terroristisch geweld en zelfmoordaanslagen in geen enkele omstandigheid te verantwoorden zijn.</p>
      <p sl="en">Ik wil van de gelegenheid gebruikmaken om mijn oprechte medeleven te betuigen aan de families van de slachtoffers. In dit geval waren de slachtoffers een burger en twee politiemensen die hun werk deden. Niet alleen de terroristische aanslagen gaan door in de Noordelijke Kaukasus, maar ook de regelmatige aanslagen op mensenrechtenverdedigers en journalisten en de daders van die aanslagen worden zelden berecht.</p>
      <p sl="en">We eren alle mensen die het leven hebben gelaten en degenen die in zo’n omgeving blijven werken. Veel activisten, juristen en onafhankelijke journalisten in de Russische Federatie hebben te maken met geweld, bedreiging en intimidatie.</p>
      <p sl="en">De lasterzaken tegen Oleg Orlov, hoofd van het mensenrechtencentrum Memorial, en de voorzitter van de Moskou-Helsinki Groep, Ljudmila Aleksejeva, moeten worden gezien in deze context van intimidatie. De verklaringen van de heer Orlov, die worden bestreden door president Kadyrov, hadden betrekking op het feit dat de moordenaar van Memorial-activiste Natalia Estemirova, hoewel zijn identiteit bekend is, nooit voor het gerecht is gebracht.</p>
      <p sl="en">De Europese Commissie houdt het tweede proces van de heer Orlov, dat op dit moment loopt, nauwlettend in de gaten. De EU roept Rusland op zich te houden aan de beloften die het heeft gedaan als lid van de Verenigde Naties, de OVSE en de Raad van Europa. President Medvedev heeft zich uitgesproken tegen wat hij het juridische nihilisme noemde dat hoogtij viert in Rusland. De EU is bereid Rusland te helpen bij het hervormen van zijn rechtsstelsel.</p>
      <p sl="en">Er zijn concrete activiteiten voorbereid in nauwe samenwerking met het kabinet van de president en de Raad van Europa.</p>
      <p sl="en">De EU hecht veel waarde aan de gelegenheid die zij heeft om haar zorgen over de mensenrechten met de Russische autoriteiten te bespreken. We zijn blij met de open houding die president Medvedev aanneemt in de besprekingen met de EU over deze kwesties. De reguliere mensenrechtenbesprekingen op deskundigenniveau tussen de EU en Rusland bieden een kans om het bereik van deze discussies te vergroten.</p>
    </intervention>
    <intervention id="4-344" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-345" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ik wil mijn oprechte medeleven en zorg uitspreken voor het toenemende aantal vermoorde of verdwenen burgers van de Kaukasusregio, in het bijzonder Natalia Estemirova. De toename van het geweld en de verdwijningen van mensenrechtenactivisten en politieke tegenstanders in de Noordelijke Kaukasus sinds 2009 is zorgwekkend. Deze conflicten en mensenrechtenschendingen destabiliseren de regio en belemmeren de vrede en welvaart. Ik verzoek de Russische autoriteiten met klem de bescherming van mensenrechtenverdedigers, onder wie de medewerkers van Memorial, te verbeteren. De regering moet streven naar veroordeling van de daders van ontvoeringen en moorden, in plaats van personen zoals Oleg Orlov, die deze kwesties aan het licht brengen, de mond te snoeren. Ik veroordeel het handelen van de autoriteiten bij het onderzoeken van mensenrechtenorganisaties, evenals de strafrechtelijke aanklachten die op dit moment worden ingediend tegen Oleg Orlov omdat hij zijn mening heeft gegeven. Ik roep de Commissie op deze kwesties te benadrukken in haar dialoog met Rusland.</p>
    </intervention>
    <intervention id="4-346" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">De laatste tijd wordt er in de media veel gesproken over een nieuw hoofdstuk in de betrekkingen tussen de Europese Unie en de Russische Federatie. De gezamenlijke Duits-Russische Nord Stream-gaspijpleiding of het voorstel van Nicolas Sarkozy om Rusland op te nemen in het Europese veiligheidssysteem zijn hier de vruchten van.</p>
      <p sl="pl">Het lijkt erop dat de besluitvormers van de EU in hun euforie over de nieuwe economische overeenkomsten de gevallen van Anna Politkovskaja en Natalia Estemirova alweer vergeten zijn. De Unie is al jaren gebaseerd op de overtuiging dat als mensen in bepaalde zin gelijk zijn, die gelijkheid dan voor iedereen in alle opzichten geldt. Onze prioriteit is daarom onveranderd de strijd voor de eerbiediging van de beginselen van de rechtsstaat, burgerlijke vrijheden en menselijke waardigheid. Een krachtige reactie van de Europese Unie op de herhaalde schendingen van de mensenrechten in Rusland en het drama van de democratische oppositie is noodzakelijk.</p>
      <p sl="pl">De media melden dat op iedere 31e dag van de maand in Russische steden manifestaties plaatsvinden, georganiseerd door de beweging ‘Strategie-31’. Haar leden manifesteren ter verdediging van de vrijheden van vergadering, vereniging, manifestatie en posten die worden gegarandeerd in artikel 31 van de grondwet van de Russische Federatie. Vanaf het begin van haar activiteiten ondervindt deze beweging tegenwerking van de autoriteiten. Manifestaties worden iedere keer uiteengejaagd door de speciale politie-eenheid OMON en deelnemers worden getreiterd en geslagen, afgevoerd naar plekken diep in de bossen en daar achtergelaten, of gearresteerd en vastgehouden in gevangenissen zonder dat hiervoor een formele reden wordt gegeven. De Unie is verplicht om deze activiteiten te onderzoeken en een luid protest uit te spreken. Dit wordt van ons verwacht, niet alleen door de Russische burgers maar door de hele Europese samenleving.</p>
    </intervention>
  </section>
  <section id="creitem26" title="12. Stemmingen"/>
  <section id="creitem27" title="12.1. Gedwongen uitzettingen in Zimbabwe (B7-0583/2010&#10;) (stemming)"/>
  <section id="creitem28" title="12.2. Cambodja, in het bijzonder de zaak-Sam Rainsy (B7-0550/2010&#10;) (stemming)"/>
  <section id="creitem29" title="12.3. Noordelijke Kaukasus, in het bijzonder de zaak-Oleg Orlov (B7-0549/2010&#10;) (stemming)">
    <intervention id="4-351" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur . − Mijnheer de Voorzitter, collega Landsbergis, die de Kaukasus beter kent dan wie ook, heeft een aantal mondelinge amendementen afgegeven die een precisering van de tekst beogen en waarvoor ik u om steun verzoek. Namens hem lees ik de amendementen voor.</p>
      <p sl="de">Na paragraaf 3 willen we achter “recognises Russia’s right to fight” en vóór ’terrorism’ het woord ’real’ invoegen, ter precisering, aangezien terrorisme ook vaak als voorwendsel wordt gebruikt. In paragraaf 5 willen we graag het woord ’lasting’ invoegen, zodat de tekst als volgt komt te luiden: “stresses that the lasting impunity in Chechnya” . En in paragraaf 15 zouden we graag het woord ’intimidating’ willen invoegen: “expresses its rejection of the intimidating search of human rights organisations” .</p>
      <p sl="de">Het gaat slechts om taalkundige preciseringen. Ik verzoek de leden hieraan hun steun te verlenen.</p>
    </intervention>
  </section>
  <section id="creitem30" title="13. Onderzoek geloofsbrieven: zie notulen"/>
  <section id="creitem31" title="14. Besluiten inzake bepaalde documenten: zie notulen"/>
  <section id="creitem32" title="15. Verzending van de tijdens deze vergadering aangenomen teksten"/>
  <section id="creitem33" title="16. Rooster van de volgende vergaderingen: zie notulen"/>
  <section id="creitem34" title="17. Onderbreking van de zitting">
    <intervention id="4-358" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
