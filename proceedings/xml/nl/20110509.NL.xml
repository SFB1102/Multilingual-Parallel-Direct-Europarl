<?xml version='1.0' encoding='utf-8'?>
<text id="20110509.NL" lang="nl" date="2011-05-09" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004-000" speaker_id="28269" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op 7 april 2011 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Verklaringen van het voorzitterschap">
    <intervention id="1-007-000" speaker_id="28269" name="De Voorzitter" is_mep="True" mode="spoken">
      <p sl="nl">Aan het begin van onze vergadering wil ik graag enkele verklaringen afleggen. Het is vandaag de Dag van Europa. Ik ben het grootste deel van de dag in Florence geweest, waar – zoals u weet – het Europees Universitair Instituut is gevestigd en waar het Festival dell’Europa wordt gehouden. Er werd daar ook een conferentie gehouden over de staat van de Europese Unie en ik heb er studenten van het Europees Universitair Instituut ontmoet.</p>
      <p sl="nl">We staan er vandaag bij stil dat Robert Schuman precies 61 jaar geleden zijn gedenkwaardige verklaring aflegde die de weg baande tot de oprichting van de Europese Unie. We hebben samen inmiddels veel bereikt. Robert Schuman zou trots zijn op onze verworvenheden. Onze founding fathers wisten dat crises er zijn om overwonnen te worden en om er solide grondslagen op te leggen voor de toekomst, dus terwijl we vandaag, op 9 mei, het verleden gedenken, werken we aan het heden met een hoopvolle blik op de toekomst.</p>
      <p sl="nl">Ten tweede: de Europese Unie is nu een volwaardige speler op het internationale toneel. De Algemene Vergadering van de Organisatie van de Verenigde Naties heeft dit op 3 mei bevestigd door met overweldigende meerderheid in te stemmen met de deelname van de Europese Unie in het werk van de Verenigde Naties. Vertegenwoordigers van de Europese Unie kunnen voortaan het woord voeren ten overstaan van de Algemene Vergadering en amendementen indienen die door de EU-lidstaten zijn overeengekomen. Dit is een gezamenlijk succes van de lidstaten, de Commissie en de Raad, maar ook van het Europees Parlement. Ons optreden en onze verklaringen moeten eensgezind blijven. Het is met name van belang dat we eensgezind optreden nu we moeten beslissen over verdere acties in Noord-Afrika, waar de spanningen weer toenemen, evenals in Syrië en Bahrein.</p>
      <p sl="nl">Ten derde: op 17 mei wordt in de Europese Unie voor de zevende maal de Internationale dag tegen homofobie gehouden. De Europese Unie bestrijdt discriminatie op alle fronten, zowel in Europa als daarbuiten. Homofobie is geen uitzondering. Helaas worden wereldwijd nog altijd mensen vervolgd, gefolterd en zelfs gedood. Wij hebben de verplichting om slachtoffers van discriminatie te beschermen opgenomen in onze belangrijkste rechtshandelingen – in het Verdrag en in het Handvest van de grondrechten. We zullen deze verplichting nakomen.</p>
      <p sl="nl">En ten vierde en ten slotte: het Europees Parlement veroordeelt ten enenmale de executie van een van de mannen die door het oorlogstribunaal in de Gazastrook ter dood waren veroordeeld wegens samenwerking met Israël. De Europese Unie is en blijft hoe dan ook tegen de doodstraf. De hervatting van de terechtstellingen ondermijnt de inspanningen voor een duurzame verzoening tussen de Palestijnen.</p>
    </intervention>
  </section>
  <section id="creitem4" title="4. Verzoek om verdediging van de immuniteit">
    <intervention id="1-009-000" speaker_id="28269" name="De Voorzitter" is_mep="True" mode="spoken">
      <p sl="nl">Dan heb ik nu een paar administratieve mededelingen. De heer de Magistris heeft twee verzoeken om verdediging van zijn immuniteit en zijn voorrechten ingediend in het kader van bij de rechtbanken van Cosenza en Milaan lopende gerechtelijke procedures. De heer Uspaskich heeft een verzoek om verdediging van zijn immuniteit en zijn voorrechten ingediend in het kader van een bij de rechtbank van Vilnius lopende gerechtelijke procedure. De heer Tudor heeft een verzoek om verdediging van zijn immuniteit en zijn voorrechten ingediend. Overeenkomstig artikel 6, lid 3, van het Reglement zijn deze verzoeken naar de bevoegde commissie, te weten de Commissie juridische zaken, verwezen.</p>
    </intervention>
    <intervention id="1-010-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Mijnheer de Voorzitter, dit is geen beroep op het Reglement, maar ik begreep eenvoudigweg niet wat u zojuist heeft gezegd.</p>
      <p sl="it">Collega de Magistris heeft verzocht om de verdediging van zijn immuniteit, als ik het goed heb begrepen. Er moet een misverstand zijn. Aangezien collega de Magistris in mijn land kampioen is in de strijd tegen de immuniteit, is dit waarschijnlijk verkeerd begrepen. Ik vind het onwaarschijnlijk dat collega de Magistris heeft verzocht om de verdediging van zijn immuniteit; ik zal het wel verkeerd hebben begrepen en daarom wil ik u om opheldering verzoeken.</p>
    </intervention>
    <intervention id="1-011-000" speaker_id="28269" name="De Voorzitter" is_mep="True" mode="spoken">
      <p sl="nl">Zoals ik al zei: het was een verzoek om verdediging van de parlementaire immuniteit. Zoals altijd zal onze commissie erover beslissen overeenkomstig artikel 6, lid 3, van het Reglement.</p>
    </intervention>
  </section>
  <section id="creitem5" title="5. Samenstelling Parlement: zie notulen"/>
  <section id="creitem6" title="6. Ingekomen stukken: zie notulen"/>
  <section id="creitem7" title="7. Onderzoek geloofsbrieven: zie notulen"/>
  <section id="creitem8" title="8. Ondertekening van volgens de gewone wetgevingsprocedure aangenomen besluiten: zie notulen"/>
  <section id="creitem9" title="9. Samenstelling commissies en delegaties: zie notulen">
    <intervention id="1-017-000" speaker_id="28278" name="Luis Yáñez-Barnuevo García" is_mep="True" mode="spoken">
      <p sl="es">Mijnheer de Voorzitter, het komt waarschijnlijk omdat het allemaal nog zeer recent is, maar u hebt nog geen aandacht besteed aan de ernstige gebeurtenis die zich gister in Cuba heeft voorgedaan: het lijkt erop dat er gister een Cubaanse dissident, Juan Wilfredo Soto García, door de politie is vermoord in een openbaar park in Santa Clara, Cuba. Mijnheer de Voorzitter, ik ben van mening dat u, gezien het belang dat dit Parlement hecht aan het thema van de mensenrechten, op zijn minst een onafhankelijk onderzoek zou moeten eisen om de dood van deze Cubaanse dissident op te helderen.</p>
    </intervention>
    <intervention id="1-018-000" speaker_id="28269" name="De Voorzitter" is_mep="True" mode="spoken">
      <p sl="nl">Dank u voor uw opmerking. Als zoiets inderdaad gebeurd is, zullen wij hetzelfde standpunt innemen als u hebt voorgesteld. Dank u wel dat u hier aandacht voor hebt gevraagd.</p>
    </intervention>
  </section>
  <section id="creitem10" title="10. Mondelinge vragen en schriftelijke verklaringen (indiening): zie notulen"/>
  <section id="creitem11" title="11. Vervallen schriftelijke verklaringen: zie notulen"/>
  <section id="creitem12" title="12. Van de Raad ontvangen verdragsteksten: zie notulen"/>
  <section id="creitem13" title="13. Kredietoverschrijvingen: zie notulen"/>
  <section id="creitem14" title="14. Aan de standpunten en resoluties van het Parlement gegeven gevolg: zie notulen"/>
  <section id="creitem15" title="15. Verzoekschriften: zie notulen"/>
  <section id="creitem16" title="16. Regeling van de werkzaamheden">
    <intervention id="1-026-000" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 137 van het Reglement tijdens haar vergadering van 5 mei 2011. De volgende wijzigingen zijn voorgesteld:</p>
      <p sl="nl">Met betrekking tot de woensdag</p>
      <p sl="nl">De heer Speroni zal zo dadelijk een wijzigingsverzoek toelichten. Wat betreft het debat over het buitenlands, veiligheids- en defensiebeleid, heeft de Fractie Europa van Vrijheid en Democratie verzocht om de Koptische christelijke gemeenschap in Egypte op te nemen in de verklaring van de vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid over de situatie in Syrië en in Kamp Ashraf. Deze wijziging heeft betrekking op de ochtendzitting van woensdag om 9.00 uur, als mevrouw Ashton hier aanwezig is. De heer Speroni zal het verzoek nu toelichten. Dank u wel.</p>
    </intervention>
    <intervention id="1-027-000" speaker_id="997" name="Francesco Enrico Speroni" is_mep="True" mode="spoken">
      <p sl="it">namens de EFD-Fractie. – Mijnheer de Voorzitter, we wilden de agenda niet inhoudelijk wijzigen – of beter gezegd, een voorstel tot wijziging van de agenda doen – door een onderwerp toe te voegen of te vervangen, maar we verzoeken eenvoudigweg om uitbreiding van het onderwerp waarover de ondervoorzitter verslag zal doen.</p>
      <p sl="it">We willen alleen dat wanneer het onderwerp Syrië en Kamp Ashraf wordt behandeld, we ook de kwestie van de christelijke, en vooral Koptische minderheden in Egypte zullen bespreken. Het gaat om een gevoelig gebied en een onderwerp in verband met de bescherming van minderheden, en daarom wil ik de collega’s vragen dit voorstel goed te keuren.</p>
    </intervention>
    <intervention id="1-028-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik steun dit verzoek volkomen, maar ik had u het woord gevraagd over de agenda van dinsdag. Ik weet niet of u mij nu het woord kunt geven of nadat we een besluit hebben genomen over het voorstel van de heer Speroni.</p>
    </intervention>
    <intervention id="1-029-000" speaker_id="28269" name="De Voorzitter" is_mep="True" mode="spoken">
      <p sl="nl">We moeten de discussie die is ontstaan over het punt met betrekking tot de woensdag, nu afronden.</p>
    </intervention>
    <intervention id="1-030-000" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, ik steun het voorstel van collega Speroni, juist omdat de conflicten met de Koptische gemeenschap laten zien welke risico’s de gebeurtenissen in Egypte inhouden.</p>
      <p sl="it">Ik vraag dan ook om steun voor het verzoek, vooral omdat het niet gaat om de verdediging van het uitdragen van de Koptische identiteit, maar eerder omdat de Koptische gemeenschap de lakmoesproef vormt van de complexe situatie in Egypte. Ik denk daarom dat het absoluut noodzakelijk is dat het Europees Parlement nauw toeziet op deze situatie, vooral door middel van de verklaring van commissaris Ashton.</p>
    </intervention>
    <intervention id="1-031-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Mijnheer de Voorzitter, dames en heren, wat in Egypte is gebeurd heeft niemand onberoerd gelaten. Maar we moeten redelijk blijven. In het debat met mevrouw Ashton zullen zes onderwerpen aan bod komen: Syrië, Ashraf, het verslag-Gualtieri, het verslag-Albertini, het probleem van Europa als wereldspeler in de Verenigde Naties. Zo heeft het echt geen enkele zin.</p>
      <p sl="fr">Ik denk dat we aan de Commissie buitenlandse zaken zouden moeten vragen om de situatie in Egypte en alles wat er tussen de minderheden is gebeurd, te bespreken, een initiatiefverslag op te stellen en een maand later gewoon een debat over Egypte te houden met mevrouw Ashton. Wat er in Egypte gebeurt verdient een echt debat. Als u nog een zesde onderwerp toevoegt, zal één iemand daarover spreken, terwijl de rest het over wat anders zal hebben. Het wordt geen debat over Egypte, als we het met mevrouw Ashton over zes onderwerpen gaan hebben.</p>
      <p sl="fr">Dus, ik begrijp wat u beweegt, maar het is geen oplossing om iets toe te voegen waar woensdagmorgen toch niet op ingegaan zal worden.</p>
    </intervention>
    <intervention id="1-033-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik zal het kort houden: de Conferentie van voorzitters heeft dinsdagmorgen een stemming gepland over een eventuele opheffing van mijn parlementaire immuniteit.</p>
      <p sl="fr">Ik wil nu niet op de zaak ingaan, maar wat de agenda betreft, zou ik toch willen zeggen dat ik het, op z'n zachtst gezegd, tamelijk schokkend vind dat er helemaal geen debat is gepland en dat ik dus niet de gelegenheid krijg, al is het maar twee of drie minuten, om het Parlement mijn kant van de zaak voor te leggen. Dat zou denk ik wel zinnig zijn, want ik heb de indruk dat de rapporteur hetzelfde argument aanvoert als de afgelopen keer mevrouw Wallis, die had geconcludeerd dat mijn parlementaire immuniteit moest worden opgeheven, hetgeen het Hof van Justitie toen in zeer duidelijke bewoordingen heeft veroordeeld.</p>
      <p sl="fr">(Spreker wordt door de Voorzitter onderbroken).</p>
    </intervention>
    <intervention id="1-034-000" speaker_id="28269" name="De Voorzitter" is_mep="True" mode="spoken">
      <p sl="nl">Dat is geen beroep op het Reglement.</p>
    </intervention>
    <intervention id="1-035-000" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik vraag om een debat, ik vraag om twee, drie minuten spreektijd, dat is bij mijn weten een punt op de agenda. Twee, drie minuten om de eer van een Parlementslid te verdedigen, meer vraag ik niet. Kan dit Parlement misschien ook eens een keer opkomen voor het recht om zich te verdedigen van een van zijn leden, en dus niet alleen in Guatemala of in Indonesië, maar hier, in dit Huis?</p>
    </intervention>
    <intervention id="1-036-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer Gollnisch, wij volgen artikel 7, lid 8, van het Reglement, waarin duidelijk bepaald is hoe dergelijke aangelegenheden moeten worden afgehandeld. Als u aanmerkingen hebt op de agenda, had u deze ten minste een uur voor de zojuist geopende vergadering moeten indienen. Nogmaals, zo staat het in artikel 7, lid 8, van het Reglement.</p>
    </intervention>
    <intervention id="1-037-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">Mijnheer de Voorzitter, de Conferentie van voorzitters heeft voor woensdagmiddag een debat gepland over het voorstel van de regeringen van Italië en Frankrijk om de Verdragen van Schengen op de helling te zetten. Pardon, ik bedoel dinsdagmiddag, om 15.00 uur.</p>
      <p sl="fr">De Conferentie van voorzitters heeft besloten dat de heer Barroso hierbij aanwezig moet zijn en ik zou willen weten in hoeverre al bekend is of hij erbij zal zijn. Waarom is dat zo belangrijk voor ons? Zijn aanwezigheid is belangrijk, omdat de eerste die na de Topontmoeting tussen de heren Sarkozy en Berlusconi een standpunt innam, de voorzitter van de Commissie, de heer Barroso, was, terwijl de commissarissen vervolgens een ander geluid hebben laten horen.</p>
      <p sl="fr">Aangezien het uiteindelijk aan haar voorzitter is om de Commissie te vertegenwoordigen, hopen wij dat de heer Barroso er dinsdagmiddag om 15.00 uur bij is. Neemt u mij niet kwalijk dat ik de dinsdag en de woensdag door elkaar heb gehaald.</p>
    </intervention>
    <intervention id="1-038-000" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer Cohn-Bendit, dank u voor uw opmerkingen. Ik zal het nagaan. Ik heb op dit moment geen nadere informatie, maar ik kan het voor u nagaan, als speciaal gebaar!</p>
    </intervention>
    <intervention id="1-040-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Ik verklaar de agenda voor deze week te zijn vastgesteld .</p>
    </intervention>
  </section>
  <section id="creitem17" title="17. Crisis in de visserijsector als gevolg van de stijging van de olieprijzen (debat)">
    <intervention id="1-042-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van de volgende mondelinge vragen:</p>
      <p sl="nl">(O-000096/2011) van João Ferreira en Patrick Le Hyaric, namens de GUE/NGL-Fractie, aan de Commissie: Crisis in de visserijsector door hogere brandstofprijs (B7-0306/2011),</p>
      <p sl="nl">(O-000101/2011) van Alain Cadec, Antonello Antinoro, Jim Higgins, Jarosław Leszek Wałęsa, Maria do Céu Patrão Neves, Werner Kuhn, Ioannis A. Tsoukalas, Crescenzio Rivellini, Rareş-Lucian Niculescu, Vito Bonsignore en Salvador Garriga Polledo, namens de PPE-Fractie, aan de Commissie: Crisis in de Europese visserijsector ten gevolge van de stijgende aardolieprijzen (B7-0307/2011),</p>
      <p sl="nl">(O-000102/2011) van Philippe de Villiers en Juozas Imbrasas, namens de EFD-Fractie, aan de Commissie: Crisis in de Europese visserijsector als gevolg van de stijgende olieprijs (B7-0308/2011),</p>
      <p sl="nl">(O-000106/2011) van Britta Reimers, namens de ALDE-Fractie, aan de Commissie: Crisis in de Europese visserijsector ten gevolge van de stijgende aardolieprijzen (B7-0310/2011),</p>
      <p sl="nl">(O-000107/2011) van Josefa Andrés Barea, Kriton Arsenis, Luis Manuel Capoulas Santos, Estelle Grelier, Iliana Malinova Iotova, Guido Milana, Ulrike Rodust, Antolín Sánchez Presedo en Catherine Trautmann, namens de S&amp;D-Fractie, aan de Commissie: Stijgende olieprijzen en steun voor vissers (B7-0311/2011), en</p>
      <p sl="nl">(O-000113/2011) van Isabella Lövin, namens de Verts/ALE-Fractie, aan de Commissie: Crisis in de visserijsector door de stijgende aardolieprijzen (B7-0313/2011).</p>
    </intervention>
    <intervention id="1-043-000" speaker_id="96849" name="Alain Cadec" is_mep="True" mode="spoken">
      <p sl="fr">auteur . − Mijnheer de Voorzitter, mevrouw de commissaris, dames en heren, om te beginnen: het Parlement heeft maar één zetel, en die is in Straatsburg!</p>
      <p sl="fr">Sinds februari 2011 is de olieprijs almaar gestegen. Onlangs is de grens van 100 dollar overschreden. De vissers in alle Europese kustgebieden worden zwaar getroffen door deze prijsstijging.</p>
      <p sl="fr">De bedrijfskosten van de visserij vliegen namelijk omhoog als de olieprijs stijgt. Vooral de ambachtelijke visserij wordt ernstig getroffen. Ook de inkomens van de vissers zijn afhankelijk van de olieprijs. Overal krijg ik van mensen die in de sector werkzaam zijn, te horen dat ze zich zorgen maken over de stijgende olieprijs. Ik wil graag dat we gezamenlijk optreden om te zorgen dat deze ondernemingen ondanks de stijging van hun bedrijfskosten hun activiteiten kunnen voortzetten.</p>
      <p sl="fr">Met deze vraag en de eruit voortvloeiende resolutie dring ik erop aan dat de lidstaten indien nodig de beroepsbeoefenaren in de visserijsector helpen hun activiteiten voort te zetten zonder dat de mededinging wordt verstoord. Daarom vraag ik om een verhoging van het plafond van de de minimis-steun van 30 000 tot 60 000 euro per onderneming. Hierbij gaat het in geen geval om een verhoging van de begroting van het Parlement of de Europese begroting. De de minimis-steun is steun die lidstaten aan hun ondernemingen kunnen toekennen als zij denken dat dit de concurrentie niet verstoort.</p>
      <p sl="fr">Wat ik vraag is een beetje meer flexibiliteit voor de lidstaten. Bovendien vraag ik de Commissie om mijn verzoek goed te bestuderen en begrip te hebben voor de zorgen van een hele sector, waarvan het behoud en de ontwikkeling essentieel zijn. De visserij, dat zijn mannen en vrouwen die een behoorlijk inkomen nodig hebben en die we moeten ondersteunen. Vooral de toenemende invoer van kweekvis en visserijproducten op de Europese markt maakt deze sector steeds kwetsbaarder. Dit is niet alleen een kwestie van economische winst. Wij hebben er zelf belang bij om deze activiteit te behouden, voor de ontwikkeling van ons grondgebied en onze kustgebieden, voor de voedselzekerheid van de Europese Unie en voor het behoud van de werkgelegenheid in deze sector.</p>
    </intervention>
    <intervention id="1-044-000" speaker_id="4507" name="Bastiaan Belder" is_mep="True" mode="spoken">
      <p sl="nl">auteur . − Mijnheer de Voorzitter, de situatie in de visserijsector is zeer ernstig. De brandstofprijs is hoog, de prijs voor vis is laag, historisch laag.</p>
      <p sl="nl">Collega's, ik vraag uw aandacht voor de visserij op schol. De visserij op schol is belangrijk voor mijn land, Nederland, maar ook voor Frankrijk, België, Engeland en Denemarken. Een paar jaar geleden was er onvoldoende schol. Om die reden werd heffingsvrije import van andere platvis toegestaan. Goedkope alternatieven, minder lekker ook, maar dat terzijde. Vandaag echter is er voldoende schol. De heffingsvrije import van goedkope platvis gaat echter door. Het gevolg: de verse schol wordt verkocht ver beneden de kostprijs of wordt doorgedraaid op de veiling. Helaas! De heffingsvrije import van platvisfilet moet stoppen, mijnheer de Voorzitter. Niet alleen de visserman, ook de verwerkers en de handel willen dat. Waarom? Het voortbestaan van de visserman is essentieel voor de handelaar, anders heeft de handel in de toekomst geen schol meer in zijn assortiment.</p>
      <p sl="nl">Collega's, concrete maatregelen zijn hard nodig. Een crisis vraagt om Europese daadkracht. Ik roep u op voor deze maatregel te stemmen.</p>
    </intervention>
    <intervention id="1-045-000" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, ik heb een vraag aan de heer Cadec over wat hij aan het begin van zijn toespraak heeft beweerd over de enkele zetel van het Europees Parlement. Mijnheer Cadec, het is u misschien al opgevallen dat het Parlement en de commissies af en toe ook in Brussel vergaderen, of dat de diensten van het Parlement ten dele in Luxemburg gevestigd zijn. Ik wilde u er toch even op wijzen dat de situatie misschien niet precies zo is als u denkt.</p>
    </intervention>
    <intervention id="1-046-000" speaker_id="96849" name="Alain Cadec" is_mep="True" mode="spoken">
      <p sl="fr">auteur . − Mijnheer de Voorzitter, ik wilde er alleen maar even aan herinneren dat de Verdragen er geen twijfel over laten bestaan: de zetel van het Europees Parlement, de zaal waarin wij ons vandaag en deze week bevinden, is in Straatsburg en nergens anders.</p>
      <p sl="fr">Natuurlijk werken we ook in Brussel. Ik ben daar twee weken per maand, en net als u, dames en heren, breng ik er heel wat tijd door en doe ik er veel werk. Maar de zetel van het Parlement – dat wil zeggen deze zaal – is in Straatsburg en moet in Straatsburg blijven.</p>
    </intervention>
    <intervention id="1-047-000" speaker_id="96875" name="Britta Reimers" is_mep="True" mode="spoken">
      <p sl="de">auteur. − Mijnheer de Voorzitter, commissaris, dames en heren, de brandstofprijs stijgt onophoudelijk, en voor veel ondernemingen in de Europese Unie is dat een bijkomende last. Vooral onze vissers hebben te lijden onder deze stijgingen, want ze kunnen de bijkomende kosten niet gewoon compenseren door meer te vangen of de prijzen te verhogen.</p>
      <p sl="de">De huidige politieke situatie in Noord-Afrika en in het Midden-Oosten heeft tot nog meer problemen geleid. Daarom moeten we beoordelen welke gevolgen de stijging van de brandstofprijs heeft voor de economie en de werkgelegenheid in de EU. Welke sectoren lopen meer risico, hoe kunnen we steun geven zonder de concurrentie te vervalsen? Daarom vragen we de commissie om dit te onderzoeken.</p>
      <p sl="de">Het is belangrijk dat we de Europese visserijsector de nodige ondersteuning bieden, ook om te verhinderen dat we nog sterker van de invoer van vis uit derde landen afhankelijk worden. We werken op dit moment aan de hervorming van het gemeenschappelijk visserijbeleid, en juist daarom zijn we verplicht om ook deze kwestie behoedzaam aan te pakken, en niets te overhaasten.</p>
    </intervention>
    <intervention id="1-048-000" speaker_id="93624" name="Ulrike Rodust" is_mep="True" mode="spoken">
      <p sl="de">auteur. − Mijnheer de Voorzitter, commissaris, dames en heren, de Europese visserij bevindt zich in een ernstige crisis, dat hebben mijn collega's al gezegd. Vissers overal in Europa klagen over een gevoelige daling van hun inkomen, en dit begint hun overleven in gevaar te brengen. Maar waarom daalt het inkomen van onze vissers? Ik zie daarvoor drie redenen: ten eerste de afname van de visbestanden, ten tweede de daling van de prijzen van met name vissoorten die niet bedreigd zijn, en waarvan te veel wordt aangeboden, en ten derde – en dat bespreken we vandaag – de hogere bedrijfskosten vanwege de stijgende prijs van ruwe olie.</p>
      <p sl="de">Hier moet de politiek ingrijpen. We moeten alles doen wat in onze macht ligt om te helpen, ik herhaal, wat in onze macht ligt. De ontwerpresolutie van de conservatieven belooft meer dan we waar kunnen maken. Zij eisen een verhoging van onze de minimis-steun met 100 procent van 30 000 naar 60 000 euro, om zo de brandstofsubsidies te betalen. Veel lidstaten kunnen zich die brandstofsubsidies echter helemaal niet permitteren. Zo kunnen we de meeste Europese vissers dus helemaal niet helpen.</p>
      <p sl="de">Bovendien blijven de twee andere problemen bestaan. Ten eerste leidt dit tot nog meer overbevissing, en ten tweede lossen we het probleem van de marktprijzen zo niet op.</p>
      <p sl="de">In verband met de financiële ondersteuning van de visserij zie ik een nog veel groter probleem. De lidstaten maken geen gebruik van de middelen uit het Europees Visserijfonds, hoewel de Unie een bijdrage van 50 procent betaalt. Dat moet absoluut anders, in het belang van onze vissers.</p>
      <p sl="de">Dames en heren, laten we voor donderdag samen proberen om een genuanceerdere tekst uit te werken, laten we samen strijden voor een minder schreeuwerig beleid en voor een redelijke en duurzame visserij.</p>
    </intervention>
    <intervention id="1-049-000" speaker_id="96675" name="Isabella Lövin" is_mep="True" mode="spoken">
      <p sl="en">auteur . − Mijnheer de Voorzitter, ik zou ook de heer Cadec willen bedanken omdat hij ons de kans geeft om deze zeer fundamentele kwesties te bespreken. Eerst en vooral zijn er, wat de stijgende olieprijzen betreft, twee sectoren die feitelijk geen enkele energiebelasting moeten betalen, namelijk de luchtvaart en de scheepvaart, met inbegrip van de visserij. Aangezien de visserij al is vrijgesteld van alle accijnzen op brandstof, wordt ze dus in vergelijking met alle andere sectoren in de Europese Unie proportioneel minder getroffen door de stijging van de olieprijzen.</p>
      <p sl="en">Dat is al een verborgen subsidie die het voor de Europese visserij mede mogelijk heeft gemaakt om op uitgeputte bestanden te blijven vissen. De takken van de visserijsector die de grootste hoeveelheden fossiele brandstoffen verbruiken, zoals boom- en bodemkorren, zijn feitelijk de meest destructieve. De de minimis-steun is in 2008 al vertienvoudigd, wat ook een grote subsidie voor de sector is. Tezelfdertijd doen we internationaal heel wat beloften met betrekking tot het reduceren van onze koolstofdioxide-emissies, tegen 2050 zelfs met 80 tot 95 procent. In Nagoya hebben we ook beloofd om tegen 2020 een einde te maken aan subsidies die schadelijk zijn voor het milieu. In de context van de WTO-onderhandelingen spitsen we er ons ook op toe op welke manieren we een einde kunnen maken aan het verstorende effect van visserijsubsidies.</p>
      <p sl="en">Als de EU nu een hogere de minimis-steun zou invoeren, zou dat volgens mij allicht de leidende rol van de EU in het lopende onderhandelingsproces ondermijnen en een signaal de wereld insturen dat ook andere landen hun subsidies voor brandstof voor de visserij mogen verhogen, wat tot een vicieuze cirkel zou leiden die de druk op de visbestanden in de wereld zou doen toenemen. Dat is absoluut niet wat we op dit ogenblik nodig hebben: we moeten de tendens ombuigen, en dit zou allesbehalve het juiste signaal zijn. De markt moet de stijging van de prijzen weerspiegelen, en dat is waar de Commissie zich bij de hervorming van het gemeenschappelijk visserijbeleid op moet toespitsen.</p>
    </intervention>
    <intervention id="1-050-000" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie is zich bewust van de situatie waarin de visserijsector zich momenteel bevindt. De brandstofprijzen zijn een van de oorzaken van de problemen waarmee we worden geconfronteerd, maar ze zijn niet de enige oorzaak.</p>
      <p sl="en">Wat de brandstofprijzen betreft, moedigt de Commissie de lidstaten aan de mogelijkheden die het Europees Visserijfonds biedt, ten volle te benutten om het hoofd te bieden aan de huidige situatie. We hebben die mogelijkheden niet allemaal benut. Tot dusver hebben de lidstaten nog geen 20 procent van de totale middelen gebruikt.</p>
      <p sl="en">De hoge brandstofprijzen kunnen het best worden aangepakt door middel van die maatregelen in het kader van het Europees Visserijfonds die de visserijvloot helpen te herstructureren en visserijproducten een grotere toegevoegde waarde geven, waardoor ze een hogere prijs opleveren. De brandstofprijzen zullen in de komende jaren waarschijnlijk hoog blijven. Vorige week daalden de brandstofprijzen weliswaar, maar we kunnen er niettemin van uitgaan dat de prijzen hoog zullen blijven.</p>
      <p sl="en">Daarom denkt de Commissie in het kader van de hervorming van het gemeenschappelijk visserijbeleid en het Financieel Reglement na over manieren om nog meer gebruik te maken van visserijmethoden die minder brandstof verslinden. Het is onze bedoeling de sector aan te moedigen om zich aan te passen en beter bestand te worden tegen hoge brandstofprijzen. Bij een dergelijke benadering moeten we echter het beginsel respecteren dat financiële steun er onder geen beding mag toe leiden dat er meer wordt gevist.</p>
      <p sl="en">De beste manier om de visserijsector minder gevoelig te maken voor brandstofprijzen, bestaat erin om te verzekeren dat de hoeveelheden gevangen vis in overeenstemming zijn met de maximale duurzame opbrengst. Dat zal op middellange termijn tot rijkere visbestanden leiden. Meer vis betekent grotere vangstmogelijkheden, en dus hogere opbrengsten voor de sector in zijn geheel.</p>
      <p sl="en">De verhoging van het plafond van de de minimis-steun is geen nieuwe kwestie. In 2008 voerde de Commissie een onderzoek uit waarin we analyseerden wat de gevolgen zijn van een verhoging van het plafond van 30 000 tot 100 000 euro per begunstigde.</p>
      <p sl="en">De conclusie van het onderzoek was dat dit voorstel voornamelijk om drie redenen onaanvaardbaar was. Ten eerste omdat zo'n verhoging zou leiden tot een verstoring van de visserijactiviteiten in de richting van energieverslindende technologieën waar het mariene milieu meer onder te lijden heeft. Ten tweede omdat grotere schepen die meer brandstof verbruiken, meer middelen zouden krijgen dan kleinere schepen die minder energie verbruiken. Ik denk niet dat hier iemand is die de grotere schepen zou willen aanmoedigen om meer brandstof te verbruiken.</p>
      <p sl="en">De derde reden is veel belangrijker, en een aantal Parlementsleden heeft hem al vermeld. Veel lidstaten moeten momenteel noodgedwongen besparingsmaatregelen nemen. Er zou maar weinig politieke steun van de lidstaten zijn voor een voorstel dat tot meer overheidsuitgaven zou kunnen leiden. Zelfs als het plafond van de de minimis-steun zou worden verhoogd, zouden veel lidstaten niet het geld hebben om daadwerkelijk gebruik te maken van die nieuwe mogelijkheid om het geld van de belastingbetalers te besteden. Als slechts enkele lidstaten hogere de minimis-steun zouden betalen, zou dat de mededinging verstoren en ertoe leiden dat de voorwaarden niet voor alle vloten van de verschillende lidstaten dezelfde zijn. Dat is de belangrijkste reden van allemaal.</p>
      <p sl="en">Het voorstel van de Fractie De Groenen/Vrije Europese Alliantie om de vrijstelling van accijnzen op brandstof voor de visserijsector op te heffen, is voor ons onaanvaardbaar. Met uitsluitend communautaire wetgeving kunnen we deze kwestie niet naar behoren aanpakken; dit moet op mondiaal niveau worden besproken. Alleen accijnzen heffen op brandstof die in havens van de EU wordt getankt, zou tot enorme concurrentieverstoringen leiden, ten nadele van de EU-vloten. Het zou ook de EU-havens schade toebrengen omdat veel schepen hun brandstof gewoon buiten de Europese Unie zouden kopen. Daarom dringen wij er bij de lidstaten op aan om gebruik te maken van onze middelen.</p>
    </intervention>
    <intervention id="1-051-000" speaker_id="1993" name="Carmen Fraga Estévez" is_mep="True" mode="spoken">
      <p sl="es">namens de PPE-Fractie. – Mijnheer de Voorzitter, in afwachting van de voorgestelde hervormingen van het gemeenschappelijke visserijbeleid, wil de Fractie van de Europese Volkspartij (Christendemocraten) nogmaals haar ongerustheid uiten over de economische situatie van de visserijsector.</p>
      <p sl="es">Totdat het voorstel voor een nieuwe gemeenschappelijke marktordening wordt ingediend, blijft de sector bij het vaststellen van de prijzen een speelruimte van nagenoeg nul houden: de invoerregeling, waarbij een groot deel van de ingevoerde vis uit de illegale visserij afkomstig is, blijft een vorm van oneerlijke concurrentie voor de EU-productie; door de nieuwe controleverplichtingen moeten bedrijven meer van hun middelen te gelde maken en de algehele crisis werkt een grotere consumptie van kwaliteitsproducten nou niet bepaald in de hand. Daar komen de nieuwe hoge brandstofprijzen nog bij, die opnieuw een bedreiging vormen voor de bedrijven die de crisis van 2008 wisten te overleven.</p>
      <p sl="es">Er worden in het nieuwe gemeenschappelijk visserijbeleid diepgaande hervormingen verwacht en in dat kader en in een context van steeds afnemende structurele steun, kunnen veel bedrijven liquiditeit nodig hebben om zich te herstructureren of zich aan te passen met het oog op 2013.</p>
      <p sl="es">Om die reden hebben we deze mondelinge vraag en dit voorstel voor een resolutie ingediend, aangezien deze steun geen kosten met zich meebrengt voor de begroting van de EU en de stijging van de steun waar om wordt verzocht, bovendien nog veel lager is dan de de minimis-steun aan andere sectoren, zoals de transportsector of de landbouwsector. Wij willen niet terug naar de situatie van 2008 toen we het pakket door commissaris Borg aangenomen maatregelen in extremis hebben bediscussieerd.</p>
      <p sl="es">Ik wil de commissaris nog één ding zeggen: het is waar dat sommige lidstaten wel en andere lidstaten niet in staat zijn steun te verlenen en dit leidt, volgens u, tot ongelijkheid. Maar er ontstaat veel meer ongelijkheid door bijvoorbeeld het feit dat sommige lidstaten het Europees Visserijfonds niet medefinancieren en dat wordt algemeen geaccepteerd. Wat we moeten voorstellen zijn steunmaatregelen, en de lidstaten die hun sectoren willen beschermen, zullen dat ook kunnen doen.</p>
    </intervention>
    <intervention id="1-052-000" speaker_id="1129" name="Catherine Trautmann" is_mep="True" mode="spoken">
      <p sl="fr">namens de S&amp;D-Fractie . – Mijnheer de Voorzitter, mevrouw de commissaris, dames en heren, de vissers hebben ons verteld dat ze steeds meer moeite hebben om hun brood te verdienen met hun werk.</p>
      <p sl="fr">De vermindering van de visquota en de plannen voor onttrekking aan de vloot hebben hen toch al in een buitengewoon penibele situatie gebracht, en daar komt nu nog een extra probleem bij: de stijging van de olieprijzen. Hoewel de prijs weer iets gedaald is, blijft hij fluctueren en dit trekt al twee jaar lang een zware wissel op het dagelijks leven van al onze Europese vissers, vooral in de ambachtelijke en kustvisserij.</p>
      <p sl="fr">Deze situatie is buitengewoon zorgwekkend en wij willen de vissers graag verzekeren dat we volledig achter hen staan. Daarom vragen we de Europese Commissie om een verhoging van het plafond van de de minimis-steun die hun kan worden verleend om hen te helpen deze crisis het hoofd te bieden. Het gaat hierbij om niets anders dan een tijdelijke noodmaatregel.</p>
      <p sl="fr">De Commissie heeft al eerder, in 2007, op een dergelijke situatie gereageerd en nu deze nieuwe piek zich voordoet willen we graag weten welke concrete maatregelen – u hebt er al een aantal uiteengezet – zij overweegt te nemen. Ook lijkt het ons essentieel, zoals mevrouw Fraga Estévez al zei, om na te gaan of de lidstaten alle bedragen waarin de regeling op dit moment voorziet, gebruiken.</p>
      <p sl="fr">Nu de contouren van het toekomstige gemeenschappelijk visserijbeleid zich lijken af te tekenen, denk ik niet dat onze vissers wars zijn van verandering. In tegendeel: velen hebben mij laten weten bereid te zijn zich in te spannen, vooral voor wat betreft de instandhouding van de visbestanden. We hebben het hier namelijk over een collectieve verantwoordelijkheid. Maar om dat te kunnen doen, moeten ze niet het slachtoffer worden van externe factoren waar ze volstrekt geen vat op hebben.</p>
      <p sl="fr">Een snel en effectief antwoord van uw kant, mevrouw de commissaris, op dit punt zou een signaal zijn dat bovendien de – zoals bekend – vanouds broze betrekkingen tussen de Commissie en de beroepsgroep zou helpen versterken.</p>
    </intervention>
    <intervention id="1-053-000" speaker_id="4554" name="Chris Davies" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, vandaag worden er vanwege de stijging van de brandstofprijzen subsidies gevraagd voor vissers, morgen zal het voor landbouwers zijn, daarna voor vrachtwagenbestuurders en weer daarna voor luchtvaartmaatschappijen. En wat dacht je van de eigenaars van tankstations? Hun winst is gedaald omdat de brandstofprijzen zijn gestegen.</p>
      <p sl="en">We hebben allemaal te lijden onder de stijging van de brandstofprijzen. Laten we elkaar subsidiëren. Het is allemaal onzin. Datgene wat we nu in het Europees Parlement meemaken is een Amerikaanse, uitsluitend op het winnen van stemmen gerichte manier om aan politiek te doen – het specifiek opkomen voor sectorale belangen. Wat uit dit debat echter blijkt, is dat, ook al zegt iedereen dat we een duurzaam visserijbeleid moeten hebben, als puntje bij paaltje komt sommigen niet begrijpen wat de term 'duurzaamheid' in de praktijk inhoudt. We weten echt niet wat die term betekent.</p>
      <p sl="en">De Commissie heeft zeer duidelijk gemaakt dat ze beseft dat de visserijsector in bepaalde opzichten economisch niet rendabel is, maar dat dit niet het gevolg is van de stijgende brandstofprijzen. De oorzaak is dat tientallen jaren lang op niet duurzame manier is gevist. Als er beperkingen zijn op de markt, als vissers de kosten van de visvangst niet rechtstreeks aan hun klanten kunnen doorrekenen, dan is dat iets wat we moeten onderzoeken. We moeten ervoor zorgen dat er een rechtstreeks verband is tussen de prijs van vis en hoeveel consumenten ervoor moeten betalen, maar gewoonweg praktijken subsidiëren die niet duurzaam zijn, is geen oplossing om de overbevissing te reduceren die de eigenlijke oorzaak is van de economische problemen. Een maand geleden zei de commissaris aan de Commissie visserij dat ze er niet aan dacht om haar steun te geven aan subsidies om de gestegen brandstofkosten te compenseren. Dat heeft ze hier vandaag herhaald, en mij doet het in ieder geval veel plezier haar dat te horen zeggen.</p>
    </intervention>
    <intervention id="1-054-000" speaker_id="96790" name="Marek Józef Gróbarczyk" is_mep="True" mode="spoken">
      <p sl="pl">namens de ECR-Fractie . – Mijnheer de Voorzitter, een gemeenschappelijk visserijbeleid dat in de eerste plaats gebaseerd is op milieubescherming, moet helpen het beheer en de ontwikkeling van de Europese visserij op een duurzaam niveau te houden. Visserij is een bijzonder belangrijke schakel van de economie, maar het moet worden benadrukt dat de visserij ook een culturele waarde heeft, die van generatie op generatie wordt doorgegeven. Daarom moet het behoud van deze waarde een doel van het gemeenschappelijke visserijbeleid worden.</p>
      <p sl="pl">Vanuit economisch oogpunt is dit bovendien essentieel om een gepast economisch evenwicht te behouden. Met het oog op de drastische stijging van de brandstofprijzen in Europa, die heeft bijgedragen tot de crisis in de sector, zou het gemeenschappelijk visserijbeleid een mechanisme moeten bevatten om in zulke situaties de vissers te beschermen tegen ongecontroleerde prijsstijgingen. De Europese Unie kan zich niet veroorloven om na de scheepsbouwindustrie en het maritieme transport nog een sector van de Europese maritieme economie naar het Verre Oosten te laten emigreren. We moeten erop wijzen dat IJsland juist uit vrees voor het gemeenschappelijk visserijbeleid niet tot de Europese Unie wil toetreden.</p>
      <p sl="pl">Daarom moet het hervormingsproces van het gemeenschappelijk visserijbeleid aanzienlijk worden versneld om het milieu te beschermen en gepaste bescherming voor de vissers te waarborgen. Opnieuw rijst de vraag of we een regionalisering in de visserijsector moeten invoeren en de verschillende lidstaten meer inspraak in het gemeenschappelijk visserijbeleid moeten geven, maar dan op een evenwichtige manier. Het moet nogmaals worden benadrukt dat het gemeenschappelijk visserijbeleid als gevolg van de crisis en de economische instabiliteit niet langer kan functioneren en de vissers zo aan hun lot zullen worden overgelaten.</p>
    </intervention>
    <intervention id="1-055-000" speaker_id="96699" name="Jean-Paul Besset" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, ik moet zeggen dat ik best tevreden ben met het antwoord van mevrouw Damanaki over deze kwestie van de gevolgen van de stijgende olieprijs voor vissers.</p>
      <p sl="fr">Waar we hier mee te maken hebben is echt een kwestie van politieke consistentie binnen de Europese Unie en een ingrijpende, structurele tendens, te weten de stijgende prijs van olie als gevolg van de schaarste ervan – en wij weten allemaal dat dit niet zal overwaaien. We kunnen dan ook niet volstaan met een conjuncturele ad-hocoplossing door de subsidies maar aan te passen aan de fluctuaties van de olieprijs. Dit is een kwestie van politieke logica. De Europese Unie moet vasthouden aan de beginselen en de doelstellingen die zij zichzelf gesteld heeft, door prioriteit te blijven geven aan de bestrijding van de klimaatopwarming en het terugdringen van de uitstoot van broeikasgassen door het gebruik van fossiele brandstoffen.</p>
      <p sl="fr">We moeten dus vermijden dat we een verkeerd signaal afgeven en een tegenstrijdig beleid voeren. We helpen de vissers niet door een energiesysteem te bestendigen dat ten dode is opgeschreven; het zal hen onvermijdelijk in zijn ondergang meeslepen. Het is veeleer zaak dat we hun de mogelijkheid geven over te schakelen op andere vangstmiddelen en de productiefactoren te heroriënteren op energiezuinige instrumenten. Daar moeten de subsidies op gericht worden en niet op een conjuncturele steun die bepaald wordt door de fluctuerende olieprijs.</p>
    </intervention>
    <intervention id="1-056-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Mijnheer de Voorzitter, we behandelen vandaag een onderwerp dat we reeds in 2008 hebben aangepakt. Toen reeds drukte het Europees Parlement zijn solidariteit uit met de vissers en riep de Commissie op om concrete voorstellen uit te werken om de situatie te verbeteren in de regio's die het meest afhankelijk zijn van de visserij. De statistieken tonen duidelijk dat de kosten van de visvangst in de Europese Unie sinds 2003 meer dan verdriedubbeld zijn, en de plotse stijging van de brandstofprijzen heeft ervoor gezorgd dat de vissers momenteel 40 procent meer middelen moeten investeren om de verse vis zo snel mogelijk bij de klant te brengen.</p>
      <p sl="pl">Het fenomeen van de plotse stijgingen van de brandstofprijzen op de wereldmarkten in de laatste maanden is ongetwijfeld de belangrijkste reden voor de plotse verslechtering van de situatie. De stijging van de brandstofprijzen draagt rechtstreeks bij tot een daling van de inkomsten van de vissers, want de vissersboten worden met dieselmotoren aangedreven. We hebben hier dus te maken met een vicieuze cirkel. De vissers proberen de stijging van de brandstofprijzen te compenseren door grotere vangsten, door naar verdergelegen visgronden uit te varen, waardoor hun boten echter weer meer brandstof verbruiken. Daarom moet de Europese Commissie dringend bijkomende maatregelen nemen en, zoals mijn fractie voorstelt, de grens van de de minimis-steun optrekken van 30 000 tot 60 000 euro per bedrijf over een periode van drie jaar. Dit is een doordacht voorstel, dat in de huidige situatie hulp waarborgt voor een sector die te kampen heeft met financiële moeilijkheden, en ook sociale en economische ontwikkeling garandeert.</p>
    </intervention>
    <intervention id="1-057-000" speaker_id="96986" name="Josefa Andrés Barea" is_mep="True" mode="spoken">
      <p sl="es">Mijnheer de Voorzitter, het feit dat we in deze zitting, waarin we reeds te maken hebben met een overvolle agenda, toch nog een gaatje hebben gevonden om deze kwestie te bespreken, geeft een idee van het belang dat dit Parlement hecht aan de stijging van de olieprijzen en de mate waarin de visserijsector hierdoor wordt getroffen.</p>
      <p sl="es">Sinds 2007 is de prijs van een vat olie met 63 procent gestegen. De prijs is momenteel weliswaar weer wat gedaald, maar ik geloof niet dat de prijsdaling voldoende is om duurzaam te zijn.</p>
      <p sl="es">Wij van de Progressieve Alliantie van Socialisten en Democraten in het Europees Parlement maken ons zorgen over de mate waarin de crisis de sector raakt en wij zijn ervan overtuigd dat er pas een oplossing mogelijk is, als de EU met een antwoord komt dat onder andere de acties omvat waar de Parlementsleden en de regeringen van de verschillende lidstaten reeds om hebben gevraagd.</p>
      <p sl="es">Wij wijzen er dan ook dringend op dat het noodzakelijk is deze situatie aan te pakken door middel van een doeltreffend en evenwichtig mechanisme dat noodmaatregelen op Europees niveau mogelijk maakt.</p>
      <p sl="es">In 2007 werden de de minimis-regels goedgekeurd. We vragen u niet alleen om de minimis-regels, commissaris Damanaki, wij vragen u de mogelijkheden te bekijken om het Europees Visserijfonds (EVF) open te stellen, zodat het flexibeler kan worden ingezet, vanwege het onvermogen van sommige lidstaten, zoals u erkende, om geld bij te dragen en het probleem op te lossen.</p>
      <p sl="es">Laten we hopen dat de Commissie in staat zal zijn nieuwe wegen in te slaan en met concrete voorstellen te komen, zodat het EVF ingezet kan worden om de zwaarst getroffen visserijtakken van de vloot te helpen, namelijk de kleinschalige visserij, de kustvisserij en ook de visserij in verder afgelegen zones.</p>
      <p sl="es">Ik zou u willen vragen, commissaris, om, conform uw voorstel, de mogelijkheid te bestuderen om in het GVB nieuwe maatregelen op te nemen die de overmatige afhankelijkheid van de visserij van brandstoffen inperken. Ik zou u ook willen vragen de noodzakelijke verbeteringen in de verkoop van de producten door te voeren. Hier moet uiteraard naar worden gekeken, zoals u al aangaf, vanuit het perspectief van duurzaamheid en er moet rekening worden gehouden met milieuaspecten en sociale aspecten. Maar ook de andere kant mag niet uit het oog worden verloren, een kant die even belangrijk is, namelijk de menselijke kant, de kant van de vissers die momenteel zeer zware tijden doormaken.</p>
      <p sl="es">Wij beschouwen dit als een noodmaatregel en wij zijn van mening dat we deze sector, die al zwaar genoeg is getroffen, door tijdelijke flexibiliteitsmaatregelen weer wat lucht kunnen geven.</p>
    </intervention>
    <intervention id="1-058-000" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, er zijn dringend concrete maatregelen nodig om de gevolgen van de stijgende brandstofprijzen voor de visserijsector te beperken.</p>
      <p sl="es">De sector werkt met steeds schaarser wordende middelen, krijgt steeds lagere prijzen en heeft te kampen met een enorme concurrentie van de invoer uit derde landen, die de markt wel degelijk verstoort. Ik steun derhalve alle nodige maatregelen, die geen kosten met zich meebrengen op de Europese begrotingen.</p>
      <p sl="es">Maar, gezien de afhankelijkheid van de sector van fossiele brandstoffen en met het oog op de nieuwe hervorming moet er, naast de tot nu toe verrichte inspanningen, ook aandacht worden besteed aan inspanningen die gepaard gaan met innovatiebeleid, om aldus de energie-efficiëntie van de vissersvloot te kunnen verbeteren. Want het steunen van onderzoek op dit gebied betekent ook geloof in het rendement van de sector en een mogelijkheid voor bepaalde sectoren, zoals de scheepsbouw, om zich in samenwerking met de energiemarkt, te vernieuwen en weer een nieuwe toekomst tegemoet te gaan.</p>
    </intervention>
    <intervention id="1-059-000" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Mijnheer de Voorzitter, we moeten beseffen dat de aardolieprijzen hoog zullen blijven en dat we nooit meer zullen terugkeren naar de periode van 30-40 dollar per vat. De tijd van goedkope aardolie is voorbij. Voor 2011 zal het gemiddelde in ieder geval nog steeds liggen op 80-100 dollar per vat. Zodoende valt te verwachten dat de negatieve gevolgen voor de economie doorgaan. In de visserijsector zijn nieuwe maatregelen nodig, met name vanwege de krachtige internationale concurrentie waar de vissers mee te maken hebben.</p>
      <p sl="ro">In veel regio’s is de visserij de enige mogelijke economische activiteit, van belang voor het behoud van arbeidsplaatsen. Zoals ik heb aangegeven moet we ons voorbereiden op voortdurend hoge aardolieprijzen en deze economische conjunctuur treft in de eerste plaats de visserij op kleine schaal. Een belangrijke vraag is zodoende: Wat is de toekomst van het gemeenschappelijk visserijbeleid en wat is de toekomst van het Europees Visserijfonds? Als dit Fonds weinig wordt gebruikt moet het geanalyseerd en herzien worden.</p>
    </intervention>
    <intervention id="1-060-000" speaker_id="97009" name="Kriton Arsenis" is_mep="True" mode="spoken">
      <p sl="el">Mijnheer de Voorzitter, mevrouw de commissaris, dames en heren, inderdaad zullen wij op een gegeven ogenblik geen visserij meer hebben als wij er niet in slagen het ineenstorten van de visbestanden een halt toe te roepen. Het is echter ook belangrijk te kijken naar de situatie waarin onze vissers verkeren. Het klopt namelijk dat de kleine vissers, de kustvissers, het momenteel zwaar te verduren hebben.</p>
      <p sl="el">Wij hebben het over de uitbreiding van een maatregel waartoe deze vissers in de praktijk eerlijk gezegd niet vaak toegang hebben. Door de economische crisis zullen de meeste Middellandse-Zeelanden niet de mogelijkheid hebben om de de minimis-steun te gebruiken. Dat is de realiteit. Anderzijds moeten wij onderzoeken hoe wij via het Europees Visserijfonds de landen die met een ernstige economische crisis te kampen hebben, kunnen steunen en kunnen helpen bij het overwinnen van deze problemen, zodat zij hun vissers kunnen helpen.</p>
      <p sl="el">Persoonlijk ben ik voor de uitbreiding van de de minimis-steun, zij het dan onder bepaalde voorwaarden. Zo moet de klemtoon worden gelegd op kleine vissers, op de kleinschalige visserij en de kustvisserij. Tevens moet de klemtoon worden gelegd op de vissers die correcte, duurzame vispraktijken toepassen, en tot slot moet benadrukt worden dat de financiering niet mag leiden tot een verhoging van de visinspanning en dat deze maatregelen de ecologische en sociale duurzaamheid van de Europese visvangst niet in gevaar mogen brengen. Daarnaast moet echter ook duidelijk worden gemaakt dat deze maatregelen niet ontmoedigend mogen werken voor de Europese vissers die energie-efficiënter willen worden.</p>
      <p sl="el">Mevrouw de commissaris, ik ben het met u eens dat wij moeten nagaan hoe wij de inzet van het Europees Visserijfonds kunnen verbeteren, en vooral hoe wij de landen die geen geld meer hebben voor hun eigen bijdragen, kunnen helpen actiever hieraan deel te nemen.</p>
    </intervention>
    <intervention id="1-061-000" speaker_id="38605" name="Iliana Malinova Iotova" is_mep="True" mode="spoken">
      <p sl="bg">Mijnheer de Voorzitter, wij hebben een aantal voorwaarden en eisen gesteld voor een duurzame en verantwoordelijke visserij binnen het nieuwe gemeenschappelijke visserijbeleid. Daarnaast zijn vissers afhankelijk van de grillen van het weer en van oneerlijke concurrentie. In recente jaren zijn ze ook met een ander enorm probleem geconfronteerd – almaar stijgende olieprijzen. Door al deze factoren is het haast onmogelijk geweest om in deze sector te werken.</p>
      <p sl="bg">Het is de bedoeling dat het de minimis-beginsel tot en met 2013 van kracht blijft. Als de vooruitzichten van deze sector ons werkelijk ter harte gaan, is het tijd voor een evaluatie. De brandstofprijzen zijn verdrievoudigd, wat vanzelfsprekend heeft geleid tot de vraag of de EU-wetgeving voldoet en aansluit op de economische realiteit en op de noden van de Europese vissers. Wat dat betreft wacht ik op een evaluatie door de Commissie van het op dit moment geldende plafond van 30 000 euro en op een aanzienlijke verhoging van dit plafond.</p>
      <p sl="bg">Er speelt echter ook een andere kwestie. De Commissie moet niet langer louter controlerende taken uitoefenen met betrekking tot de toekenning van staatssteun. Ze moet lidstaten actief aanmoedigen er gebruik van te maken. Waarom is dat van belang? Sommige landen in de Europese Unie verzwijgen liever het bestaan van deze voorziening, die een extra belasting van hun binnenlandse begroting inhoudt. Aan de andere kant gebruiken zij Brussel om zichzelf te rechtvaardigen wanneer zij druk uitoefenen op de visserijsector,. Uit een vluchtig onderzoek blijkt al dat Bulgaarse vissers niet eens weten dat een dergelijke voorziening of regeling bestaat. Sectororganisaties hebben een aantal keren om toekenning van staatssteun voor de sector verzocht, maar zij zijn volledig onkundig van de de minimis-verordening. Staten zijn niet erg geneigd de voorziening te verlenen, nu de klap van de hoge olieprijzen moet worden opgevangen, wat vragen oproept over de zowel hoge prijzen als over het overleven van de sector in het algemeen.</p>
      <p sl="bg">Aan de andere kant is er ook het probleem van de omvangrijke procedures die gemoeid zijn met het gebruik van Europese fondsen, ook op grond van de de minimis-verordening.</p>
      <p sl="bg">Dat is waarom ik aan de vragen van mijn medeleden een eigen vraag wil toevoegen, en ik dank de heer Cadec voor het initiëren van het debat van vandaag: hoe zal de Europese Commissie lidstaten aanmoedigen om gebruik te maken van de de minimis-verordening? Welke maatregelen denkt de Commissie te nemen om een evenwicht tot stand te brengen tussen controle over het gebruik van fondsen en de toegankelijkheid van deze fondsen voor Europese vissers?</p>
    </intervention>
    <intervention id="1-062-000" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Mijnheer de Voorzitter, commissaris, dames en heren, de stijging van de olieprijzen is een structurele tendens, die voortvloeit uit beperkingen in de productie enerzijds en een stijgende wereldwijde vraag anderzijds. De prijsschommelingen van de laatste jaren hebben er diep ingehakt en een geleidelijke aanpassing bemoeilijkt. Daarom is er een antwoord nodig om paal en perk te stellen aan de, vaak plotselinge stijging van de kosten in de visserijsector en de verslechtering van de reeds moeilijke situatie waarin de sector verkeert.</p>
      <p sl="es">Toen in 2007 de verordening werd aangenomen waarin de de minimis-steun werd verhoogd, werd ervan uitgegaan dat de handel hier geen last van zou ondervinden en dat de concurrentie niet verstoord zou raken. We moeten deze aspecten evalueren en naar een meer ambitieuze oplossing op zoek gaan die met de kaderrichtlijn mariene strategie en de EU 2020-strategie in ons achterhoofd tot stand wordt gebracht en onderdeel uitmaakt van het hervormingsproces van het gemeenschappelijk visserijbeleid.</p>
      <p sl="es">Ik ben van mening dat een samenhangend antwoord het structurele aanpassingsvermogen van de sector zal vergroten en tegelijkertijd de meest kwetsbare leden, met name de kleine en middelgrote producenten, de helpende hand zal bieden. Het verlichten van de situatie van de sector op korte termijn met maatregelen zoals de commissaris voorstelt, namelijk het mobiliseren en begunstigen van de mobilisatie van de visserijfondsen, lijkt mij een goede zaak en ik vind dat deze maatregelen verenigbaar moeten zijn met andere maatregelen en met het langetermijnbeleid voor meer duurzaamheid.</p>
    </intervention>
    <intervention id="1-063-000" speaker_id="96953" name="Estelle Grelier" is_mep="True" mode="spoken">
      <p sl="fr">Mijnheer de Voorzitter, dames en heren, wij weten allemaal dat de vissers van de EU met drie grote problemen te maken hebben. Ten eerste heeft het uiterst ingewikkelde, impopulaire quotastelsel hen gedwongen om zichzelf zware beperkingen op te leggen. Ten tweede zijn er te weinig opleidingsmogelijkheden en heeft het beroep duidelijk aan status ingeboet, hetgeen tot grote wervingsproblemen leidt. Ten slotte – en dat is waar we het vandaag over hebben – worden de bedrijfsvoorwaarden van deze sector, die toch al in een crisis verkeert, nog verder verslechterd door de stijging van de olieprijzen.</p>
      <p sl="fr">Zo hebben de fluctuaties van de olieprijzen de Franse vissers tussen 2008 en 2010 wekelijks 100 tot 200 euro aan inkomsten gekost, hoewel hun omzet gelijk bleef.</p>
      <p sl="fr">Als afgevaardigde uit een havenstad steun ik mijn collega's van harte als zij er bij de Commissie op aandringen dat zij een verhoging van het plafond van de de minimis-steun toestaat. Deze maatregel zou de druk op de schouders van de vissers verminderen, zodat zij fatsoenlijk van hun werk kunnen leven, en – in tegenstelling tot wat sommigen beweren – zou dit geen effect hebben op de vernieuwing van de visbestanden.</p>
      <p sl="fr">Bij de toekomstige hervorming van het gemeenschappelijk visserijbeleid zullen we de steun van de vissers moeten zoeken. Als we hun juist vandaag, op de Dag van Europa, laten zien dat de Europese Unie een open oor heeft voor hun problemen, zou dat al een goed begin zijn, mevrouw de commissaris.</p>
    </intervention>
    <intervention id="1-064-000" speaker_id="96706" name="João Ferreira" is_mep="True" mode="spoken">
      <p sl="pt">auteur. – Mijnheer de Voorzitter, de sterke stijging van de brandstofprijzen heeft de bestaande crisis in de visserijsector significant verergerd en de economische levensvatbaarheid van deze sector duidelijk verslechterd, met als gevolg een aanzienlijke daling van de toch al geringe inkomsten van de vissers. In de huidige verkoopdynamiek is het niet mogelijk de schommelende kosten van de productiefactoren, inclusief die van de brandstoffen, in de prijs van de vis te verrekenen. Dat is mede het gevolg van het huidige invoerbeleid. De gemiddelde prijzen bij eerste verkoop zijn de afgelopen jaren gestagneerd of zelfs gedaald, zonder dat dit een prijsdaling voor de eindverbruiker tot gevolg heeft gehad.</p>
      <p sl="pt">De huidige gemeenschappelijke marktordening (GMO) voor visproducten heeft niet geleid tot een verbetering van de prijzen bij eerste verkoop, noch tot een betere verdeling van de toegevoegde waarde in de waardeketen binnen de sector. De economische situatie van een groot aantal visserijbedrijven is de laatste jaren dusdanig sterk achteruitgegaan dat vele daarvan hun activiteit hebben stopgezet en dat er een reëel gevaar bestaat dat als gevolg van de stijging van de brandstofprijzen duizenden visserijbedrijven en duizenden arbeidsplaatsen verdwijnen. Vooral de deelsectoren kustvisserij en ambachtelijke visserij, die in sommige lidstaten – waaronder Portugal – 90 procent van de vloot vertegenwoordigen, zijn bijzonder kwetsbaar. De inertie van de Commissie en haar weigering om de noodzakelijke besluiten te nemen zijn in die omstandigheden beslist laakbaar. De commissaris heeft echter duidelijk gemaakt dat de Commissie in deze houding volhardt.</p>
      <p sl="pt">De Commissie ziet maar één oplossing voor de problemen in de visserijsector: het ongedifferentieerd uit de vaart nemen van vaartuigen, ofwel de ziekte bestrijden door de patiënt om het leven te brengen. We moeten er echter op wijzen dat in het verleden de ongedifferentieerde buitenbedrijfstelling van vaartuigen, waarbij geen rekening werd gehouden met de specifieke kenmerken van de respectieve vloten, noch met de visbestanden voor alle soorten en de behoeften van de consumenten van vis in elke lidstaat, géén van de problemen in deze sector heeft opgelost. Het heeft wel overal in de Europese Unie geleid tot concentratie van de eigendom en de activiteit in de sector.</p>
      <p sl="pt">Het is dus zaak dat er noodmaatregelen worden genomen, waarmee onverwijld en adequaat op de sociale en economische behoeften van de branche kan worden gereageerd, onder andere door de instelling van een garantiefonds, met cofinanciering van de Gemeenschap, teneinde de stabiliteit van de brandstofprijzen te garanderen. Alle mogelijkheden en financiële marges in de Gemeenschapsbegroting moeten worden benut voor de financiering van uitzonderlijke steunmaatregelen voor de sector. Het EVF moet subsidie geven voor de vernieuwing en modernisering van de visserijvloten, vooral ter verbetering van de selectiviteit van het vistuig en ter vervanging van de motoren, uit veiligheidsoverwegingen, ter bescherming van het milieu en voor brandstofbesparing.</p>
      <p sl="pt">De lidstaten moeten fiscale maatregelen nemen, maar het is ook zaak dat deze crisis op Europees niveau aangepakt wordt om te verhinderen dat de bestaande en gestaag toenemende verschillen tussen de lidstaten verergeren, zeker niet tegen de achtergrond van deze diepe economische en sociale crisis die vooral de zwakkere economieën treft.</p>
    </intervention>
    <intervention id="1-065-000" speaker_id="96936" name="Gabriel Mato Adrover" is_mep="True" mode="spoken">
      <p sl="es">Mijnheer de Voorzitter, het fijne van een vraag stellen, is dat er een antwoord komt, hoewel het antwoord in dit geval in sommige opzichten als teleurstellend kan worden beschouwd.</p>
      <p sl="es">De visserijsector, laat dat duidelijk zijn, bevindt zich in een crisis: de opbrengsten van de vissers worden iedere dag minder en brengen in veel gevallen de continuïteit van dit werk in gevaar. We hebben het hier niet over verkapte subsidies of niet-duurzame praktijken, we hebben het over moeilijkheden waarvoor onze volledige steun nodig is. We zeggen het steeds maar weer opnieuw, en een terecht verzoek herhalen, zoals de heer Cadec heeft gedaan, is geenszins verwijtbaar, integendeel het is juist zeer consequent.</p>
      <p sl="es">Niemand heeft het gehad over het verhogen van de visserij-inspanningen. Wij begrijpen niet waarom maatregelen die in uitzonderlijke situaties direct relevant kunnen zijn, verworpen moeten worden. Wij wijzen er enkel op dat de Commissie een sector die onmiddellijk hulp nodig heeft, niet de rug toe mag keren en deze hulp kan, hier en nu, worden geboden in de vorm van een verhoging van de de minimis-steun.</p>
    </intervention>
    <intervention id="1-066-000" speaker_id="96976" name="Luís Paulo Alves" is_mep="True" mode="written">
      <p sl="pt">Ik sluit me aan bij al degenen die hun bezorgdheid hebben geuit over de lage inkomsten van de vissers. Dat probleem wordt nu nog eens verergerd door de brandstofprijzen, die nooit eerder vertoonde niveaus hebben bereikt, zeker de afgelopen maanden.</p>
      <p sl="pt">Zoals hier terecht is opgemerkt hebben de brandstofkosten vergaande consequenties voor het overleven van onze kleine en middelgrote reders. De toch al lage inkomsten van de vissers worden zo nog verder uitgehold. De sterke prijsstijgingen hebben zeer negatieve gevolgen: schepen varen minder vaak uit, de vissers ontvangen een hongerloon, en dat terwijl de prijzen bij eerste verkoop laag zijn en er meer uit derde landen ingevoerde vis – al dan niet afkomstig van aquacultuur – op de Europese markten wordt gebracht. Eén en ander heeft tot gevolg dat mensen de visserij vanwege financiële moeilijkheden opgeven en er zo steeds meer banen verloren gaan.</p>
      <p sl="pt">Om te verhinderen dat de crisis verergert moeten we snel iets ondernemen en de problemen in deze sector bij de wortel aanpakken. De Commissie moet daarom een positieve houding aannemen en maatregelen voor de korte en middellange termijn formuleren om de problemen waar deze sector mee te kampen heeft het hoofd te bieden en iets te doen aan de enorme inkomstenderving van de vissers.</p>
    </intervention>
    <intervention id="1-067-000" speaker_id="28409" name="Raül Romeva i Rueda" is_mep="True" mode="spoken">
      <p sl="en">Mijnheer de Voorzitter, laten we duidelijk zijn: de Europese vissersvloot moet dringend worden geherstructureerd in die zin dat van energie-intensieve, milieubelastende vissersvaartuigen en vistuig moet worden overgeschakeld naar vriendelijker praktijken die minder energie kosten en die op de lange termijn ecologisch, sociaal en economisch duurzamer zijn.</p>
      <p sl="en">Daarom denk ik dat het toekennen van meer overheidsgeld aan de visserijsector wegens de gestegen brandstofprijzen het verkeerde signaal zou afgeven tijdens de hervorming van het gemeenschappelijk visserijbeleid en scheepseigenaren ertoe zou aanzetten nog krachtiger en meer brandstof verslindende motoren te gebruiken. Daarom denk ik dat dit een zware vergissing is.</p>
      <p sl="en">Er is al gezegd dat er geen conjunctureel of structureel probleem is, en – laten we ook in dit opzicht duidelijk zijn – uit de huidige statistieken blijkt dat 70 procent van de Europese visbestanden overbevist is. Elke maatregel die we kunnen nemen om de overbevissing tegen te gaan, is dus een goede maatregel. Elke maatregel die het tegenovergestelde effect sorteert, is een bijzonder slechte maatregel.</p>
    </intervention>
    <intervention id="1-068-000" speaker_id="28215" name="Jacky Hénin" is_mep="True" mode="spoken">
      <p sl="fr">Mijnheer de Voorzitter, ik heb twee van mijn collega's al onderwerpen horen aansnijden met betrekking tot het probleem van de duurzaamheid en het feit dat we sommige beroepen moeten subsidiëren, omdat ze het hoofd zelf niet boven water kunnen houden. We moeten echter precies het tegenovergestelde doen. De vissers vragen maar om een ding: ze willen hun werk kunnen doen en ervan kunnen leven. Dus, als de olie een terugkerend probleem is, zal dat ook in de toekomst zo zijn. We moeten investeren in onderzoek naar goedkopere motoren die minder olie verbruiken.</p>
      <p sl="fr">De hervorming waar nu aan gewerkt wordt, behelst echter dat alle kleine vissers, die de minste olie verbruiken, de nek wordt omgedraaid, om de rijksten nog rijker te maken. Dat blijkt wel uit het feit dat we hervorming na hervorming de prijs van de vis zien dalen, terwijl de vis bij de visboer duurder is dan ooit en sommige vissoorten gewoon niet meer te betalen zijn voor de consument.</p>
      <p sl="fr">Wat belangrijk is, is dat het quotastelsel wordt hervormd, maar ook dat de praktijken binnen de sector worden hervormd en onderzocht die ervoor zorgen dat er voor de kleintjes geen einde komt aan de ellende, terwijl de grote jongens almaar rijker worden!</p>
    </intervention>
    <intervention id="1-069-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, door de stijging van de brandstofprijzen worden vissers nog maar eens met een probleem geconfronteerd. Het is echter slechts het laatste in de rij, niet het eerste. Voor de Britse visserijvloot is het grootste probleem het lidmaatschap van de EU.</p>
      <p sl="en">Het VK is goed voor 70 procent van de visvangst in de EU maar krijgt slechts 13 procent van de Europese quota. Zou het niet eerlijk zijn als het VK een evenrediger deel zou krijgen? Meer bepaald is het aantal ton kabeljauw dat in Groot-Brittannië aan land wordt gebracht gedaald van 300 000 ton voor het VK toetrad tot wat toentertijd de EEG was, tot slechts 7000 ton vandaag. Britse vissers zullen nog minder zeedagen krijgen en worden langzaam gedwongen er het bijltje bij neer te leggen.</p>
      <p sl="en">Op lange termijn willen Britse vissers dat het VK uit de EU stapt; op korte termijn willen ze eerlijk worden behandeld in het gemeenschappelijk visserijbeleid. Als vertegenwoordigers van hun vlaggenstaat, moeten Britse vissers meer zeedagen krijgen. We hebben horen verwijzen naar niet-duurzame visvangst, maar de Britse wateren worden niet overbevist door Britse vloten; het probleem is dat iedereen mag komen vissen in Britse wateren.</p>
    </intervention>
    <intervention id="1-070-000" speaker_id="photo_generic" name="Maria Damanaki" is_mep="True" mode="spoken">
      <p sl="en">lid van de Commissie . − Mijnheer de Voorzitter, als antwoord aan de leden kan ik zeggen dat ik al uw zorgen begrijp. Ik deel uw bezorgdheid met betrekking tot het lage inkomen van onze vissers, met name van diegenen uit kustregio's die een klein schip bezitten. Maar wordt dit probleem veroorzaakt door de stijging van de brandstofprijzen? Weet u dat zeker? We hebben dit probleem steeds weer besproken en we stelden vast dat we al met dit probleem kampten nog voor de prijzen stegen.</p>
      <p sl="en">Natuurlijk kan ik begrijpen dat de stijging van de brandstofprijzen het probleem nog kan verergeren, maar de belangrijkste oorzaak van het probleem is altijd overbevissing geweest – meer vissen dan de vastgestelde limieten waardoor het voor visbestanden onmogelijk is om gezond te blijven. We hebben dit besproken en dit is het belangrijkste probleem dat we moeten zien op te lossen door middel van onze hervorming van het gemeenschappelijk visserijbeleid.</p>
      <p sl="en">Nu hebben we het natuurlijk over brandstofprijzen. Die zijn een probleem en we moeten bespreken hoe we ze het hoofd kunnen bieden. De enige manier om dit probleem voor eens en altijd het hoofd te bieden bestaat erin ervoor te zorgen dat onze sector beter bestand is tegen stijgingen van de brandstofprijzen. Dat is de enige manier, want over de evolutie van de brandstofprijzen kunnen we niets met zekerheid zeggen. Laat ik u een voorbeeld geven van wat er zou kunnen gebeuren. In België werd de vloot na de vorige crisis uitgerust met betere motoren waardoor de vloot er nu 20 procent minder uitgeeft aan brandstof. Dat is dus wat we moeten doen en dat is wat we proberen te doen.</p>
      <p sl="en">Wat uw voorstellen betreft, stelt u niettemin aan de Commissie voor om het plafond van de de minimis-steun op te trekken. Laten we dat probleem even bekijken. Wat is dat plafond? Het is het maximumbedrag van de steun die lidstaten hun sector kunnen geven. Als de Commissie dat plafond nu optrekt, betekent dit dat alleen de lidstaten met een gezonde begroting die steun kunnen geven. Dat zou er dus toe kunnen leiden dat er in onze sector ongelijke voorwaarden worden gecreëerd, ten voordele van de rijkste landen. Ik wil het zo duidelijk formuleren opdat iedereen de situatie begrijpt.</p>
      <p sl="en">Als we het plafond optrekken zullen het ook alleen de grootste schepen zijn die er enig voordeel uit halen. Het verbaast me dat sommige Parlementsleden – van wie ik dat niet had verwacht – me vragen om het plafond op te trekken. De lidstaten kunnen hun eigen staatssteun geven. De rijkere lidstaten kunnen die nu al geven.</p>
      <p sl="en">Wat de fondsen betreft, wil ik u het volgende uitleggen: de lidstaten gebruiken slechts 20 procent van de middelen die we ter beschikking stellen. Sommige Parlementsleden zeggen me dat onze middelen het probleem zijn omdat zij ze niet kunnen gebruiken op de manier die ze willen. We zijn echter wel degelijk flexibel; de lidstaten kunnen hun middelen herverdelen – elke lidstaat kan dat doen. Alleen Italië heeft ons gevraagd om de middelen te herverdelen en we hebben dat goedgekeurd. Waarom probeert u dus niet de lidstaten – de regering van uw land – ervan te overtuigen om de middelen naar behoren te gebruiken? Als we echt willen helpen en de absorptie van de middelen een probleem is, dan sta ik klaar om iedereen te helpen, maar tot dusver heeft niemand zich die inspanning getroost.</p>
      <p sl="en">Om de vraag op een zeer directe manier te beantwoorden: ja, de middelen zijn voorhanden; ja, de lidstaten kunnen er gebruik van maken; en ja, de lidstaten mogen met hun eigen middelen tot dat plafond van de de minimis-steun bijdragen. Als ik de situatie verander, zal dat alleen leiden tot een verstoring van de eerlijke concurrentie tussen de lidstaten en tussen kleine en grote schepen. Dat moeten we begrijpen. Natuurlijk is er een algemeen probleem, en met het oog op onze hervorming kunnen we bespreken wat we kunnen doen om met name onze kleinschalige visserij te helpen. We kunnen ook elk ander voorstel bespreken, maar dat voorstel om het plafond van de de minimis-steun op te trekken, zet geen zoden aan de dijk.</p>
    </intervention>
    <intervention id="1-071-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt 12 mei 2011 om 12.00 uur plaats.</p>
    </intervention>
    <intervention id="1-072-500" speaker_id="96899" name="José Manuel Fernandes" is_mep="True" mode="written">
      <p sl="pt">De Europese vissers – en dan vooral de vissers uit lidstaten die ernstige financiële problemen ondervinden, zoals Portugal – bevinden zich in een moeilijke economische situatie, die door de stijging van de brandstofprijzen nog eens verergerd is. Om deze problemen het hoofd te bieden moet de Commissie noodmaatregelen nemen om de vissers te helpen. Om te beginnen dient de Commissie het plafond van de de minimis-steun te verhogen van 30 000 tot 60 000 euro per onderneming, en wel gedurende een overgangsperiode van drie jaar. Daarnaast dient het EVF de vissers steun te verlenen, vooral ter verbetering van de selectiviteit van het vistuig en ter vervanging van de motoren, uit veiligheidsoverwegingen, ter bescherming van het milieu en/of voor brandstofbesparing. Daarbij moet bijzondere aandacht worden geschonken aan de kleine kustvisserij en de ambachtelijke visserij. Het is tot slot van cruciaal belang dat er reguleringsmechanismen worden opgezet die leiden tot een verbetering van de prijzen bij eerste verkoop en een betere verdeling van de toegevoegde waarde in de totstandkoming van de waardeketen in de sector, om aldus te verzekeren dat de productiekosten worden doorberekend.</p>
    </intervention>
    <intervention id="1-072-750" speaker_id="28117" name="Jim Higgins" is_mep="True" mode="written">
      <p sl="en">Het feit dat de olieprijzen momenteel zo hoog zijn, heeft zware gevolgen gehad voor de operationele kosten van vissers. Sommigen werden zelfs gedwongen om er het bijltje bij neer te leggen. Ik ben verheugd dat het Parlement de Commissie deze week in een ontwerpresolutie verzoekt om noodmaatregelen te nemen, met inbegrip van het optrekken van het huidige plafond voor staatssteun van 30 000 tot 60 000 euro per onderneming gedurende een overgangsperiode van drie jaar.</p>
    </intervention>
  </section>
  <section id="creitem18" title="18. Radiospectrumbeleid (debat)">
    <intervention id="1-074-000" speaker_id="photo_generic" name="De Voorzitter" is_mep="True" mode="spoken">
      <p sl="nl">Aan de orde is het verslag over het voorstel voor een besluit van het Europees Parlement en de Raad tot vaststelling van het eerste programma voor het radiospectrumbeleid [COM(2010)0471 - C7-0270/2010 - 2010/0252(COD) ] - Commissie industrie, onderzoek en energie. Rapporteur: Gunnar Hökmark (A7-0151/2011).</p>
    </intervention>
    <intervention id="1-075-000" speaker_id="28124" name="Gunnar Hökmark" is_mep="True" mode="spoken" role="rapporteur">
      <p sl="en">Mijnheer de Voorzitter, in dit verslag gaat het over de manier waarop we Europa het voortouw kunnen laten nemen en het is dus niet meer dan gepast dat we deze discussie hier vanavond voeren. In 1950, toen Schuman voorstelde om deze unie op te richten, stonden kolen en staal centraal; vandaag hebben we het over informatietechnologie en kennis als cruciale factoren voor de toekomst van Europa.</p>
      <p sl="en">Ik ben blij te kunnen zeggen dat het verslag dat we vandaag aan u voorleggen, het resultaat is van uitstekende samenwerking met de schaduwrapporteurs, mevrouw Trautmann, mijnheer Rohde, mijnheer Chichester en mijnheer Lamberts, die dit voorstel hebben gesteund. Daar ben ik bijzonder dankbaar voor, want vandaag bespreken we een voorstel dat Europa in staat kan stellen om opnieuw de koppositie in te nemen op het gebied van mobiele telefonie, mobiel internet en moderne informatietechnologie.</p>
      <p sl="en">Voor mij betreft de discussie over de verschillende voorstellen in dit verslag de keuze tussen goud of brons voor Europa. Als we het soms hebben over de grootste economieën ter wereld, dan bedoelen we de VS en China; we vergeten allemaal dat de Europese Unie de grootste economie is, ook al hebben we niet de grootste markten. Vandaag moeten we bespreken of we de stappen zullen zetten die verandering teweeg kunnen brengen.</p>
      <p sl="en">Als we dat willen doen en willen verzekeren dat Europa het voortouw neemt op gebied na gebied met betrekking tot telecommunicatie en de ontwikkeling van breedband, dan wil ik dat Europa over de beste breedbandcapaciteit en de hoogste snelheden beschikt, want dan zullen we de bakermat zijn van de ontwikkeling van nieuwe diensten die essentieel zijn voor de moderne economie en ons concurrentievermogen. Ik wil dat Europa de bakermat wordt van de volgende generatie Googles, Yahoos, Apples en alle andere incarnaties van concurrentievermogen en innovatie. Dat behoort tot onze mogelijkheden, maar het is ook mogelijk dat andere economieën, zoals Amerika, China of India, het voortouw zullen nemen. Daarom moeten we een keuze maken.</p>
      <p sl="en">In dit verslag heb ik voorgesteld om met betrekking tot de 800 MHz-band vast te houden aan de datum van 2013. Ik heb verder voorgesteld om ambitieuzer te zijn en te eisen dat de Europese Unie 1200 MHz openstelt in de 1,5 GHz-band en de 2,3 GHz-band en dat we de discussie over de 700 MHz-band aangaan – want als we daar nu niet mee beginnen, zullen we in de toekomst geen besluiten kunnen nemen – en dat we de 5 GHz-band gebruiken voor normaal vergunningsvrij gebruik voor alle mobiele internetcommunicatie over korte afstand.</p>
      <p sl="en">We hebben nu het voorstel. Ik zou van het Parlement graag de grootst mogelijke steun krijgen omdat we dan de discussie hierover kunnen aangaan met de lidstaten en hun vragen of ze allemaal voor goud willen gaan, dan wel of ze tevreden zijn met brons. Ik denk dat de keuze eenvoudig is en ik zie uit naar dit debat en naar de stemming op woensdag.</p>
    </intervention>
    <intervention id="1-076-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, dit is een duidelijke wake-up call en het is volgens mij echt de taal die Europa nodig heeft. Ik moet met name de heer Hökmark bedanken voor zijn harde werk met betrekking tot het eerste programma voor het radiospectrumbeleid.</p>
      <p sl="en">Het gaat hierbij om informatie en technologie, en om het nemen van een besluit met betrekking tot de plaats die Europa moet bekleden: van het Verre Oosten tot de Far West strijden enkele belangrijke spelers mee, maar Europa kan wel degelijk als winnaar uit de bus komen.</p>
      <p sl="en">Het programma is essentieel voor een digitaal Europa, voor de Europese economie en voor onze samenleving in haar geheel. Uit dit verslag blijkt duidelijk dat het Parlement het standpunt van de Commissie deelt met betrekking tot het belang van een gecoördineerd en effectief spectrumbeleid om de breedbanddoelstellingen te halen.</p>
      <p sl="en">Het beleid is inderdaad essentieel om de economische en concurrentiepositie van Europa te handhaven en te verbeteren, en om zijn sociale en culturele impact te maximaliseren door innovatieve diensten mogelijk te maken ten voordele van de burgers. Ik zou er de term 'culturele' impact aan willen toevoegen omdat dit zeer belangrijk is. Het internet is een van de belangrijkste instrumenten om de leden van de Europese samenleving meer mogelijkheden te bieden om de culturele impact van binnenuit te ervaren en te zien.</p>
      <p sl="en">Er werd terecht gezegd dat we nu keuzen moeten maken. De tijd van mooie woorden is voorbij; het ogenblik van de waarheid is nu aangebroken en we moeten nu onze verantwoordelijkheid nemen. Het is onmogelijk om op kop te rijden – wat toch de rol is van de leider – zonder de keuzen te maken die gemaakt moeten worden.</p>
      <p sl="en">De culturele aspecten zijn het element dat ik als eerste wil benadrukken, omdat ik weet dat het een van de voornaamste zorgen van de Parlementsleden is geweest.</p>
      <p sl="en">Tussen haakjes, ik zie heel veel synergieën tussen het gebruik van het spectrum voor de distributie van inhoud en cultuur – met name als we het over inhoud hebben in de vorm van audiovisuele media – en van draadloze breedband. Digitale televisie en draadloze breedband kunnen zich succesvol parallel ontwikkelen en we mogen niet vergeten dat toegang tot breedbandinternet ook een grote culturele en sociale waarde biedt. Bovendien is draadloze toegang essentieel in gebieden die momenteel niet over zulke toegang beschikken.</p>
      <p sl="en">Het voorstel beschermt niet alleen het bestaan maar verzekert ook de toekomstige ontwikkeling van die waardevolle culturele en economische diensten, die, tussen haakjes, rijke media-inhoud opleveren en een aantrekkelijk cultureel aanbod opleveren voor toekomstige gegevenssnelwegen. Natuurlijk moeten resterende obstakels, zoals gevolgen voor uitzendingen via de ether of kabeltelevisie, worden opgelost; dat staat buiten kijf.</p>
      <p sl="en">We zijn er ons allemaal van bewust dat omroep geen grenzen kent. Het beleid van de Europese Unie zal ook steun nodig hebben in internationale onderhandelingen, en lidstaten zullen misschien ook hulp nodig hebben om te onderhandelen met buurlanden die geen lid zijn van de EU. Door de voorbereiding van dit hele debat sta ik natuurlijk al in contact met bepaalde ministers in bepaalde lidstaten, die nog meer worden geconfronteerd met de buurlandaspecten.</p>
      <p sl="en">Wat de inhoud van het verslag betreft, kan de Commissie de aanpak van het Parlement bijna volledig steunen, zij het hier en daar met een kleine aanpassing. De Commissie is met name ingenomen en is het eens met het standpunt dat het Parlement in het verslag inneemt ten aanzien van een aantal kwesties. Ten eerste: het belang van spectrum voor de Digitale Agenda om alle burgers toegang te geven tot breedband. Het lijdt geen twijfel dat we het, wat dat betreft, volkomen met u eens zijn.</p>
      <p sl="en">Ten tweede: het feit dat we de mogelijkheden moeten openhouden voor bijkomend spectrum om te voldoen aan de groeiende vraag van consumenten naar draadloze breedband. Ook wat dat betreft zijn we het volkomen met u eens, en ook al is de door u voorgestelde snelheid misschien wat aan de hoge kant, u mag er zeker van zijn dat we weten dat dit de volgende stap is.</p>
      <p sl="en">Ten derde bevestigen we dat 2013 het jaar is waarin het digitale dividend van de 800 MHz-band ter beschikking wordt gesteld, in het besef dat tot 2015 afwijkingen nodig zullen zijn in uitzonderlijke technische omstandigheden en als gevolg van coördinatieproblemen met derde landen, waar ik eerder al naar verwees.</p>
      <p sl="en">Ten vierde: de effecten op en gevolgen voor andere belangrijke communautaire beleidslijnen dan elektronische communicatie, zoals het milieu, vervoer en onderzoek en de noodzaak om een aanzienlijke hoeveelheid spectrum ter beschikking te stellen.</p>
      <p sl="en">Ten vijfde: het belang van een efficiënte inventaris van het spectrumgebruik, als essentieel element om een effectief en toekomstgericht beleidsprogramma op te stellen.</p>
      <p sl="en">Ten zesde: de noodzaak om het EU-beleid op internationaal niveau te bevorderen en de lidstaten te steunen in hun onderhandelingen met landen die geen lid zijn van de EU.</p>
      <p sl="en">Er zijn nog andere belangrijke kwesties met betrekking tot dewelke u in het verslag het voorstel van de Commissie steunt en versterkt, en dat is bemoedigend. Bij bepaalde amendementen moet de Commissie echter een kanttekening plaatsen. Wat herstructurering betreft, mag de voorstelling van de beginselen en doelstellingen geen afbreuk doen aan het beginsel van efficiënte benutting van het spectrum dat op alle sectoren in de grootst mogelijke mate van toepassing moet zijn. Een andere kwestie die van een kanttekening moet worden voorzien is de volgende: ik begrijp wel dat u toevoegt dat voldoende spectrum voor audiovisuele diensten moet worden verzekerd, maar daarbij mag u geen specifieke manier uitkiezen voor aflevering.</p>
      <p sl="en">Ook wat mededinging betreft, zitten de Commissie en de rapporteur niet helemaal op dezelfde lijn. Spectrum reserveren voor nieuwkomers kan in bepaalde gevallen een geschikt instrument zijn, maar dan om onnodige procedures te vermijden; in dat geval zouden we niet al te veel van mening verschillen. Nog een kleine kanttekening plaatsen we bij het volgende: hoewel het geen twijfel lijdt dat het vergoeden van migratiekosten door lidstaten een zeer belangrijke kwestie is, dienen daarbij wel de regels inzake staatssteun te worden nageleefd. Ik denk niet dat we wat dat betreft, van mening verschillen, maar ik moest het wel vermelden.</p>
      <p sl="en">Slechts twee voorstellen zijn voor de Commissie ietwat moeilijk aanvaardbaar. Ten eerste: de verplichting om het gebruik van technisch reeds geharmoniseerd spectrum tegen 2012 toe te staan, mag niet worden vervangen door de minder strikte verplichting om zulk spectrum beschikbaar te maken. Dat is al een vereiste en we moeten nu de stap zetten naar het effectief toekennen van licenties voor het spectrum; we moeten vooruit niet achteruit.</p>
      <p sl="en">De tweede kwestie waarover we van mening verschillen en die we moeilijk kunnen aanvaarden, betreft spectrum voor breedbandtoegang via de satelliet. De Commissie wil de beschikbaarheid ervan daadwerkelijk kunnen verzekeren. Wat die twee kwesties – de toekenning van licenties en het verzekeren van de beschikbaarheid – betreft, moet een oplossing worden gevonden en ik ben er zeker van dat deze kan worden gevonden.</p>
      <p sl="en">Ik rond af met nog enkele opmerkingen. Het Parlement en de Commissie beseffen beide dat een snelle goedkeuring van het voorstel wenselijk is, gezien het belang van het werk dat we voor de boeg hebben om dit programma uit te voeren. Er is een duidelijk fiat nodig, hoe sneller, hoe beter. De Commissie zal haar best doen om het proces te steunen en ik heb er het volste vertrouwen in dat het Parlement snel een dialoog zal aanknopen met de Raad om het proces snel en met succes te voltooien.</p>
      <p sl="en">De tijd dringt. Wat dit onderwerp betreft staat de tijd niet aan onze kant, en als we uiteindelijk een oplossing willen en voor goud willen gaan, zoals de heer Hökmark wil, dan moeten we zo snel mogelijk met dat doel voor ogen uit de startblokken schieten.</p>
    </intervention>
    <intervention id="1-078-000" speaker_id="96837" name="Petra Kammerevert" is_mep="True" mode="spoken">
      <p sl="de">rapporteur voor advies van de Commissie cultuur en onderwijs. − Mevrouw de Voorzitter, commissaris, dames en heren, politieke initiatieven voor meer snelle internetverbindingen in heel Europa zijn in principe een goede zaak. Frequenties zijn echter een schaars goed, en vooral een openbaar goed. Daarom heeft de Commissie cultuur en onderwijs veel moeite gedaan om duidelijk te maken dat frequenties voor allerlei maatschappelijke, culturele en sociale taken essentieel zijn, en ook zullen blijven. Daarom hebben wij er met name op aangedrongen dat we de randvoorwaarden van het telecompakket voor de waarborging van het pluralisme in de media en van de culturele diversiteit niet via een achterdeurtje omzeilen.</p>
      <p sl="de">Zowel openbare als commerciële omroeporganisaties spelen een essentiële rol bij het garanderen van het pluralisme in de media in Europa. We moeten garanderen dat zij hun buitengewoon belangrijke werk zonder belemmeringen kunnen blijven verrichten. Daarom heeft de Commissie cultuur en onderwijs voorgesteld om de 790 Mhz-band voorlopig niet beschikbaar te stellen, maar de Commissie industrie, onderzoek en energie is daar helaas niet op ingegaan. In meerdere passages wordt er weliswaar op gewezen dat er rekening moet worden gehouden met de belangen van de omroeporganisaties, maar de Commissie cultuur en onderwijs had gehoopt dat dit aanzienlijk duidelijker zou worden gezegd.</p>
      <p sl="de">Het was voor ons ook heel belangrijk om voor het toewijzen van frequenties duidelijke regelingen vast te leggen voor compenserende maatregelen, zodat theaters, en andere organisaties die draadloze microfoons gebruiken, niet moeten opdraaien voor de kosten van het overstappen op een andere frequentie, of van een nieuwe technologie.</p>
      <p sl="de">We moeten allemaal samen zorgen voor een faire oplossing, en rekening houden met de verschillende belangen. Ik hoop dat we daarin zullen slagen.</p>
    </intervention>
    <intervention id="1-079-000" speaker_id="28390" name="Pilar del Castillo Vera" is_mep="True" mode="spoken">
      <p sl="es">namens de PPE-Fractie. – Mevrouw de Voorzitter, commissaris, ik wil beginnen met het overbrengen van mijn felicitaties aan de rapporteur van dit verslag, de heer Hökmark, omdat hij voortreffelijk werk heeft geleverd, en naast het feit dat het voortreffelijk is, biedt het ook een uitgebreide toekomstvisie, waardoor het naar mijn mening een bijzonder waardevol verslag is geworden. Maar sta mij toe om, net als de rapporteur deed, ook alle schaduwrapporteurs te feliciteren. Dankzij alle inspanningen kreeg dit verslag de unanieme steun van de Commissie industrie, onderzoek en energie.</p>
      <p sl="es">Uiteraard hebben we hier een verslag in handen dat is gericht op één doelstelling, namelijk het verbeteren van het concurrentievermogen van de Europese economie in een globaliserende wereld. Dat is de fundamentele doelstelling die aan dit verslag ten grondslag lag en ik ben van mening dat het in dat opzicht een buitengewoon doeltreffend verslag is geworden.</p>
      <p sl="es">Ik zal niet in detail treden, maar ik zou er graag twee of drie punten willen uitlichten die me van essentieel belang lijken. In de eerste plaats bevinden we ons in een situatie waarin, zoals in het verslag wordt geschetst, draadloos breedband door middel van een toewijzing van 800 MHz voor mobiele communicatie in heel Europa realiteit zal worden, maar het verslag gaat veel verder dan dat, kijkt veel verder vooruit.</p>
      <p sl="es">We praten hier over een frequentiebreedte van 700 MHz, die ook voor mobiele telefonie en de ontwikkeling van mobiele telefonie een buitengewone capaciteit biedt. En in die context moeten we de voorstellen uit het verslag plaatsen en positief beoordelen. Het gaat hier niet om een onbeduidende kwestie: het spectrum betreffende economische activiteiten vertegenwoordigt momenteel 3 procent van het bruto binnenlands product (bbp) in Europa en dat is nog maar het begin.</p>
      <p sl="es">Ik zou ook willen wijzen op het belang van de exponentiële groei die video momenteel doormaakt als communicatiemiddel tussen verschillende mensen en verschillende instellingen of bedrijven. Op dit moment wordt video al bij 40 procent van de internationale contacten gebruikt en dat is nog maar het begin. Verwacht wordt dat video tegen 2014 een rol zal spelen in 91 procent van de contacten met eindgebruikers.</p>
      <p sl="es">In die zin plaatst het verslag zichzelf werkelijk in een buitengewoon toekomstbeeld en daarom denk ik dat dit verslag overmorgen onze volledige steun verdient.</p>
    </intervention>
    <intervention id="1-080-000" speaker_id="1129" name="Catherine Trautmann" is_mep="True" mode="spoken">
      <p sl="fr">namens de S&amp;D-Fractie . – Mevrouw de Voorzitter, mevrouw de commissaris, dames en heren, wij gaan vandaag ons oordeel geven in eerste lezing over het voorstel voor het programma voor het radiospectrumbeleid en ik wil graag de Commissie bedanken dat zij dit voorstel, dat is voortgekomen uit onze debatten over het telecompakket, heeft gesteund en in een nieuwe vorm heeft gegoten.</p>
      <p sl="fr">Bovendien wil ik graag onze rapporteur, de heer Hökmark, bedanken, evenals mijn collega-schaduwrapporteurs, voor de goede samenwerking met betrekking tot een verslag waarin naast de sterk technische kant van de zaak, belangrijke politieke kwesties aan de orde worden gesteld. In de vele debatten die we hebben gevoerd, heb ik gemerkt dat het Parlement en de Commissie, als vanzelfsprekend, hetzelfde standpunt en dezelfde ambitie hebben.</p>
      <p sl="fr">Dit standpunt is dat het spectrum een schaarse hulpbron is, die geen grenzen kent. Daar lijkt iedereen het over eens. Maar over de oplossingen die moeten worden aangedragen voor een beter beheer, en over de algemene ambitie valt enige verdeeldheid te bespeuren, in het bijzonder met de lidstaten, waarvan ik niet ontken dat ze vanouds een zekere soevereine verantwoordelijkheid hebben gehad.</p>
      <p sl="fr">Ook al zijn de compromissen die zijn ingediend en goedgekeurd in de Commissie industrie, onderzoek en energie, niet allemaal zo evenwichtig als ik het persoonlijk graag gezien zou hebben, de gezamenlijke koers in de richting van een vorm van spectrumbeheer die sterker geïntegreerd en realistisch is en die tegemoetkomt aan de sociale, culturele en economische behoeften van onze medeburgers, heeft mijn oprechte steun. Dit is een rode draad door alle standpunten die ons Parlement heeft ingenomen, mevrouw de commissaris, zowel over het initiatiefverslag van mijn collega, mevrouw Toia, als over de voorstellen die ikzelf heb verdedigd als een van de rapporteurs van het telecompakket.</p>
      <p sl="fr">Wat betreft het programma voor het radiospectrumbeleid hebben mijn fractie en ik in onze amendementen op meerdere punten bijzondere nadruk gelegd, onder meer op het invoeren van transparantie om te weten te komen hoe het spectrum op dit moment is opengesteld en wordt beheerd – het inventarisbeginsel – en het vinden van innovatieve en originele oplossingen voor de groeiende vraag naar frequenties vanuit de elektronischecommunicatiesector. Het gaat daarbij niet alleen om kwantitatieve maar ook om kwalitatieve oplossingen. Door ons toe te leggen op spectrumefficiëntie kunnen we deze situatie verhelpen zonder de verscheidenheid van de op het spectrum beschikbare diensten te beperken.</p>
      <p sl="fr">Zodoende gebruiken we het spectrum bovendien als hefboom om de digitale kloof te overbruggen en nieuwe diensten te ontwikkelen, die niet alleen binnen het bereik liggen van grote telecommunicatiebedrijven, maar ook van kmo’s en startende ondernemingen, en die zullen ze nodig hebben. Ik acht deze economische dimensie essentieel.</p>
      <p sl="fr">Tot slot zou ik graag nog kort iets willen zeggen over de volgende etappe. Zoals u zelf gezegd hebt, was het van meet af aan duidelijk dat een akkoord in eerste lezing niet haalbaar was, maar we moeten absoluut voor het einde van het jaar tot een akkoord komen. Dat is essentieel voor onze publieke diensten, het is essentieel om tegemoet te komen aan de verwachtingen van de consumenten, het is essentieel voor de ontwikkeling van het internet, ongeacht de infrastructuur, en het is ook essentieel om dankzij deze hulpbron het economisch herstel van onze Europese Unie te bewerkstelligen.</p>
    </intervention>
    <intervention id="1-081-000" speaker_id="96710" name="Jens Rohde" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, ik moet zeggen dat betere en minder dure hogesnelheidsgegevensoverdracht via breedband een ambitieuze doelstelling is die ik ten volle steun. Laten we echter eerlijk zijn: het realiseren ervan zal niet eenvoudig zijn. Ik denk niettemin dat we op basis van het standpunt van het Parlement in eerste lezing een eerste grote stap op weg naar dat doel zullen kunnen zetten.</p>
      <p sl="en">Laten we duidelijk zijn: breedband voor iedereen is meer dan verzekeren dat iedereen een profiel op Facebook heeft. Het gaat erom de plaats van Europa als toonaangevende kenniseconomie in de wereld te verzekeren. Als we erin slagen om 500 miljoen mensen op het internet aan te sluiten, zullen onze burgers en bedrijven alle voordelen en kansen kunnen plukken van de digitale economie. Om dat te verwezenlijken, moeten in Europa met name twee dingen veranderen.</p>
      <p sl="en">Ten eerste hebben we op Europees niveau een goed functionerende telecommunicatiemarkt nodig die de mededinging bevordert. Daarom hebben we regels ingevoerd met betrekking tot mededingingstoetsen. Het moet voor lidstaten verboden zijn om opnieuw toegewezen spectrum exclusief toe te wijzen aan een specifieke marktspeler als dat de mededinging op de markt zou beperken of verstoren.</p>
      <p sl="en">Ten tweede moet de toewijzing van spectrum efficiënter gebeuren. De toewijzing moet ook actiever de huidige vraag naar spectrum en de behoefte eraan weerspiegelen. Daarom willen we met dit beleidsprogramma niet alleen de 800 MHz-band openstellen, maar ook andere bandbreedtes vrijmaken voor een totaal van ten minste 1200 MHz tegen 2015.</p>
      <p sl="en">Tot slot zou ik de Commissie, de commissaris, de rapporteur en de andere schaduwrapporteurs willen bedanken voor hun uitzonderlijk goede samenwerking zonder dewelke deze mate van ambitie onmogelijk zou zijn geweest.</p>
    </intervention>
    <intervention id="1-082-000" speaker_id="2097" name="Giles Chichester" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, ik zou eerst en vooral de rapporteur, de heer Hökmark, willen feliciteren omdat hij dit verslag vakkundig door de commissie heeft geloodst en een zeer brede consensus tot stand heeft gebracht. Net als de andere schaduwrapporteurs bedank ik hem voor zijn werk.</p>
      <p sl="en">Ik steun van ganser harte zijn wens om ervoor te zorgen dat Europa het hoofd biedt aan de technologische uitdagingen in deze sector en een toonaangevende positie in de wereld behoudt. Dit is spitstechnologie en is zeer belangrijk. Het belangrijkste is het juiste evenwicht te vinden tussen de verschillende belangen die spelen – de bestaande omroepen, de mobiele operatoren, het breedbandaanbod en de gouvernementele gebruikers, waaronder de strijdkrachten en de hulpdiensten.</p>
      <p sl="en">Toch wil ik een waarschuwend vingertje opsteken: we moeten op dit vlak en in dit proces de subsidiariteit en nationale bevoegdheden eerbiedigen. Wetgevend werk is op dit beleidsgebied bijzonder moeilijk omdat de technologieën waar het om gaat zo snel en zo veel veranderen, waardoor we altijd achter de feiten aanhollen in plaats van wetgeving vast te stellen voor datgene wat er zit aan te komen. Ik denk niettemin dat we moeten handelen om het pad te effenen voor de nieuwe technologie, voor de benutting en het gebruik van spectrum door deze nieuwe technologie, en ik hoop dat we precies dat zullen doen met dit voorstel en dit verslag.</p>
    </intervention>
    <intervention id="1-083-000" speaker_id="96648" name="Philippe Lamberts" is_mep="True" mode="spoken">
      <p sl="fr">namens de Verts/ALE-Fractie . – Mevrouw de Voorzitter, ik zou graag verder willen gaan met een reactie op een aantal dingen die gezegd zijn en om te beginnen op wat mevrouw Trautmann zei. Ons wordt verteld dat het radiospectrum een schaars goed is – en dat klopt.</p>
      <p sl="fr">Ik wil allereerst graag onderstrepen dat het een gemeenschappelijk goed is. Het is een goed waarvan niemand het volle eigendom kan claimen. Wat ons betreft kan dan ook geen enkele speler, wie het ook is, claimen dat hij een of ander voorkeursrecht of verworven recht op het spectrum heeft, en ik denk dat dat iets is dat in dit verslag wordt vastgelegd.</p>
      <p sl="fr">Omdat het een gemeenschappelijk en schaars goed is, moeten we ten eerste goed zicht hebben op het huidige gebruik. Vandaar het idee van een uitgebreid, alomvattend onderzoek naar het huidige spectrumgebruik door alle spelers, met inbegrip van degenen die de heer Chichester eruit heeft gelicht, te weten civiele beschermingsdiensten, bijvoorbeeld, en zelfs militaire diensten. Het is echt van belang dat we er zicht op hebben hoe dit schaarse goed op dit moment gebruikt wordt, want we hebben niet het idee dat het optimaal gebruikt wordt, integendeel. Anderzijds moet er een transparant proces komen voor de toekenning van dit schaarse goed, maar dat proces moet ook voldoende dynamisch zijn om te vermijden dat er opnieuw een idee ontstaat van verworven rechten.</p>
      <p sl="fr">Ik zou graag willen dat we de beginselen van de toekenning en veiling van spectrum in het oog houden, want het wordt niet altijd voor commerciële doeleinden gebruikt en levert dus niet altijd winst op. Ik denk daarbij natuurlijk aan de culturele dimensie, waarop gewezen is, maar ook aan het gebruik voor publieke diensten – laten we het eens hebben over de civiele beschermingsdiensten – evenals militair gebruik.</p>
      <p sl="fr">Als we alleen maar een marktlogica volgen, lopen we natuurlijk het risico dat we prioriteit geven – of in elk geval overdreven rechten – aan marktspelers waarvan we weten dat ze door hun omvang marktverstoringen kunnen creëren; met andere woorden, we weten dat kleine spelers niet altijd in staat zijn om met hen te concurreren.</p>
      <p sl="fr">Tot slot wil ik graag de aandacht vestigen op het feit dat het exponentieel toenemende gebruik van het radiospectrum ook gevolgen heeft op het terrein van de volksgezondheid. Ik weet dat het verslag daar niet over gaat, maar ik denk dat we dat nauwlettend in de gaten moeten houden, omdat onze medeburgers zich zorgen maken.</p>
    </intervention>
    <intervention id="1-084-000" speaker_id="96756" name="Sabine Verheyen" is_mep="True" mode="spoken">
      <p sl="de">Mevrouw de Voorzitter, mevrouw Kroes, het radiospectrum is een kostbaar en schaars goed, en daarmee moeten we zorgvuldig omspringen. We moeten het met een vooruitziende blik beheren, en rekening houden met de belangen van de hele samenleving. Daarom is het Radio spectrum policy programme bijzonder belangrijk. We moeten het spectrum efficiënt gebruiken, en daarbij rekening houden met alle economische, sociale en culturele aspecten. Dat lukt alleen maar wanneer we in alle frequentiebanden volledig gebruik maken van de technische mogelijkheden, zodat we de maximale efficiëntie bereiken.</p>
      <p sl="de">Ons spectrumbeleid moet gebaseerd zijn op het telecompakket, dat we vorig jaar hebben goedgekeurd. Daar is namelijk onder andere vastgelegd dat de EU en de lidstaten bij hun spectrumbeheer in gelijke mate rekening moeten houden met culturele, sociale en economische belangen. Dat is belangrijk, met name bij het harmoniseren van het gebruik van de frequenties in de EU.</p>
      <p sl="de">In dat verband zou ik er op willen wijzen dat de omzetting van het eerste digitaal dividend tot nu toe niet in alle lidstaten even snel verloopt. Daarom kunnen we pas overwegen om extra spectrum in de UHF-band, met name onder de 800 MHz, vrij te geven wanneer we ervaringen hebben opgedaan bij het opruimen van dit spectrum.</p>
      <p sl="de">Er zijn nog allerlei technische en financiële vragen aan de orde. Het probleem van de interferentie en de financiële compensatie voor culturele instellingen en plaatselijke overheden die op een andere techniek moeten overstappen, bijvoorbeeld voor hun draadloze microfoons, is nog niet goed opgelost.</p>
      <p sl="de">Bij de verdeling van het spectrum moeten we een verstandige afweging maken van de verschillende belangen. De mobiele breedbandtoegang op het hele grondgebied is een primaire vereiste, in het belang van de Europese burgers. Daarnaast moeten we echter ook blijven werken aan de verbetering van de openbare en commerciële omroepdiensten, die een belangrijk instrument zijn voor de informatie en voor de culturele diversiteit. We moeten de juiste politieke keuzes maken voor de technische ontwikkeling en voor de positie van Europa op het gebied van de digitale informatietechnologie en de culturele diversiteit.</p>
    </intervention>
    <intervention id="1-085-000" speaker_id="28349" name="Teresa Riera Madurell" is_mep="True" mode="spoken">
      <p sl="es">Mevrouw de Voorzitter, commissaris, wij mogen ons vandaag zeker gelukkig prijzen dat we dit debat kunnen voeren.</p>
      <p sl="es">Veel te vaak hebben we moeten horen dat spectrumplanning en -beheer een technische kwestie is met een exclusieve bevoegdheid voor de lidstaten. Dankzij de vastberadenheid van dit Parlement tijdens de onderhandelingen over het EU-telecompakket, die zo voortreffelijk werden geleid door onze collega Catherine Trautmann, wordt dit debat over het spectrum vandaag gevoerd waar het gevoerd moet worden, in de politieke context van de Europese Unie.</p>
      <p sl="es">De beperkte overheidsmiddelen en de grensoverschrijdende dimensie rechtvaardigen onze interventie als wetgevers van de EU, maar we moeten dit proces niet inkleden als een confrontatie tussen de verschillende gebruiken die we aan de frequentiebanden kunnen toewijzen.</p>
      <p sl="es">De niet te stuiten technische vooruitgang zorgt ervoor dat we iedere keer weer meer data kunnen versturen met minder spectrumgebruik en minder interferenties. Ons doel moet zijn om de bases te creëren voor een dynamische planning die de technologische ontwikkeling gebruikt om de verschillende gebruikersgroepen compatibeler te maken en zo meer economisch en sociaal rendement te behalen op deze waardevolle hulpbron.</p>
      <p sl="es">We willen niet dat er in dat proces mensen als winnaar of verliezer uit de bus komen, nee, we willen marktdeelnemers die betrokken zijn bij een proces van constante verbetering van het spectrumgebruik en de spectrumtoewijzing. Het proces moet juist vooral gericht zijn op de sociale en economische ontwikkeling van de burgers.</p>
    </intervention>
    <intervention id="1-086-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mevrouw de Voorzitter, mevrouw Kroes, mijnheer Hökmark, dames en heren, om te beginnen wil ik graag mijn vriend, de heer Hökmark, feliciteren met zijn uitstekende verslag en de openheid waarvan hij gedurende deze debatten blijk heeft gegeven.</p>
      <p sl="fr">Dit ontwerpverslag ondersteunt het voorstel van de Commissie, met name wat betreft de noodzaak om op 1 januari 2013 de 800 MHz-band, die vrijkomt door de overschakeling op digitale televisie en de volledige stopzetting van de analoge televisieuitzendingen, beschikbaar te stellen.</p>
      <p sl="fr">Door de digitalisering van de terrestrische televisie-uitzendingen komt een groot aantal frequenties beschikbaar, aangeduid als "digitaal dividend". Deze frequenties beschikken over algemeen erkende kwaliteiten wat betreft dekking en penetratie van gebouwen: ze worden "gouden frequenties" genoemd.</p>
      <p sl="fr">Tegen die achtergrond stelt de Europese Commissie een eerste programma voor ter ontwikkeling van een benadering van de strategische kwesties op radiospectrumgebied voor de Europese Unie voor de jaren 2011-2015.</p>
      <p sl="fr">Ik zou evenwel twee aspecten willen onderstrepen die mij belangrijk lijken, mevrouw Kroes, mijnheer Hökmark. Om te beginnen vind ik dat we die inventaris moeten opmaken die in artikel 8 wordt voorgesteld; het verdient de voorkeur om uit te gaan van een nauwkeurige inventaris die is opgemaakt door deskundigen om nieuwe banden aan te wijzen, alvorens expliciet van geharmoniseerde spectrumbanden te spreken. De doelstelling om meer frequenties te vinden voor draadloze breedbandcommunicatie moet worden nagestreefd en aangemoedigd, maar dan lijkt het wel zinnig om uit te gaan van deze inventaris, zonder vooruit te lopen op de uitkomst, door zonder enige voorafgaande technische expertise een of meerdere specifieke spectrumbanden aan te wijzen.</p>
      <p sl="fr">Het laatste punt dat ik graag aan de orde wil stellen betreft het gebruik van spectrumbanden die op dit moment voor militaire doeleinden worden gebruikt. De Commissie heeft absoluut geen enkele bevoegdheid om de mogelijkheden voor het delen van frequenties met militaire toepassingen te onderzoeken. Ik ben dus tegen het amendement tot wijziging van artikel 7, lid 3, betreffende de radiofrequenties die nodig zijn voor bepaald EU-beleid, waarin wordt voorgesteld civiele frequenties te gebruiken voor militaire toepassingen.</p>
    </intervention>
    <intervention id="1-087-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, het besluit dat we vandaag bespreken gaat over de instelling van het eerste Europese programma voor het radiospectrumbeleid. Het doel hiervan is de strategische planning en harmonisatie van het radiospectrumgebruik, voor een goed functioneren van de interne markt. Het programma zal in de praktijk bijdragen aan beschikbaarheid en een zo groot mogelijke flexibiliteit van het spectrum, een grotere efficiëntie van het gebruik ervan door middel van algemene machtigingen, vermijden van concurrentieverstoring, storende interferentie en hinder, harmonisatie van de technische omstandigheden en bescherming van de gezondheid.</p>
      <p sl="ro">Volgens dit besluit zal de Commissie met de lidstaten een inventarisatie maken van het huidige spectrumgebruik en eventuele nieuwe behoeften in de Unie, met name tussen 300 MHz en 3 GHz.</p>
      <p sl="ro">Door middel van amendementen heb ik gevraagd dat de digitale kloof wordt geëlimineerd, zodat alle inwoners van de Unie toegang hebben tot een breedband-communicatieinfrastructuur van minstens 30 Mb per seconde voor 2020 en dat er mogelijkheden worden gecreëerd voor het bedrijfsleven en voor de publieke dienstverlening door een grotere breedbandcapaciteit. Daarnaast heb ik gevraagd om waarborging van de toegankelijkheid van nieuwe consumentenproducten en -technieken om ervoor te zorgen dat de consument de overgang naar digitale technieken en doelmatig gebruik van het digitale dividend steunt. Ik verwelkom het aan bewaking van de atmosfeer en van het aardoppervlak gehechte belang, waardoor het uitwerken en gebruiken van ruimtelijke toepassingen mogelijk worden, maar ook verbetering van de vervoerssystemen, in het bijzonder het Galileo-systeem, het GMS-systeem en voor intelligente veiligheids- en beheerssystemen in het vervoer.</p>
    </intervention>
    <intervention id="1-088-000" speaker_id="28340" name="Patrizia Toia" is_mep="True" mode="spoken">
      <p sl="it">Mevrouw de Voorzitter, dames en heren, ik denk dat iedereen het erover eens is dat dit programma voor de harmonisatie van de frequenties en gecoördineerd gebruik van het spectrum een tweeledige functie kan hebben.</p>
      <p sl="it">Ik ben van mening dat dit een vaststaand feit is dat we altijd in gedachten moeten houden. We moeten namelijk het grote economische potentieel van deze sector ontwikkelen voor de telecommunicatie, de audiovisuele sector en de nieuwe diensten. Hiermee geven we tegelijkertijd een impuls aan de economische ontwikkeling en aan andere sectoren die verbonden zijn met de telecomsector en stimuleren we eveneens het potentieel van de culturele en sociale ontwikkeling die deze dubbele functie bevestigt en vereist.</p>
      <p sl="it">Mevrouw de commissaris, volgens mij biedt dit programma ook een kans om met onze keuzes enkele fundamentele beginselen te respecteren en te bevestigen.</p>
      <p sl="it">Ten eerste: pluriformiteit van de media. De herziening van het systeem waarmee de radio- en televisiefrequenties op Europees niveau worden georganiseerd is erg belangrijk. Naar mijn mening moet duidelijk worden vermeden dat er concentraties van frequentierechten ontstaan en monopolies en oligopolies worden gevormd die – in sommige Europese landen – helaas bestaan en zich in de radio- en televisiesector stabiliseren en versterken.</p>
      <p sl="it">Ten tweede: evenwicht tussen de liberalisering en openstelling van de markt voor nieuwe marktdeelnemers en tegelijkertijd een rechtvaardige situatie op de markt waardoor ook de aangegane verplichtingen van marktdeelnemers die al grote investeringen hebben gedaan, worden gestimuleerd, gesteund en in stand gehouden.</p>
      <p sl="it">Tot slot: transparantie en de garantie op goed bestuur en goed beheer bij de toekenning van de frequenties. We hebben het niet alleen over veilingen om de nadruk te leggen op één aspect van de markt dat in overeenstemming moet worden gebracht met het gehele sociale gebruik van het spectrum, maar ook om te bevestigen dat er geen discretionaire macht mag zijn en er geen oneigenlijke voordelen met betrekking tot de radiofrequenties mogen worden toegekend. Ook dit punt verdient bijzondere aandacht.</p>
      <p sl="it">Tot slot heb ik helaas geen tijd om stil te staan bij de sociale aspecten, maar daar hebben alle collega’s van mijn fractie al uitgebreid naar verwezen.</p>
    </intervention>
    <intervention id="1-089-000" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, mevrouw Kroes, we vieren vandaag de Dag van Europa. Europa is naarstig op zoek naar concrete zaken die tellen voor de burgers en die ook welvaart en welzijn op die Europese schaal met zich brengen. Dit onderwerp, dit verslag van de heer Hökmark, voldoet daar perfect aan. Het is concreet en het haalt zowel het sociale als het economische dichter naar ons toe. Er komt schaarse zendruimte vrij die hard nodig is om aan die vraag naar steeds meer en steeds snellere draadloze internetverbindingen te voldoen.</p>
      <p sl="nl">Een goede coördinatie op Europese schaal is hier voor de hand liggend. In 2013 komt 800 Mhz vrij, in 2015 1200 Mhz en dat is hard nodig, wil Europa tot de koplopers in de wereld blijven behoren. Die diensten hebben een grote economische waarde: 200 miljoen euro jaarlijks, zo'n 3 à 4 procent van de economische groei is afhankelijk van voldoende spectrum en dat percentage neemt alleen maar toe.</p>
      <p sl="nl">Kijk bijvoorbeeld maar naar de GSM-standard die we in de jaren '90 met elkaar tot stand hebben gebracht; ook dat was zo'n impuls op een goed moment. Ik moet u zeggen, die schaalvoordelen tikken door. Het kan per jaar 80 miljard euro verschil maken. Nederland, mijn land dat ik hier mede mag vertegenwoordigen, is er klaar voor; we hebben al ruimte vrijgemaakt voor de vierde generatie mobiel internet.</p>
      <p sl="nl">Kort samengevat zullen zowel de problemen voor de hulpdiensten, de tv-zenders, de publieke omroep als de nog bestaande problematiek voor wat betreft de interferenties die kunnen voorkomen, de problemen met de lokale microfoons, worden opgelost. Ik spreek dan ook de hoop uit dat op basis van dit uitstekende en perspectiefvolle verslag snel een akkoord in eerste lezing met de Commissie wordt bereikt. Succes ermee!</p>
    </intervention>
    <intervention id="1-090-000" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik wil eerst even uitleggen waarom veel leden nu helaas de zaal verlaten. Op dit moment vindt een stemming plaats in de Commissie industrie, onderzoek en energie, en we hebben helaas nog niet ontdekt hoe we mensen kunnen delen.</p>
      <p sl="de">De heer Hökmark heeft een goed compromis tot stand gebracht. Bij dit onderwerp moeten we echter altijd uitgaan van de capaciteiten waarover we in de toekomst willen kunnen beschikken. Dat geldt voor het first generation network , maar ook voor de exploitanten van kabelnetwerken, en andere organisaties die belangstelling hebben voor het spectrum, met name de hulpdiensten.</p>
      <p sl="de">We moeten die capaciteit definiëren. Daarbij gaat het om de hoeveelheid gegevens die worden overgedragen, maar ook om de snelheid, het vermogen. We moeten de verschillende belangen met elkaar in overeenstemming brengen. Tot slot moeten we met behulp van software regelen wie wanneer voorrang krijgt. We moeten een gedetailleerd overzicht over deze punten krijgen, zodat we de snelheid bij het first generation network GSM duidelijk kunnen verhogen. De exploitanten van kabelnetwerken kunnen nu al een bijzonder hoge snelheid bieden, maximaal 100 Mbps. Dat is niet slecht, en het kan nog sneller.</p>
      <p sl="de">We hebben echter enorme problemen met de prijs, vooral van data-roaming. Er zijn lidstaten waar een gigabyte nu minder dan een euro kost. Ik heb net even op mijn mobiele telefoon nagekeken wat ik betaal: thuis kost een gigabyte een euro, hier kost een gigabyte 9 900 euro, en wanneer ik in een andere lidstaat ben kan het wel 14 900 euro kosten. Daar moeten we nodig iets aan doen! Ik doe een beroep op u, mevrouw de commissaris, zorg ervoor dat we bij de komende regeling voor een gezamenlijke Europese markt niet alleen rekening houden met de prestaties, maar ook met de prijs. Op die manier kunnen we ook in het buitenland gebruik maken van het dataverkeer. Het is de hoogste tijd dat we daar iets aan doen.</p>
    </intervention>
    <intervention id="1-091-000" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, Europa kan zijn positie als grootste economie van de wereld alleen maar verdedigen wanneer het een voortrekkersrol speelt bij de ontwikkeling en het gebruik van nieuwe technologieën.</p>
      <p sl="de">De breedbandtechnologie is in dat verband ongetwijfeld bijzonder belangrijk. Met ons spectrumbeleid moeten we een hoge transmissiecapaciteit en een hoge snelheid garanderen. Daarvoor is het ongetwijfeld niet bijzonder zinvol om de frequenties op het Europese niveau centraal te plannen en te beheren, de Commissie zegt tenslotte zelf dat de lidstaten dat goed en efficiënt kunnen doen. Het is echter wel wenselijk dat Europa een coördinerende rol speelt.</p>
      <p sl="de">Ondanks de hoge kosten ben ik van mening dat we ook meer moeten doen om glasvezelnetwerken op te bouwen. Op dit moment loopt de Europese Unie tenslotte achter op haar concurrenten, de VS en China. Dat is waarschijnlijk te wijten aan een weifelend beleid, en aan te veel bureaucratie.</p>
      <p sl="de">Daarom ben ik het met de rapporteur eens dat we absoluut de hand moeten houden aan de geplande timing voor het vrijgeven van de frequenties.</p>
    </intervention>
    <intervention id="1-092-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik zou iedereen willen bedanken die aan dit fascinerende debat heeft deelgenomen, want ook al lijkt het om een zeer technisch onderwerp te gaan, uiteindelijk is het een onderwerp van groot algemeen belang omdat radiospectrum iets is als water of zuivere lucht. Zoals mevrouw Trautman heeft gezegd, is radiospectrum een schaars goed, een openbaar goed en ook een essentieel goed. De rapporteur en zijn schaduwrapporteurs zijn erin geslaagd om heel duidelijk te beschrijven waar het hier om gaat en ons eenvoudigweg te vertellen wat we moeten doen om tot een positief resultaat te komen.</p>
      <p sl="en">We leven natuurlijk in een democratie; we bespreken dit onderwerp en het is een aantrekkelijk debat. Nog niet zo lang geleden bespraken we echter de Digitale Agenda; we zijn het allemaal eens over de Digitale Agenda, en het onderhavige onderwerp is daar bijzonder belangrijk voor. Als we onze verantwoordelijkheid niet opnemen en geen duidelijk standpunt innemen, dan kunnen we immers datgene wat mevrouw Toia eerder zei op onze buik schrijven: we moeten er ons van bewust zijn dat in 2020 – zo stelden we vast in de Digitale Agenda – elke Europeaan voor zijn of haar interesses en belangen een beroep moet kunnen doen op mogelijkheden die uiteindelijk door het spectrum worden geboden.</p>
      <p sl="en">We hebben ook gesproken over het creëren van digitale kansen voor elke Europeaan tegen 2013. Als het dat is wat we beogen, dan moeten we consequent zijn en moeten we in staat zijn om de gevolgen van die consequente houding te dragen.</p>
      <p sl="en">Ik zou alle leden willen bedanken die duidelijke taal hebben gesproken, die prioriteiten hebben benoemd en het uiteindelijk eens waren over wat we precies moeten doen om de regelgeving met betrekking tot het radiospectrumbeheer op een strategische manier aan te pakken. Er moeten nog horden worden genomen, dat staat buiten kijf. In het licht van wat er op het spel staat, ben ik er echter van overtuigd dat we die horden met succes zullen nemen.</p>
      <p sl="en">Er mag geen misverstand over bestaan dat wij het gebruik van spectrum voor omroep- en culturele activiteiten ten volle eerbiedigen. Als er in dit verband nog aarzelingen zijn, zullen we dit onderwerp aanpakken. Wat betreft bijkomend spectrum voor breedband en het tweede digitale dividend, denk ik dat iedereen er zich van bewust is dat we ook dit onderwerp vroeg of laat – en de meeste Parlementsleden denken waarschijnlijk vroeg – zullen moeten aanpakken. Dit is een win-winsituatie en bij het vrijmaken van de 800 MHz-band kozen we voor de mogelijkheid die de kleinste hoeveelheid spectrum betrof, waardoor we dat als de eerste stap van onze reis kunnen zien.</p>
      <p sl="en">Staat u mij toe een ogenblik achteruit te kijken: wie had zich vijftien jaar geleden kunnen voorstellen wat er vandaag op het spel staat? Als we vijftien jaar geleden hadden gewacht en als politici hadden geaarzeld om besluiten te nemen, dan zouden we tekort zijn geschoten. In dat geval zouden we nu niet bespreken of we voor brons of goud willen gaan, maar of we willen vermijden om als laatste te eindigen.</p>
      <p sl="en">Ik ben er mij van bewust dat spectrum een nationale bevoegdheid is. De Commissie is het daarmee eens en de inventaris is een kwestie voor de lidstaten. We zijn het er echter allemaal over eens dat spectrum een zeer waardevolle hulpbron is en we moeten inzien dat, als we over een digitale eengemaakte markt spreken, ons dat ook de kans en de verantwoordelijkheid geeft om grensoverschrijdend te denken – en als er één gebied is op hetwelk we grensoverschrijdend zouden moeten denken, dan is dat het spectrumbeleid.</p>
      <p sl="en">Wat betreft termijnen en wat er op het spel heeft gestaan en nog altijd staat, is het, voor mij althans, duidelijk dat 2013 niet te vroeg is. We moeten er ons ook van bewust zijn dat er voor twee soorten situaties afwijkingen worden voorgesteld: in geval van moeilijkheden met buurlanden en in het geval van onvoorziene omstandigheden. Ik denk echter dat we ervan moeten uitgaan dat de tijd niet in ons voordeel werkt en dat er geen misbruik mag worden gemaakt van afwijkingen.</p>
      <p sl="en">Al bij al zie ik uit naar discussies met de Raad en naar het resultaat van de stemming hier in het Parlement. Ik zie de toekomst met vertrouwen tegemoet, in de hoop dat een van de pijlers waar we het over hebben gehad, voor het einde van het jaar zal zijn voltooid.</p>
      <p sl="en">Tot slot wil ik niet alleen de rapporteur en de schaduwrapporteurs maar ook de leden van de diverse betrokken commissies nogmaals bedanken voor hun constructieve en zeer positieve inspanningen.</p>
    </intervention>
    <intervention id="1-093-000" speaker_id="28124" name="Gunnar Hökmark" is_mep="True" mode="spoken" role="rapporteur">
      <p sl="en">Mevrouw de Voorzitter, ik denk dat we er ons van bewust moeten zijn dat we het over een deel van de samenleving hebben dat zich ontzettend snel ontwikkelt. We praten echt over het beeld dat wij hebben van de gewenste situatie in 2020.</p>
      <p sl="en">Daarom is het belangrijk om duidelijk te maken dat, als we het over de 700 MHz-band hebben, we eigenlijk niets meer zeggen dan dat we de mogelijkheid moeten hebben om later te besluiten op welke manier deze band het best kan worden gebruikt. Zoals is gezegd, is spectrum een schaars goed maar ook een publiek goed, en het is onze verantwoordelijkheid om het zo goed en efficiënt mogelijk te gebruiken, zoals mevrouw Trautman ook zei.</p>
      <p sl="en">Ik zou ook willen benadrukken dat cultureel en commercieel gebruik niet in tegenspraak zijn. Ik wil dat we het soort ambities koesteren dat ons in staat zal stellen om cultuur een plaats te geven in deze nieuwe technologie, in plaats van de technologie voor te behouden voor uitsluitend commercieel gebruik, wat het resultaat zal zijn als we onvoldoende ambitieus zijn. In dat geval zal cultuur naar de achtergrond verdwijnen en ik denk niet dat cultuur in Europa de beste kansen zal hebben als zij tot de oude technologieën beperkt blijft.</p>
      <p sl="en">Ik denk dat het mogelijk is om omroep vandaag te verzekeren en tevens nieuwe kansen te creëren voor een nieuwe tijd. We moeten echter besluiten kunnen nemen. Ik stel vast – en dat doe ik zonder ironie en met grote voldoening – dat niemand hier vanavond het feit in twijfel heeft getrokken dat we goud moeten halen. In de mondiale wereld van mededinging en kennis is alleen diegene die goud haalt, de winnaar, en dat moet ons doel zijn.</p>
    </intervention>
    <intervention id="1-094-000" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt op woensdag 11 mei 2011 plaats.</p>
    </intervention>
  </section>
  <section id="creitem19" title="19. Invoering van autonome handelspreferenties voor Pakistan (noodmaatregel) (debat)">
    <intervention id="1-096-000" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het verslag over het voorstel voor een verordening van het Europees Parlement en de Raad tot invoering, als noodmaatregel, van autonome handelspreferenties voor Pakistan [COM(2010)0552 - C7-0322/2010 - 2010/0289(COD) ] - Commissie internationale handel. Rapporteur: Vital Moreira (A7-0069/2011).</p>
    </intervention>
    <intervention id="1-097-000" speaker_id="96930" name="Vital Moreira" is_mep="True" mode="spoken" role="rapporteur">
      <p sl="pt">Voor de goede orde: dit verslag is niet door mij opgesteld. Ik ben pas later en bij toeval rapporteur geworden: de oorspronkelijke rapporteur heeft het verslag niet afgemaakt en als voorzitter van de commissie heb ik het toen overgenomen, zoals de regels ook voorschrijven. Ik ben niet alleen bij toeval rapporteur geworden – ik ben ook een weifelende rapporteur, want ik heb niet meegedaan aan de stemming over dit verslag en ik heb ernstige bezwaren tegen de inhoud ervan. Maar de dingen zijn nu eenmaal zoals ze zijn: ik moet de mij verstrekte opdracht met opgeheven hoofd aanvaarden.</p>
      <p sl="pt">Zoals bekend is dit verslag over de toekenning van bijzondere handelspreferenties een uitvloeisel van een besluit van de Raad van de Unie, waarbij de Commissie de opdracht heeft gekregen om een voorstel voor de Raad en het Parlement uit te werken. Het gaat hier om uitzonderlijke preferenties die niet verenigbaar zijn met het positieve of negatieve non-discriminatiebeginsel van de Wereldhandelsorganisatie. Om deze preferenties toe te kennen is het dus zaak bij de WTO op voorhand een waiver – een ontheffing – te verkrijgen. De Commissie heeft nu een voorstel gedaan aan het Parlement, en de INTA-commissie – waarvan ik voorzitter ben en waarvoor ik nu wegens omstandigheden als rapporteur ben opgetreden – heeft besloten een debat met stemming over dit verslag te organiseren. Het resultaat van die stemming leggen we nu aan het plenum voor.</p>
      <p sl="pt">Welnu, Mevrouw de Voorzitter, dames en heren, dit onderwerp bleek bij de commissie internationale handel aanleiding tot scherpe controverse. Het is om te beginnen maar de vraag of we handelspreferenties moeten gebruiken om noodhulp te verlenen aan bepaalde landen – want dat was het argument voor dit voorstel van de Commissie – , en dan moeten we ook nog beslissen hoe lang deze preferenties moeten duren, wat de reikwijdte ervan dient te zijn en – tot slot – welke voorwaarden het begunstigde land, in dit geval Pakistan, moeten worden opgelegd.</p>
      <p sl="pt">Een meerderheid van de commissie heeft voor dit voorstel van de Commissie over de toekenning van buitengewone handelspreferenties aan Pakistan gestemd, maar de Commissie internationale handel heeft wel een aantal amendementen aangenomen om de impact van deze handelsvoordelen voor Pakistan te beperken, waaronder ook een amendement dat een vrijwaringsclausule vastlegt voor het geval de invoer uit Pakistan als gevolg van het verlagen of wegnemen van invoerrechten te sterk groeit. Er zijn ook andere wijzigingen aangebracht, zoals – bijvoorbeeld – het amendement waarin van Pakistan wordt geëist dat het de beperkingen op de uitvoer van grondstoffen ongewijzigd laat.</p>
      <p sl="pt">Ter afsluiting wijs ik u erop dat onze inspanningen wel eens vergeefs kunnen blijken te zijn, als we geen ontheffing toegekend krijgen door de WTO. Of en wanneer die ontheffing wordt toegekend is nu nog niet bekend. Maar zelfs als onze inspanningen vergeefs blijken, dan is dit nog altijd een uitstekende gelegenheid om te discussiëren over het nut – als daarvan überhaupt sprake is – en de reikwijdte van bijzondere handelspreferenties als middel om bepaalde landen noodhulp dan wel politieke beloning te verlenen.</p>
      <p sl="pt">We lopen hier namelijk het risico dat we een gevaarlijk precedent scheppen. Of – erger nog – dat we handelspreferenties als politiek instrument gaan gebruiken, terwijl voor zulke preferenties misschien wel veel objectievere en minder discretionaire en conjuncturele criteria zouden moeten gelden dan die welke nu voor dit geval worden aangevoerd.</p>
    </intervention>
    <intervention id="1-098-000" speaker_id="photo_generic" name="Neelie Kroes" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, vandaag bespreken we een wetgevingsvoorstel tot invoering, als noodmaatregel, van autonome handelspreferenties voor Pakistan. Dit voorstel werd door de Commissie ingediend op uitdrukkelijk verzoek van de Europese Raad onmiddellijk na de overstromingen die Pakistan vorige zomer troffen en die een groot deel van het land verwoestten en vele slachtoffers eisten.</p>
      <p sl="en">Ik zou de rapporteur en de Commissie internationale handel willen bedanken voor hun harde werk en hun steun voor het voorstel. Het voorstel van de Commissie heeft ten doel de invoerrechten op 75 uitvoerproducten van Pakistan unilateraal en tijdelijk te schorsen. Deze handelspreferenties zouden zo'n kwart van de Pakistaanse invoer in de EU liberaliseren en gedurende twee jaar gelden, met de mogelijkheid om ze nog een jaar te verlengen.</p>
      <p sl="en">De Europese Unie is er zich van bewust dat zulke handelstoegevingen, met name in gevoelige sectoren als de textielsector, gevolgen zouden kunnen hebben voor de Europese industrie, en daarom hebben wij verzekerd dat er een evenwicht is tussen de behoeften van Pakistan en de belangen van onze eigen industrie en van andere toeleverende landen.</p>
      <p sl="en">Het aantal uitgekozen producten is beperkt. We hebben een plafond vastgesteld voor de liberalisering van zeer gevoelige producten, en de liberalisering zou slechts gedurende een beperkte periode gelden. Ondertussen hebben we de Wereldhandelsorganisatie (WTO) ook verzocht om ontheffing van de toepasselijke WTO-verplichtingen opdat we de voorgestelde maatregelen zouden kunnen toepassen. Zoals u weet zijn we dat nog met andere WTO-leden aan het bespreken en we hopen weldra een oplossing te vinden.</p>
      <p sl="en">De beelden van mensen die hun hele hebben en houden zijn kwijtgeraakt, staan misschien niet meer iedereen op het netvlies gebrand, maar we mogen niet vergeten welke immense kosten die vernietigende overstromingen hebben veroorzaakt, op humanitair gebied en door hun vernietigend effect op de economie. Deze handelsmaatregelen maken deel uit van een groter geheel; ze komen boven op de aanzienlijke humanitaire en ontwikkelingshulp – in totaal 480 miljoen euro – die de EU aan Pakistan heeft toegewezen. Ambitieuze handelsmaatregelen zijn echter onontbeerlijk voor het herstel van de Pakistaanse economie en moeten deel uitmaken van onze middellangetermijnreactie op die ongekende natuurramp. Ik hoop daarom dat het Parlement het voorstel zal steunen.</p>
      <p sl="en">Ik zou nu willen ingaan op enkele van de voorgestelde amendementen. Ik zal ze niet allemaal in detail behandelen, maar de belangrijkste in de verf zetten. Ik weet dat sommigen willen dat aan de toekenning van autonome handelspreferenties de voorwaarde wordt verbonden dat Pakistan voldoet aan bepaalde fundamentele beginselen. Ik heb begrip voor de bezorgdheid die eventueel in dat opzicht bestaat en u weet dat mensenrechtenkwesties een integraal onderdeel zijn van onze langetermijnbetrekkingen met Pakistan. Omdat de ontheffing slechts tijdelijk van aard is – om het hoofd te bieden aan een noodsituatie – is de Commissie echter van mening dat het niet gepast zou zijn om dergelijke voorwaarden op te leggen.</p>
      <p sl="en">De mensenrechtendialoog die wij in het kader van onze Partnerschaps- en samenwerkingsovereenkomst met Pakistan voeren, is het aangewezen forum om dergelijke kwesties bij Pakistan aan te kaarten en tot duurzame oplossingen te komen. Wat betreft bepalingen die Pakistan zouden verplichten om zich te onthouden van de handhaving, instelling of verhoging van rechten of heffingen van gelijke werking, of enige andere beperking of verbod op de uitvoer of invoer van bepaalde producten, denk ik dat zulke voorwaarden het toekennen van de preferenties ernstig zouden ondermijnen en dat ze indruisen tegen de geest, de aard en het doel van onze verordening. Bovendien kunnen we Pakistan door middel van deze verordening niet verbieden om maatregelen te nemen die stroken met de internationale verplichtingen van het land.</p>
      <p sl="en">Anderzijds zouden we het eens kunnen worden over de invoering van een mechanisme waarmee we beperkingen opleggen aan de rechtenvrije invoer voor Pakistaanse tariefcontingenten wanneer de importcontingenten van geliberaliseerde producten bepaalde niveaus overschrijden. Ik ben het er ook mee eens dat, wanneer na onderzoek van de Commissie blijkt dat een product ernstige moeilijkheden veroorzaakt of dreigt te veroorzaken voor producenten van soortgelijke of rechtstreeks concurrerende producten in de Unie, de preferenties voor dat product moeten worden ingetrokken. We zouden ook kunnen instemmen met mechanismen om de onder deze verordening vallende invoer onder douanetoezicht te plaatsen, in combinatie met kwartaalverslagen. Een mechanisme voor voorafgaand toezicht zou voor de met het verstrekken van vergunningen belaste diensten echter een te grote belasting vormen.</p>
      <p sl="en">Tot slot stel ik vast dat er gevraagd wordt om de duur van de handelspreferenties te beperken tot één jaar met ingang van de datum waarop de ontheffing in werking treedt. Dat zou volgens mij zeer problematisch zijn.</p>
      <p sl="en">De Commissie stelde oorspronkelijk voor om de uitzonderlijke maatregelen gedurende een periode van drie jaar te laten gelden. In zijn compromisvoorstel, dat werd weerspiegeld in het ontheffingsverzoek in de Wereldhandelsorganisatie, beperkte de Raad de duur tot twee jaar, met de mogelijkheid om hem met nog één jaar te verlengen. De duur nu nog verder beperken tot één jaar, zou echter de voordelen van de maatregel van autonome handelspreferenties uithollen en de preferenties zinloos maken.</p>
      <p sl="en">Ik zou er ook willen op wijzen dat een compromis dat de Raad op 10 november sloot, gebaseerd was op de invoering van tariefcontingenten voor zeven textiel- en kledingproducten in plaats van volledige liberalisering. Dat compromis lag aan de basis van het daaropvolgende ontheffingsverzoek in de Wereldhandelsorganisatie. Dat wordt echter niet weerspiegeld in de amendementen van het Europees Parlement, en als gevolg van het overleg met WTO-leden kan het noodzakelijk zijn om tariefcontingenten toe te passen op nog een paar producten.</p>
      <p sl="en">Indien de ontheffing wordt toegekend, zou ze het maximum aan preferenties vormen die de EU aan Pakistan onder die voorwaarden kan toekennen, en bijgevolg moet de verordening de inhoud van de WTO-ontheffing weerspiegelen wanneer deze eenmaal in de WTO is goedgekeurd. Ik wil u ook verzekeren dat de Commissie een jaarlijkse effectbeoordeling zal uitvoeren met betrekking tot de aan Pakistan toegekende autonome handelspreferenties, en die beoordeling aan het Parlement en de Raad zal voorleggen. Dat is nog een reden om de toepassingsduur van dit instrument niet te beperken.</p>
      <p sl="en">Ik dank het Europees Parlement voor zijn medewerking aan deze gevoelige kwestie. De Commissie is bereid om nauw met het Parlement samen te werken om dit voorstel vastgesteld te krijgen en te tonen hoe vastberaden de EU is om zich verantwoordelijk op te stellen ten aanzien van landen in nood.</p>
    </intervention>
    <intervention id="1-100-000" speaker_id="96838" name="Cristian Dan Preda" is_mep="True" mode="spoken">
      <p sl="ro">rapporteur voor advies van de Commissie buitenlandse zaken . − Mijnheer de Voorzitter, ik ben van mening dat deze bespreking van het verslag-Moreira op een goed moment komt. We zijn namelijk op dit moment in afwachting van een beslissing met betrekking tot het verzoek van de Europese Unie aan de Wereldhandelsorganisatie om een ontheffing op juist dit gebied.</p>
      <p sl="ro">Ik beschouw het in deze context als belangrijk dat we de andere handelspartners van de Unie een heldere boodschap geven. De Unie moet vastbesloten blijven om humanitaire noodhulp aan Pakistan te verlenen, die in een eerste fase genereus was verleend aan Pakistan met handelsmaatregelen, gericht op een duurzame herstart van de Pakistaanse economie. De diplomatieke besprekingen bij de Werelhandelsorganisatie hebben uiteraard tijd nodig, omdat er rekening moet worden gehouden met de zorgen van de handelspartners van de Unie. Het resultaat van deze besprekingen is nog onduidelijk. Het is echter helder, zoals ook blijkt uit de recente gebeurtenissen, dat we een stabiel en welvarend Pakistan nodig hebben, dat niet afglijdt in extremisme maar een gesprekspartner kan zijn in de strijd tegen terrorisme.</p>
      <p sl="ro">Als rapporteur voor advies van de Commissie buitenlandse zaken wil ik mijn collega’s van de Commissie internationale handel bedanken voor het overnemen van de belangrijkste elementen uit ons advies. Ik wil hier ingaan op twee van die elementen. Het eerste, mogelijk het belangrijkste element voor de Commissie buitenlandse zaken en ook genoemd door de commissaris, is dat de voorwaarde dat de mensenrechten – waaronder de basisnormen van het arbeidsrecht – worden gerespecteerd, niet mag worden losgekoppeld van de toekenning van handelspreferenties. Hier denk ik dat we van mening verschillen. Aangezien de mensenrechten een essentieel onderdeel vormen van de overeenkomst tussen de Unie en Pakistan, moeten de voorgestelde autonome handelspreferenties afhankelijk zijn van het respect voor de mensenrechten in dat land. Bovendien heeft de Commissie van tevoren geen volledige effectbeoordeling van de voorgestelde maatregelen uitgevoerd. Naar mijn mening waren met name de gevolgen voor de Pakistaanse bevolking en die voor de begrotingsmiddelen van dat land van belang geweest.</p>
    </intervention>
    <intervention id="1-101-000" speaker_id="28219" name="Daniel Caspary" is_mep="True" mode="spoken">
      <p sl="de">namens de PPE-Fractie. – Mijnheer de Voorzitter, dames en heren, bijna negen maanden na de rampzalige overstromingen is de situatie in Pakistan nog steeds slecht, en de mensen in Pakistan hebben onze hulp nodig. Daarom was het ook juist dat de Europese Unie een initiatief heeft genomen, en heel snel hulp van vele miljoenen ter beschikking heeft gesteld. Het is belangrijk dat die hulp daadwerkelijk de plaatselijke gemeenschappen bereikt.</p>
      <p sl="de">Persoonlijk was ik van het begin af aan niet zo blij met het feit dat de Commissie onder druk van de Raad heeft voorgesteld om uitgerekend instrumenten in verband met de buitenlandse handel te gebruiken om snel hulp voor Pakistan ter beschikking te stellen. Dat heb ik in de parlementaire commissie ook meerdere malen gezegd, en ik heb met name gevraagd om de hoge vertegenwoordiger van de Europese Unie uit te nodigen, de persoon die in de Europese Unie verantwoordelijk is voor het buitenlands beleid. Ik wilde haar vragen om in de commissie of in het Parlement uit te leggen waarom deze bijdrage moet worden geleverd in het kader van het buitenlands beleid, om eens te vertellen hoe de totale strategie van de Europese Commissie eruitziet, om de context te schetsen, en ons er op die manier misschien van te overtuigen dat het werkelijk zinvol is om deze dringend nodige hulp te leveren via het buitenlands beleid, ik herhaal dat.</p>
      <p sl="de">Ik ben heel blij dat de heer David en anderen er in geslaagd zijn om een pakket samen te stellen waarvoor in de commissie een brede meerderheid tot stand is gekomen. In dat verband wil ik er nogmaals op wijzen dat wij willen dat dit een tijdelijke regeling wordt. Dat is de enige manier om oneigenlijk gebruik van de middelen te vermijden.</p>
      <p sl="de">Maar hoe ziet de situatie in Pakistan er op dit moment uit? Bin Laden is weliswaar geëlimineerd, maar de vraag die in de afgelopen dagen is gesteld, is nog steeds aan de orde: in hoeverre wisten vertegenwoordigers van de Pakistaanse regering wie zich in hun land had verstopt? Heel wat collega's, ook in mijn fractie, maken zich hier zorgen over. Verder weten we nog steeds niet hoe de andere leden van de WTO zullen reageren, en of ze hiermee uiteindelijk zullen instemmen. Daarom zou het een goede zaak zijn wanneer we de amendementen morgen aannemen, maar de slotstemming uitstellen. In plaats daarvan zouden we het dossier moeten terugverwijzen naar de commissie, zodat we nog even kunnen afwachten wat uiteindelijk het resultaat zal zijn van de gesprekken in de WTO, dan weten we of het überhaupt zinvol is om uiteindelijk in te stemmen met dit pakket.</p>
    </intervention>
    <intervention id="1-102-000" speaker_id="36396" name="Gianluca Susta" is_mep="True" mode="spoken">
      <p sl="it">namens de S&amp;D-Fractie. – Mijnheer de Voorzitter, dames en heren, mijnheer de commissaris, wij begrijpen eerlijk gezegd niet waarom de meerderheid van de Commissie internationale handel deze kwestie koste wat het kost wilde behandelen en vervolgens om terugverwijzing naar de commissie vraagt. Wij zijn het niet eens met dit verzoek. Beide beslissingen zijn verkeerd, maar ik wil, ook gezien de tijd, alleen stilstaan bij de inhoud. Allereerst wil ik echter benadrukken dat ik het volledig eens ben met wat de heer Moreira zojuist heeft gezegd.</p>
      <p sl="it">In deze ingewikkelde wereld, die aldoor wordt getroffen door natuurrampen en andere rampen, zullen we een gevaarlijk precedent scheppen als we elke humanitaire ramp omzetten in een herziening van het handelsbeleid. Dat is een glibberig pad dat kan leiden tot grote verschillen en dus tot een onrechtvaardige behandeling van de armste landen. Die landen kunnen alleen door objectieve, duurzame en evenwichtige regels voordeel halen uit het handelsbeleid dat de ontwikkelingssamenwerking niet mag vervangen.</p>
      <p sl="it">We weten dat de voordelen die men Pakistan zou willen toekennen niet terechtkomen bij de bevolking, die nu al bijna een jaar geleden door de overstroming is getroffen. En met evenveel zekerheid kunnen we zeggen dat de kosten van deze humanitaire hulp hoofdzakelijk, om niet te zeggen uitsluitend, voor rekening komen van de Europese textielsector. We kunnen deze onrechtvaardige uitzondering op de regels van het handelsbeleid niet accepteren, want we beseffen dat we in onze beredenering ook met andere factoren rekening moeten houden.</p>
      <p sl="it">We weten allemaal dat, naast de solidariteit ten aanzien van de door de overstroming getroffen bevolking van Pakistan, er een andere belangrijke reden voor deze hulp is. Die reden is namelijk de beslissing om steun te verlenen aan Pakistan voor zijn inzet in de strijd tegen het terrorisme. De laatste dagen is er een schemergebied ontstaan tussen de Pakistaanse overheid en Al-Qaeda. Dit en de gebeurtenissen rondom Bin Laden laten zien dat dit land weinig betrouwbaar is. Ik vind dat we hiermee rekening moeten houden, zoals we ook rekening moeten houden met de belangrijke kwesties in verband met de mensenrechten die de laatste tijd naar voren zijn gekomen.</p>
    </intervention>
    <intervention id="1-103-000" speaker_id="97229" name="Niccolò Rinaldi" is_mep="True" mode="spoken">
      <p sl="it">namens de ALDE-Fractie. – Mijnheer de Voorzitter, mevrouw de commissaris, dames en heren, er is iets mis met een debat dat in mei 2011 plaatsvindt en over een natuurramp gaat die in de zomer van 2010 gebeurde. Deze ramp heeft twaalf miljoen mensen dakloos gemaakt en twintig procent van dit land verwoest.</p>
      <p sl="it">Ik ben het niet eens met het socialistische standpunt, zoals zonet uitgedrukt door collega Susta. Het komt ook door deze aarzelingen dat we nog steeds ons hoofd breken over welke instrumenten geschikt kunnen zijn om Pakistan daadwerkelijk te helpen. Naast de frustratie dat we hier nog steeds niet in zijn geslaagd, is er ook het besef dat we zowel op politiek als op humanitair vlak een rijpere visie op het handelsbeleid nodig hebben. Het handelsbeleid moet namelijk deel uitmaken van de instrumenten om bevolkingen in nood te helpen.</p>
      <p sl="it">Ik erken dat de Commissie goed gehandeld heeft door snel een pakket aan maatregelen voor te stellen. Dit moest natuurlijk worden besproken en in balans worden gebracht om te voorkomen dat een Europese bedrijfstak, die al wordt beproefd door de crisis, wordt gedupeerd. Het is dankzij het werk van de Commissie internationale handel, dat ook tot uiting kwam in enkele amendementen, waarvan de Fractie Alliantie van Liberalen en Democraten voor Europa steun geeft aan amendement 37, dat ook bedrijven om toepassing van de vrijwaringsclausule kunnen vragen. Het lijkt er echter op dat dit geen gelukkige tijden zijn voor Pakistan en er zijn te veel mensen die hun verantwoordelijkheid niet nemen.</p>
      <p sl="it">India vragen wij om zijn houding te veranderen en zich minder afwijzend op te stellen in de Wereldhandelsorganisatie om een concreet gebaar van goed nabuurschap te maken. Natuurlijk zijn de betrekkingen tussen deze twee landen moeilijk sinds de betreurenswaardige aanslag in Bombay en de gebrekkige samenwerking van Pakistan bij de identificatie en arrestatie van de daders. Maar deze gebeurtenis zou een doorbraak kunnen betekenen in de slechte traditie van een slecht nabuurschap.</p>
      <p sl="it">Ook van de Pakistaanse overheid vragen we iets, namelijk om deze kwestie resoluter aan de orde te stellen in de bilaterale betrekkingen met India. Er zijn onlangs bilaterale ontmoetingen geweest, die echter weinig hebben opgeleverd, misschien omdat Pakistan te veel trots aan de dag legt. Het is duidelijk dat de cricket diplomacy – met nadruk genoemd door de Pakistaanse collega-parlementsleden die we twee weken geleden hebben ontmoet – tot nu toe nog geen resultaten van betekenis heeft opgeleverd.</p>
      <p sl="it">Tot slot vragen we vooral aan de Wereldhandelsorganisatie, zoals we onlangs tijdens de interparlementaire assemblee in Genève hebben gedaan, om op korte termijn mechanismen in gang te zetten waardoor de regels van de internationale handel het mogelijk maken om snel en flexibel te reageren op noodsituaties in een land dat door onverwachte rampen wordt getroffen. Deze kwestie van het verlagen van douanerechten kan nu ofwel nergens op uitdraaien of een nieuw tijdperk in de handelsbetrekkingen inluiden.</p>
    </intervention>
    <intervention id="1-104-000" speaker_id="28481" name="Sajjad Karim" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, dit was de ergste natuurramp die Pakistan ooit heeft getroffen. Ik ben trots te kunnen zeggen dat we snel hebben gereageerd. Commissaris Georgieva was ter plaatse en toen ik premier Syed Yousaf Raza Gillani ontmoette, kon ik zeker de reactie van de EU met hem bespreken.</p>
      <p sl="en">Eén zaak was volkomen duidelijk: we moesten buiten vaste kaders denken. We moesten een oplossing vinden om hulp te bieden. Niet alleen hulp maar handel was het antwoord, als maatregel om op korte termijn te helpen.</p>
      <p sl="en">Ik ben verheugd dat de commissie na lang wikken en wegen het verslag heeft goedgekeurd en ik weet van collega's uit alle in de commissie vertegenwoordigde fracties hoe onverdroten ze hebben gewerkt om iets tot stand te brengen dat aanvaardbaar was. Ik vrees echter dat een aantal amendementen waar de Commissie al naar verwees, afbreuk doet aan de geest van onze oorspronkelijke bedoelingen en de manier waarop we oorspronkelijk reageerden.</p>
      <p sl="en">Op het niveau van de Wereldhandelsorganisatie zijn bezwaren aangetekend bij ons EU-voorstel. Enerzijds zegt India dat dit geen onderdeel mag uitmaken van de vrijhandelsovereenkomst tussen de EU en India. Daar ben ik het mee eens. Er mag geen verband zijn tussen de twee. Dat is de juiste benadering. Anderzijds vraagt India om de rechtstreekse handel vanuit Pakistan te versoepelen. Die benadering is contradictoir en ik vraag India zijn houding te herzien.</p>
      <p sl="en">Ik vind dat het Parlement het standpunt van de Commissie moet bevestigen. De Commissie heeft ons verzekerd jaarlijks een effectbeoordeling te zullen opstellen.</p>
      <p sl="en">Ik hoor wat collega's zeggen met betrekking tot hun bezorgdheid op het gebied van veiligheid, maar ik sta hier als iemand die ternauwernood de aanslagen in Mumbai heeft overleefd en ik zeg aan die collega's dat dit niet het ogenblik is om Pakistan de rug toe te keren. De geloofwaardigheid van de EU staat op het spel. Steun het Commissievoorstel.</p>
    </intervention>
    <intervention id="1-105-000" speaker_id="102931" name="Keith Taylor" is_mep="True" mode="spoken">
      <p sl="en">namens de Verts/ALE-Fractie . – Mijnheer de Voorzitter, net als veel andere Parlementsleden deel ik de bezorgdheid over de mensen in Pakistan die door de verschrikkelijke overstromingen werden getroffen, en leef ik met hen mee, zowel toentertijd als nu. Als ik echter zie hoe het aan politieke wil ontbrak, hoe bedrijfsbelangen een spaak in het wiel hebben gestoken en hoe de Wereldhandelsorganisatie heeft getalmd, dan zie ik in het onderhavig verslag een verzameling aanbevelingen die de oorspronkelijke voorstellen verwateren die de Commissie zo snel heeft voorgelegd.</p>
      <p sl="en">Er is al verwezen naar de korte duur van de versoepeling van de handelspreferenties – nog slechts één jaar in plaats van drie – en in die tijd mag Pakistan geen rechten of heffingen handhaven of verhogen. Verder wordt voorgesteld om niet alleen een jaarverslag te eisen voor een programma dat slechts één jaar loopt, maar tevens elk kwartaal een verslag over de toepassing en tenuitvoerlegging van de maatregelen. Op die manier creëren we een enorme hoeveelheid bureaucratie die na één jaar al is afgelopen.</p>
      <p sl="en">Ik voel dus zeer veel voor het voorstel in de vorm van amendement 43 om dit verslag terug te verwijzen naar de commissie, zodat we met iets op de proppen kunnen komen wat feitelijk de hulp biedt die we Pakistan willen geven. Tot slot denk ik dat dit aantoont dat we dringend moeten kijken naar de manier waarop de Wereldhandelsorganisatie (WTO) werkt en dat we de WTO moeten hervormen tot een echt democratisch orgaan waarvan de werkwijze transparant is en de leden aansprakelijk zijn.</p>
    </intervention>
    <intervention id="1-106-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, commissaris, dames en heren, er is nu bijna een jaar verstreken sinds de bevolking het slachtoffer geworden is van rampzalige overstromingen. We leven allemaal werkelijk mee met de mensen in dit zwaarbeproefde land.</p>
      <p sl="de">Het eigenlijke schandaal is echter dat de onderhandelingen in de WTO nog steeds aanslepen, en dat alleen al maakt duidelijk dat deze vorm van handelspreferenties niet geschikt is als maatregel om noodhulp te bieden. Mijn fractie heeft de Commissie keer op keer verzocht om een plan B voor te leggen om de Pakistaanse bevolking snelle en duurzame hulp te bieden bij de wederopbouw van het land. Er is echter nooit een alternatieve oplossing voorgesteld. Misschien heeft de Commissie gewoon geen ideeën, of is ze hulpeloos, omdat ze het gevoel heeft dat de weerstand in de Raad, die ze heel goed kent, een hindernis is. De indruk zou kunnen ontstaan dat de moeizame onderhandelingen in de WTO als alibi worden gebruikt om de handen in de schoot te leggen.</p>
      <p sl="de">U en wij wisten al van tevoren dat dit moeizame onderhandelingen zouden worden, waarschijnlijk ook toen een aantal ministers van Buitenlandse Zaken, onder andere uit Duitsland, u op reis hebben gestuurd. Handelspreferenties voor textiel, leer en ethanol, die u Pakistan nu wilt aanbieden, zouden de SAP+-status, die landen als Bangladesh hebben verkregen door belangrijke overeenkomsten van de VN en van de IAO inzake de rechten van werknemers en inzake milieubescherming te ratificeren, namelijk ondergraven. Die status heeft Pakistan niet. Die speciale status stelt Bangladesh in staat om halffabricaten uit Pakistan in te voeren, te verwerken, en naar Europa uit te voeren. Het is geen wonder dat dit land hier nu bezwaar tegen maakt.</p>
      <p sl="de">We kunnen toch niet doodleuk verwachten dat iedereen ermee instemt wanneer de hulp aan Pakistan ten koste gaat van één van de armste landen ter wereld? Uiteindelijk verzwakken we ook onze eigen positie, en dat kort voor de Commissie haar nieuwe voorstel voorlegt voor de herziening van het systeem van handelspreferenties.</p>
      <p sl="de">Daarom luidt mijn conclusie: u moet voorrang geven aan de directe hulp voor de wederopbouw na de overstromingen, u moet meteen aan de slag, en geen tijd verspillen tijdens onderhandelingen in Genève! Met iedere bijkomende dag vertraging bij het bieden van hulp verspelen wij als Europeanen juist in Pakistan namelijk weer wat meer vertrouwen, en uiteindelijk zullen we daarvoor een hoge politieke prijs betalen.</p>
    </intervention>
    <intervention id="1-107-000" speaker_id="97280" name="Claudio Morganti" is_mep="True" mode="spoken">
      <p sl="it">namens de EFD-Fractie. – Mijnheer de Voorzitter, dames en heren, ik vind dit verslag volledig onaanvaardbaar. Ik ben me bewust van de tragische overstromingen die Pakistan afgelopen jaar hebben getroffen en ik vind het terecht om dit land te helpen. Ik heb vernomen dat de Europese Unie al ongeveer een half miljard euro beschikbaar heeft gesteld en dat lijkt me niet gering.</p>
      <p sl="it">Deze nieuwe concessies zijn absurd omdat ze zich concentreren in een dominante sector in Pakistan, namelijk de textielsector, die in Europa juist is verwoest door oneerlijke concurrentie van Aziatische landen. Willen we de Europese textielsector echt de definitieve genadeslag toebrengen? Dat is beslist niet de wens van de Lega Nord en dit zullen we ook niet accepteren.</p>
      <p sl="it">Als deze ontheffingen worden goedgekeurd door het Parlement moeten ze vervolgens worden voorgelegd aan de Wereldhandelsorganisatie. Het lijkt erop dat enkele landen – waaronder het reeds genoemde India, van oudsher vijand van Pakistan – bereid zijn hun toestemming te geven, niet gratis, maar in ruil voor het toekennen van gelijkaardige gunstige voorwaarden door de Europese Unie, die geneigd is deze verzoeken in te willigen.</p>
      <p sl="it">Ik heb de indruk dat het handelsbeleid van de EU wordt ingegeven door de grootst mogelijke neiging tot zelfvernietiging en ik hoop dan ook dat deze maatregel resoluut wordt afgewezen.</p>
    </intervention>
    <intervention id="1-108-000" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, in 2010 is in het noordwesten van Pakistan in een aantal regio's alles wat nog niet vernietigd was door oorlog en terrorisme, door de overstromingen weggespoeld. De EU had al 415 miljoen euro noodhulp toegezegd, en nu wil ze de tarieven voor een aantal producten schorsen. Binnenkort krijgt Pakistan de fel begeerde status van een ontwikkelingsland met speciale tariefpreferenties.</p>
      <p sl="de">De EU mag echter niet de illusie koesteren dat we de opmars van islamitische fundamentalisten en terroristen in Pakistan, een atoommacht, kunnen tegenhouden door handelspreferenties te verlenen. Dat is de VS ook niet gelukt, ondanks de miljarden die ze hebben uitgegeven voor militaire steun. Het Westen heeft dus duur betaald voor de loyaliteit van een klein en ook nog krimpend deel van de politieke leiding in Pakistan.</p>
      <p sl="de">De liquidatie van Bin Laden door de Amerikanen heeft bovendien aanleiding gegeven tot een aantal pijnlijke vragen. Zelfs wanneer men in Pakistan misschien wist dat de leider van Al-Qaeda, tegen wie een internationaal arrestatiebevel was uitgevaardigd, in het land verbleef, en hij dus had moeten worden uitgeleverd, blijft het een feit dat het gericht doden van Bin Laden een schending van de soevereiniteit van Pakistan was. Het Westen mag zijn eigen principes inzake de rechtsstaat niet opzij zetten. Terroristen, dictators en massamoordenaars moeten voor de rechter komen, en mogen niet gericht worden geliquideerd.</p>
    </intervention>
    <intervention id="1-109-000" speaker_id="96903" name="Paulo Rangel" is_mep="True" mode="written">
      <p sl="pt">Ik wil om te beginnen onze collega uit de Fractie van de Europese Volkspartij (Christendemocraten), de heer David, gelukwensen met zijn werk. Ik vertegenwoordig hem vandaag, omdat hij absoluut geen kans zag voor dit plenum te verschijnen. Om te beginnen wil ik zeggen dat wij moreel en ethisch gehouden zijn steun te verlenen aan de slachtoffers van de overstromingen in Pakistan. Daarom steunen wij al de genomen traditionele humanitaire steunmaatregelen. Wij geloven ook dat we moeten meewerken aan het stabiliseren van de toestand van de miljoenen mensen die door deze ramp getroffen zijn.</p>
      <p sl="pt">Wat we echter niet kunnen aanvaarden is dat het handelsbeleid van de Europese Unie nu een geschikt en inzetbaar instrument wordt geacht voor het verlenen van humanitaire hulp. Dat zal namelijk twee zeer schadelijke consequenties hebben: één die zich in de Europese Unie zelf zal doen gevoelen – en dan vooral in de zuidelijke lidstaten met hun textielindustrie die door de ergste sociale, economische en financiële crisis sinds hun toetreding toch al ernstig is verzwakt –, en een andere die voor de gehele wereld repercussies zal hebben. Want als de Europese Unie, het grootste handelsblok ter wereld, zich openstelt voor deze invoer uit Pakistan, dan kan dat de onderhandelingen binnen de WTO op losse schroeven zetten. Dat die onderhandelingen zich nu in een impasse bevinden, is niet zonder reden.</p>
      <p sl="pt">Gelet op de voorgeschiedenis van deze verordening, én het feit dat we er acht maanden lang zulke moeizame onderhandelingen over hebben gevoerd – waaraan we steeds constructieve voorstellen bijgedragen hebben – , is het vanzelfsprekend dat we nu, helaas, maar één standpunt kunnen innemen, en dat standpunt houdt steun in voor het amendement dat welbeschouwd het einde betekent voor dit voorstel voor een verordening zoals dat er nu uitziet. We moeten dat nú doen. Het is niet omdat we minder solidair zijn met Pakistan, maar omdat we menen dat humanitaire hulp ter plaatse en op de daartoe geëigende manier moet worden verleend.</p>
    </intervention>
    <intervention id="1-110-000" speaker_id="96986" name="Josefa Andrés Barea" is_mep="True" mode="spoken">
      <p sl="es">Mijnheer de Voorzitter, commissaris, de behandeling van dit verslag van het Parlement was gecompliceerd, vooral omdat het maatregelen omvatte waarvoor de goedkeuring van de Wereldhandelsorganisatie nodig was. Hierdoor verschilde het eerdere voorstel dat de Commissie naar het Parlement stuurde van het voorstel dat naar Genève werd gestuurd.</p>
      <p sl="es">Wij zijn van mening dat het noodzakelijk is Pakistan te helpen. We zijn van mening dat er in uitzonderlijke gevallen handelspreferenties kunnen worden toegekend, mits er rekening wordt gehouden met de gevoelige sectoren van de Europese industrie, en in het bijzonder met de textielindustrie, die in sommige regio’s, zoals in de regio Valencia in Spanje, ernstig onder de gevolgen van de crisis te lijden heeft.</p>
      <p sl="es">Door dit verslag zijn we echter wederom tot de conclusie gekomen dat maatregelen die in het kader van de internationale handel worden genomen, waarschijnlijk niet zo urgent kunnen worden behandeld als voor deze besluiten nodig is. We moeten hieruit lessen trekken voor de toekomst.</p>
      <p sl="es">Pakistan helpen, ja, maar niet met het oorspronkelijke voorstel van de Commissie, aangezien hierin geen rekening wordt gehouden met de gevolgen voor de Europese industrie wat betreft de omzettingstermijnen voor gevoelige goederen. De tenuitvoerlegging van deze maatregelen zou door dit voorstel zelfs worden vertraagd, aangezien de tekst niet overeenkomt met de tekst die momenteel op goedkeuring van de WTO wacht: we zouden de termijn overschrijden.</p>
      <p sl="es">Daarom zijn wij van mening dat we dit voorstel niet kunnen handhaven en denken wij dat we tegen moeten stemmen.</p>
    </intervention>
    <intervention id="1-111-000" speaker_id="96706" name="João Ferreira" is_mep="True" mode="spoken">
      <p sl="pt">Mijnheer de Voorzitter, mijnheer de commissaris, dit voorstel voor een verordening is weer eens een duidelijk voorbeeld van het soort afkeurenswaardige hypocrisie waar de Commissie zich vaker schuldig aan maakt. De hypocrisie bestaat er dit keer in dat men probeert de handelsbelangen van sommigen – en dan hebben we het heel eenvoudig over handel en niets meer – over te hevelen naar de sfeer van de humanitaire hulp. De natuurramp die Pakistan heeft getroffen wordt zo gebruikt om tegemoet te komen aan bepaalde, al heel lang gekoesterde wensen van de economische concerns van de Europese mogendheden.</p>
      <p sl="pt">Nu wordt humanitaire hulp aan Pakistan als rechtvaardiging aangevoerd. Gisteren gold de strijd tegen het terrorisme als argument. Maar het doel is vandaag precies hetzelfde als gisteren: het verkrijgen van handelsconcessies die vooral de belangen van de grote Europese importeurs dienen. Want dáár gaat het om – hoe gretig men in het verslag van de Commissie internationale handel ook probeert de pil te vergulden met betekenisloze vrijwaringsclausules die het wezen van de hele onderneming onverlet laten.</p>
      <p sl="pt">Deze handelsconcessies zouden de textielindustrie in de Europese Unie en de landen die het sterkst van deze industrie afhankelijk zijn, ernstig schaden. In het verslag wordt dat ook toegegeven. De impact zal hoe dan ook sterk zijn in een sector die vooral actief is in economisch weinig verscheiden regio’s met veel werkloosheid, armoede en uitsluiting, een sector die vanwege de liberalisering van de internationale handel nog eens extra is verzwakt. Hoeveel sterker zal die impact dan wel niet zijn als het gaat om regio’s van landen als Portugal, die met een heel ernstige economische en sociale crisis kampen, welke binnenkort kan worden verergerd door de illegale interventie van het IMF en de Europese Unie, waaraan nu gewerkt wordt.</p>
      <p sl="pt">Ik wijs erop dat het Portugese parlement zich via een resolutie unaniem heeft uitgesproken tegen het verlenen van deze handelsconcessies. Er moeten juist maatregelen worden genomen om de Europese textielsector en de banen die daarvan afhankelijk zijn, te beschermen. De Commissie neemt geen stappen in die richting.</p>
    </intervention>
    <intervention id="1-112-000" speaker_id="97198" name="Mara Bizzotto" is_mep="True" mode="spoken">
      <p sl="it">Mijnheer de Voorzitter, dames en heren, de verordening waarover we vandaag debatteren, onder het mom van de solidariteit, is in werkelijkheid het zoveelste verraad door Europa van zijn burgers.</p>
      <p sl="it">We mogen niet accepteren dat de EU nog meer schade toebrengt aan bedrijfstakken zoals de textielsector die, in landen als Italië, maar ook elders, van hoge kwaliteit is en die we op alle mogelijke manieren zouden moeten beschermen tegen oneerlijke concurrentie van landen als China, Turkije, India, Vietnam en Pakistan, waar de arbeiders worden uitgebuit voor een hongerloon en waar voor de naleving van de sociale rechten geen minimale waarborgen bestaan. Het is naar deze landen dat veel grote Europese bedrijven hun productie hebben verplaatst ten koste van de werkgelegenheid in Europa.</p>
      <p sl="it">Het is bovendien onbegrijpelijk dat er zelfs niet is gewacht op het advies van de Wereldhandelsorganisatie over deze maatregel. Europa heeft ondertussen echter aangetoond dat het zijn uiterste best doet om de belangen van zijn burgers en kwalitatieve industrieën te schaden. Ik hoop van harte dat de verordening in de stemming wordt afgewezen.</p>
    </intervention>
    <intervention id="1-113-000" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, natuurlijk ben ook ik ervoor dat de Europese Unie humanitaire hulp verstrekt waar zij dit maar kan. Ik begrijp de overwegingen die de Commissie ertoe aanzetten om de hulp in de vorm te gieten van eenzijdige handelsconcessies aan Pakistan, maar ik ben het niet eens met de voorstellen van de Commissie om met name twee sectoren van de Unie, dat wil zeggen de textiel- en de bioethanolsector, hiervoor te laten opdraaien.</p>
      <p sl="el">Ik wijs erop dat de Europese textielsector het in het afgelopen jaar zwaar te verduren heeft gehad door de handelsliberalisatie in het kader van de Wereldhandelsorganisatie.</p>
      <p sl="el">Ik heb vier mandaten achter de rug als afgevaardigde van de regio waarin de stad Naousa is gelegen. Naousa heeft nu een van de hoogste werkloosheidspercentages van heel Europa, juist omdat zij de gevolgen heeft moeten ondergaan van de mondialisering in de textielsector. Wat bioethanol betreft wil ik wijzen op de aanzienlijke investeringen die binnen de Unie zijn gedaan in deze jonge bedrijfstak. Laten wij ook niet uit het oog verliezen dat het hierbij gaat om twee sectoren waarin Pakistan kennelijk bijzonder concurrentiekrachtig is. Bovendien worden de concessies in kwestie niet gekoppeld aan een conditionaliteitsclausule, zoals het geval zou zij indien aan Pakistan de SAP+-status was toegekend. Tot slot zou ik willen vragen in hoeverre de concessies in kwestie ten goede zullen komen aan de door overstromingen getroffen inwoners van Pakistan. Neemt u me niet kwalijk, maar ik heb zo mijn twijfels daarover! Om de goede bedoelingen hier in deze zaal te kunnen meten, wil ik een tegenvoorstel doen en vragen om concessies bij andere industrieproducten. Waarom per se bij de textiel? Bij andere producten kunnen wij net zo nuttig zijn voor de overstromingsslachtoffers. Hoe dan ook moeten wij ten minste de looptijd en de omvang van de concessies beperken en voorzien in vrijwaringsmaatregelen, zoals is voorgesteld in de door de Fractie van de Europese Volkspartij (Christendemocraten) ingediende amendementen.</p>
    </intervention>
    <intervention id="1-114-000" speaker_id="1909" name="Bernd Lange" is_mep="True" mode="spoken">
      <p sl="de">Mijnheer de Voorzitter, commissaris, we zijn er allemaal van overtuigd dat we de mensen in Pakistan moeten helpen, maar het instrument dat u voorstelt, is verkeerd – en wel om drie redenen.</p>
      <p sl="de">Ten eerste kan niemand aantonen dat de handelspreferenties de slachtoffers van de overstromingen ten goede komen. In tegendeel, we kunnen zelfs vaststellen dat de textielindustrie in Pakistan in andere gebieden gevestigd is, en vorige jaar zelfs nog gegroeid is. Die sector is dus helemaal niet geraakt door deze ramp! Het is mij een raadsel hoe we met handelspreferenties de slachtoffers van de overstromingen kunnen helpen.</p>
      <p sl="de">Ten tweede: ik begrijp niet dat we deze preferentie nu bieden aan een land dat zich zeker niet houdt aan de voorwaarden van SAP+ op het gebied van sociale normen en milieunormen, en dat we andere landen die wel aan die voorwaarden voldoen, zoals Bangladesh, nu het signaal zenden dat het eigenlijk helemaal niet gewenst is dat ze zo veel moeite doen, het kan ook anders.</p>
      <p sl="de">Mijn derde argument, mijnheer de commissaris, luidt dat dit geen solidaire aanpak is, omdat de last eenzijdig wordt gedragen door bepaalde sectoren en landen in Europa. Wanneer we iets willen doen, moeten alle landen solidair zijn, en een bijdrage leveren. Dat betekent dat we de slachtoffers van de overstromingen directe hulp moeten bieden! Dat zou de juiste weg zijn.</p>
    </intervention>
    <intervention id="1-115-000" speaker_id="96777" name="Paweł Zalewski" is_mep="True" mode="spoken">
      <p sl="pl">Mijnheer de Voorzitter, we betuigen ons medeleven aan alle slachtoffers van deze verschrikkelijke ramp en het is goed dat de Europese Unie onmiddellijk humanitaire hulp heeft verleend. De toekomst van Pakistan is van cruciaal belang voor de wereld en Europa. Dit is een belangrijk land in de context van de strijd tegen het terrorisme, en ook een land dat de bron is van een belangrijke migratie naar de Europese Unie.</p>
      <p sl="pl">Spijtig genoeg had de Europese Unie tot nu toe geen concept voor een beleid voor Pakistan. Het voorstel voor handelspreferenties met de Unie heeft geen enkel concreet doel. De Commissie was niet in staat om de invoering van dit voorstel te rechtvaardigen, en ook de Commissie internationale handel is hier tijdens haar vergadering niet in geslaagd. Dit voorstel biedt geen hulp aan de slachtoffers van de overstroming en het heeft ook geen belangrijke invloed op de ontwikkeling van het land. De Europese Unie heeft twee essentiële belangen in haar betrekkingen met Pakistan: ten eerste de strijd tegen het terrorisme, en ten tweede de economische ontwikkeling van dit land, die zoals overal de basis zou moeten vormen voor de rechtsstaat. Daarom moet er in plaats van voorstellen die nergens toe leiden, een serieus, ruim opgevat aanbod voor economische samenwerking en hulpverlening worden voorbereid, dat een voorwaardelijke karakter moet hebben.</p>
      <p sl="pl">Als Pakistan de samenwerking met de Europese Unie wil verdiepen, moet het tonen dat het werkelijk samenwerkt in de strijd tegen het terrorisme en dat het een rechtsstaat ontwikkelt. Dan heeft een ruim opgevat hulpprogramma zin, ruim opgevat en niet beperkt tot één of twee sectoren van de economie. Het voorgelegde voorstel, ik herhaal het nogmaals, biedt geen oplossing en daarom ben ik van mening dat het moet worden verworpen. Ik roep mevrouw Ashton op om een doordacht, voorwaardelijke concept voor samenwerking met Pakistan voor te stellen.</p>
    </intervention>
    <intervention id="1-116-000" speaker_id="1403" name="David Martin" is_mep="True" mode="spoken">
      <p sl="en">Mijnheer de Voorzitter, er zijn nu acht maanden verstreken sinds de Raad een zinvol pakket maatregelen voorstelde om Pakistan te helpen na de vernietigende overstromingen. Ik betreur dat we dat acht maanden later nog aan het bespreken zijn en het nog altijd niet uitvoeren.</p>
      <p sl="en">We moeten onszelf de vraag stellen waarom we dit pakket nodig hadden. Er is een onderscheid tussen hulp en de maatregelen die dit handelspakket bevat. Hulp is natuurlijk zeer belangrijk voor Pakistan, maar het doel van dit handelspakket bestond erin om ondernemers ertoe aan te zetten om weer fabrieken te beginnen opbouwen en opnieuw te investeren in de textielsector en andere sectoren die letterlijk door de overstromingen waren weggespoeld. Het klopt niet dat de textielindustrie geen gevolgen ondervond van de overstromingen. Het klopt wel dat het zwaartepunt van een groot deel van de textielindustrie zich buiten het overstroomde gebied bevindt, maar net als een groot deel van de textielindustrie zelf, bevond een groot deel van de aan de textielindustrie toeleverende sectoren zich in het overstroomde gebied.</p>
      <p sl="en">Door aan te tonen dat er een markt was voor hun producten, zou dit handelspakket een stimulans zijn geweest voor de heropbouw van de textielindustrie. Onze reactie is helaas zeer krenterig geweest. Het idee van een vrijwaringsclausule kan ik zeker steunen, maar het zou beter zijn om helemaal niets te doen dan om dit slechts gedurende één jaar te doen. Eén jaar biedt niet de ruimte voor de noodzakelijke investeringen.</p>
      <p sl="en">Ik betreur ook dat India allesbehalve een steun is geweest, maar, zoals de heer Rinaldi zei, hoop ik dat de zogenaamde cricketdiplomatie een oplossing zal opleveren en dat India zal inzien dat het zowel om humanitaire als om veiligheidsredenen belangrijk is om Pakistan te helpen om banen te creëren en te investeren in de toekomst.</p>
    </intervention>
    <intervention id="1-117-000" speaker_id="23894" name="Anna Záborská" is_mep="True" mode="spoken">
      <p sl="sk">Mijnheer de Voorzitter, commissaris, ik merk dat het Parlement verdeeld is over dit thema. Desondanks, en ondanks de meningen van andere leden, sta ik achter het voorstel van de Raad.</p>
      <p sl="sk">Als lid van de Commissie ontwikkelingssamenwerking wil ik juist dit aspect benadrukken. Onmiddellijke humanitaire hulp in financiële vorm is bij rampen zoals in Pakistan weliswaar noodzakelijk, maar op zichzelf niet voldoende. De beste manier om ontwikkeling te stimuleren is door mensen in staat te stellen om voor zichzelf te zorgen. Ik ben daarom voor het afschaffen van tariefmuren, hoe tijdelijk ook, en ik geloof dat juist deze overgangsperiode ons in staat zal stellen om het door de Commissie voorgestelde proces te evalueren. Als dit proces en deze aanpak blijken te werken, zou ik vervolgens misschien de ontwikkelingshulp van de Europese Unie willen herdefiniëren. Als één land de textielindustrie in Europa bedreigt, dan is het China en niet Pakistan.</p>
    </intervention>
    <intervention id="1-118-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mijnheer de Voorzitter, u hebt een aantal collega´s horen zeggen dat het toekennen van speciale handelspreferenties aan Pakistan geen passende oplossing zou zijn om de slachtoffers van de overstromingen te helpen, omdat ze handel niet beschouwen als passend instrument voor dergelijke noodsituaties. Het is inderdaad mogelijk dat het toekennen van handelspreferenties geen directe hulp betekent voor de slachtoffers van de overstromingen, maar door maatregelen die de humanitaire hulp aanvullen, kunnen wij bijdragen aan het herstel van de Pakistaanse economie. Overigens zijn internationale handel en humanitaire hulp geen diametraal tegenovergestelde zaken. Al het Europees beleid vult elkaar in feit aan en waar we handelspreferenties bieden aan ontwikkelingslanden doen we dat niet uit strikt pragmatische of handelsmotieven maar om onze solidariteit te tonen met deze landen.</p>
    </intervention>
    <intervention id="1-119-000" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, de beelden van de overstromingen in Pakistan vorige zomer waren echt vreselijk en de Europese Unie probeerde terecht hulpmaatregelen toe te passen om de miljoenen Pakistani te helpen wier leven door deze verschrikkelijke ramp was verwoest.</p>
      <p sl="en">Humanitaire hulp moet worden uitgekeerd zonder politieke voorwaarden. Als noodmaatregel bedoelde handelspreferenties zijn echter een politiek controversiële kwestie, zowel in de context van Pakistan als in de context van de regio. Uit de aanwezigheid van Osama Bin Laden in Pakistan is nu nog maar eens de ambivalente houding van Pakistan ten aanzien van terrorismebestrijding gebleken.</p>
      <p sl="en">Persoonlijk maak ik er me dus zorgen over dat het zal lijken alsof we de Pakistaanse regering met deze als noodmaatregel bedoelde handelspreferenties belonen voor het feit dat ze in dat opzicht niets heeft gedaan. Ik maak me er ook zorgen over dat het seculiere en democratische Bangladesh – een land dat ook gevoelig is voor overstromingen en ook in grote mate afhankelijk van textiel – als gevolg van oneerlijke concurrentie het gelag zal moeten betalen.</p>
      <p sl="en">Dit is een goed bedoelde maatregel, en daar twijfel ik natuurlijk niet aan, maar het is ook een maatregel die we ontzettend zorgvuldig moeten afwegen in het licht van alle elementen die ik in deze korte interventie heb geschetst.</p>
    </intervention>
    <intervention id="1-120-000" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, commissaris, dit voorstel is een aanval op de Europese textielindustrie, dat staat als een paal boven water. Ik wil echter ook op een humanitair aspect ingaan: dergelijke vergaande vrijstellingen van douanerechten moeten absoluut worden gekoppeld aan het respecteren van de mensenrechten. Daarbij denk ik aan christelijke minderheden, aan de rechten van vrouwen. Een dieptepunt is de wet over de godslastering in Pakistan: wie Mohammed beledigt, wordt ter dood veroordeeld. Het fundamentalisme neemt in Pakistan toe, in alle lagen van de samenleving, zelfs onder studenten van de gerenommeerde Islamic International University .</p>
      <p sl="de">Dat we de welvaart kunnen verhogen en de radicalisering kunnen bestrijden door handelspreferenties toe te kennen gelooft u zelf ook niet, dat is wel duidelijk. De EU kan niet zomaar handelspreferenties toekennen zonder rekening te houden met de grondrechten, en te eisen dat daaraan de hand wordt gehouden.</p>
    </intervention>
    <intervention id="1-121-000" speaker_id="4531" name="Jean Lambert" is_mep="True" mode="spoken">
      <p sl="en">Mijnheer de Voorzitter, ik voer het woord als voorzitter van de delegatie die verantwoordelijk is voor Pakistan, en ik moet zeggen dat hier vanavond enkele echte krokodillentranen zijn geplengd door leden die standpunten vertolken die haaks staan op de standpunten die ze normaal innemen.</p>
      <p sl="en">Toen we dit onderwerp hier in het verleden behandelden, verzekerde de Commissie ons dat de onderhavige kwesties zorgvuldig waren geanalyseerd om te verzekeren dat ze niet conflicteerden met de EU-uitvoer. Is dat veranderd? Er is gevraagd waarom het om textiel uit Pakistan moet gaan. Het antwoord luidt: omdat textiel voor Pakistan een belangrijk exportproduct is. Je kan niet verwachten dat ze binnen enkele maanden iets tevoorschijn toveren.</p>
      <p sl="en">Ook wij hadden onze twijfels over het potentiële effect van deze maatregel in de door overstromingen getroffen gebieden. We hebben dat aan de orde gesteld toen we in Pakistan waren en parlementsleden ter plaatse vertelden ons persoonlijk dat de maatregel de industrie in hun kiesdistricten ten goede zou komen. Ik denk dus echt dat we moeten nadenken over de boodschap die we sturen als we deze maatregel niet steunen.</p>
    </intervention>
    <intervention id="1-122-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, om te beginnen bied ik mijn excuses aan voor het feit dat ik het begin van het debat gemist heb. Ik ben zojuist vanuit Brussel hierheen gevlogen en u liep – hoe zal ik het zeggen? – vóór op het schema, wat zeer prijzenswaardig is, maar zodoende was ik aan de late kant.</p>
      <p sl="en">Ik heb nota genomen van alle toespraken die aan dit verslag zijn gewijd. Ik wil een paar punten naar voren halen. Ten eerste hebben we het hier niet over een vrijhandelsakkoord. Ik heb de indruk dat veel van de sprekers ervan uitgaan dat dit een soort vrijhandelsakkoord is met alle elementen van dien. Het probleem van de sociale voorwaarden, van duurzaamheid zoals we het noemen, is hier bijvoorbeeld niet aan de orde omdat dat heel duidelijk een maatregel van tijdelijke aard is.</p>
      <p sl="en">Ten tweede gaat het hier ook niet over het SAP. Daar buigen we ons binnenkort over en dan zullen we ook bespreken welke landen eronder kunnen vallen en welke niet.</p>
      <p sl="en">Nee, dit is een voorstel dat de Europese Commissie heeft gedaan in verband met de zware overstromingen in Pakistan, met een duur van twee jaar en met de mogelijkheid om deze met een jaar te verlengen.</p>
      <p sl="en">Ik moet ook eerlijk zeggen dat het amendement om de duur tot één jaar te beperken mij niet erg zinvol lijkt: u kunt er beter gewoon tegen stemmen.</p>
      <p sl="en">Waarom hebben we de zaak nog niet afgerond en waarom wordt dit argument nu gebruikt, terwijl er al ongeveer een jaar is verstreken sinds de overstromingen plaatsvonden? Dat komt gewoon doordat we dit verzoek om ontheffing nog maar net bij de WTO hebben ingediend, maar binnen de WTO hebben we grote problemen met de buurlanden van Pakistan. Ik geloof niet dat ik ze hoef te noemen. We hebben naar een oplossing gezocht. Ik heb het idee dat het de goede kant op ging. De komende weken zal moeten blijken wat de mogelijke gevolgen van de recente gebeurtenissen in Pakistan zijn.</p>
      <p sl="en">Maar het hangt af van de WTO of we al dan niet een ontheffing krijgen. Deze ontheffing kan alleen maar met eenparigheid van stemmen worden verkregen, dus we kunnen dit niet afdwingen binnen de WTO. We kunnen alleen maar ons best doen om het verzoek erdoorheen te loodsen.</p>
      <p sl="en">Ik wil er ook op wijzen dat ik het niet heb over krokodillentranen en hypocrisie en dergelijke, zoals een van de vorige sprekers. Het is niet aan mij om dat te zeggen, maar laten we heel neutraal zeggen dat wat er vanavond is gezegd, niet per se strookt met wat in het verleden is gezegd. Het argument is als zodanig niet gewijzigd door het verstrijken van de tijd en omdat we nog geen ontheffing hebben.</p>
      <p sl="en">Er is sinds het begin gediscussieerd over de vraag of de mensen die door de overstromingen zijn getroffen hier nu wel of niet rechtstreeks baat bij hadden. Het antwoord is deels ja. Er is vanaf het begin gezegd dat er ook humanitaire hulp moet worden geboden. Er is voor een bedrag van 480 miljoen euro aan humanitaire hulp verstrekt, dus de argumenten zijn niet veranderd en ik zie echt niet in waarom we nu opeens een andere richting in moeten slaan.</p>
      <p sl="en">We hebben nota genomen van de problemen die zich kunnen voordoen met de Europese textielindustrie en met de ethanolindustrie. Er is een vrijwaringsclausule voorgesteld die, denk ik, toereikend is om problemen die zich mogelijk voordoen, het hoofd te bieden, dus dat is redelijk duidelijk en daar ben je voor of tegen. De Commissie is ervoor en ik denk dat het, zowel vanuit het oogpunt van de economische ontwikkeling van Pakistan als vanuit het oogpunt van de veiligheidskwesties die zeker aan Pakistan verbonden zijn, een grote vergissing van de kant van het Europees Parlement zou zijn om deze verantwoordelijkheid niet op te pakken en tegen te stemmen.</p>
    </intervention>
    <intervention id="1-123-000" speaker_id="96930" name="Vital Moreira" is_mep="True" mode="spoken" role="rapporteur">
      <p sl="pt">Mijnheer de Voorzitter, ik heet de commissaris De Gucht hartelijk welkom. Hoewel hij iets verlaat is – waar we overigens begrip voor kunnen opbrengen – , geloof ik toch dat er nog genoeg tijd rest om het definitieve standpunt van de Commissie toe te lichten.</p>
      <p sl="pt">Ik ben bij toeval, en malgré moi , rapporteur van dit verslag geworden. Staat u mij toe in die hoedanigheid twee opmerkingen te maken. Om te beginnen geloof ik dat dit debat heeft aangetoond dat er hier net zoveel verdeeldheid bestaat als binnen de Commissie internationale handel, en misschien wel meer. De tweede opmerking heeft betrekking op de voorstellen die door de Commissie internationale handel zijn goedgekeurd. Volgens de Commissie zijn sommige daarvan niet doorslaggevend. Morgen zal het plenum niet alleen aangeven wat het van deze voorstellen vindt, maar ook hoe het de bezwaren van de Commissie beoordeelt.</p>
      <p sl="pt">Tot slot nóg twee opmerkingen. Er zijn twee dingen waarvan het Parlement en de Commissie internationale handel in ieder geval niet kunnen worden beschuldigd. En dat is in de eerste plaats dat ze geprobeerd zouden hebben een blokkade op te werpen, zeker niet nu deze hele zaak afhankelijk is van een ontheffing van de Wereldhandelsorganisatie. Het kan dus heel goed zijn dat we gaan stemmen over iets dat later geen enkele praktische betekenis blijkt te hebben, eenvoudigweg omdat de WTO weigert een ontheffing te verlenen. En toch heeft de Commissie internationale handel besloten dit dossier verder af te handelen.</p>
      <p sl="pt">Het tweede punt is dat we alle later door de Commissie aangevoerde alternatieven hebben overwogen. De Commissie – het enige orgaan en de enige instelling die het recht van initiatief heeft – heeft namelijk eerst een voorstel gedaan. Later bleek dat het aan de WTO voorgelegde verzoek om een ontheffing niet aansloot bij het voorstel dat de Commissie aan het Parlement had gedaan. En daarna kwam er nog eens een compromisvoorstel van de Raad, dat ook afwijkt van het oorspronkelijke Commissievoorstel.</p>
      <p sl="pt">De Commissie internationale handel heeft deze omstandigheden niet gebruikt om de discussie en de stemming over dit onderwerp naar haar hand te zetten. Integendeel: ze heeft alle latere wijzigingen, of die nu van de Raad of de Commissie afkomstig waren, in haar overwegingen betrokken.</p>
    </intervention>
    <intervention id="1-124-000" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt op dinsdag 10 mei 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-125-500" speaker_id="96788" name="Krzysztof Lisek" is_mep="True" mode="written">
      <p sl="pl">Kwesties in verband met Pakistan roepen heel wat controverses op, zelf op het gebied van hulpverlening na een natuurramp. In het geval van de autonome handelspreferenties voor Pakistan is het belangrijk dat er een vrijwaringsclausule wordt ingevoerd voor het geval de handel wordt verstoord als gevolg van het opheffen van tarieven. We mogen ook onze handelsbelangen niet vergeten en moeten deze op lange termijn beschermen door een optimale geldigheidsduur voor de handelspreferenties en de voorwaarden die Pakistan moet vervullen, vast te leggen. De overstroming die Pakistan in de zomer van 2010 op catastrofale wijze heeft getroffen, heeft een erg rampzalig effect op de economie van dit land gehad. De Europese Unie wil Pakistan helpen door bij te dragen aan de economische wederopbouw van het land. Gezien het feit dat Pakistan door zijn geostrategische ligging een bijzonder belangrijke rol in de veiligheid van de Europese Unie speelt, moeten we er alles voor doen om de situatie in dit land te stabiliseren. Op deze manier voorkomen we dat de stemming onder de Pakistaanse bevolking radicaliseert. Een stabielere economie gaat steeds hand in hand met een meer democratische maatschappij die zich afkeert van antidemocratische radicale maatschappelijke bewegingen. Onze beslissing zal Pakistan een duidelijk signaal geven dat we willen helpen om van Pakistan een stabiel en rijk land te maken om zo een radicalisering van de stemming in het land te voorkomen. Ik ben van mening dat zo'n Pakistan als bondgenoot ook kan bijdragen aan de oplossing van de patsituatie in Afghanistan.</p>
    </intervention>
    <intervention id="1-125-000" speaker_id="4345" name="Tokia Saïfi" is_mep="True" mode="written">
      <p sl="fr">Ik steun het principe om Pakistan te helpen zijn economie weer op gang te krijgen na de overstromingen van juli 2010, maar ik acht het voorstel van de Commissie om een aantal redenen niet passend. Om te beginnen is dit geen erg snelle oplossing: er is al bijna een jaar verstreken sinds de ramp en we hebben nog geen enkel positief signaal over de WTO-ontheffing die de Unie nodig heeft alvorens zij haar voorstel ten uitvoer kan leggen, we zijn nog niet klaar met ons werk als wetgever en er moeten nog onderhandelingen worden gevoerd in de Raad. Ten tweede is er geen enkele effectbeoordeling uitgevoerd en weten we niet wat voor effect deze maatregelen zullen hebben op de Pakistaanse economie of op de Europese economie (in het bijzonder op de textiel- en de ethanolsector, waar dit voorstel met name op gericht is). We weten evenmin hoe Pakistan de inkomsten uit de exporten die van deze maatregelen profiteren, zal herverdelen zodat ze daadwerkelijk ten goede komen aan de regio's die door de overstromingen zijn getroffen. Ten slotte dient te worden opgemerkt dat de voorgestelde maatregelen geen enkele verplichting opleggen op het gebied van de mensenrechten. Dit is in strijd met alle onlangs ingenomen standpunten en moet een uitzondering blijven.</p>
    </intervention>
  </section>
  <section id="creitem20" title="20. Vrijhandelsakkoord met India (debat)">
    <intervention id="1-127-000" speaker_id="28576" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-000059/2011) van Vital Moreira, namens de Commissie INTA, aan de Commissie: Stand van zaken in de onderhandelingen over een vrijhandelsakkoord EU-India (B7-0214/2011).</p>
    </intervention>
    <intervention id="1-128-000" speaker_id="96930" name="Vital Moreira" is_mep="True" mode="spoken" role="rapporteur">
      <p sl="pt">Mijnheer de Voorzitter, mijnheer de commissaris, dames en heren, ik hoop dat het niet nodig zal blijken vijf minuten spreektijd te gebruiken. Het is allemaal namelijk heel eenvoudig. Dit is een initiatief van de Commissie internationale handel, waarvan ik de voorzitter ben. In die hoedanigheid leg ik de vraag voor waarover de fracties een consensus hebben bereikt. Ik ben heel blij dat ik deze vraag – die door de coördinatoren van de fracties in de door mij voorgezeten commissie is goedgekeurd – mag stellen. Op deze manier willen we van de Europese Commissie uitsluitsel ontvangen over een aantal kwesties die verband houden met de onderhandelingen over een vrijhandelsovereenkomst zoals die al sinds 2007 door de Europese Unie en India worden gevoerd.</p>
      <p sl="pt">Het behoeft geen betoog dat dit een belangrijk initiatief is. Een van de belangrijke innovaties van het Verdrag van Lissabon hield namelijk in dat het Europees Parlement niet alleen ná de onderhandelingsfase zijn goedkeuring moet verlenen aan internationale overeenkomsten over de handel of andere zaken – het Parlement heeft nu ook het recht om geïnformeerd te worden over alle stappen in de onderhandelingsprocedure, vanaf het moment dat deze van start gaat.</p>
      <p sl="pt">Dat wil zeggen dat het Europees Parlement de bevoegdheid en de plicht heeft alle onderhandelingen – in dit geval over de handel – te volgen en politiek te interveniëren met de parlementaire middelen die tot onze beschikking staan, zoals hoorzittingen, resoluties en mondelinge vragen. Op die wijze kunnen we bijhouden hoe de onderhandelingen verlopen.</p>
      <p sl="pt">Dat is waarom de Commissie internationale handel de Commissie wil horen. De Commissie heeft ons – eerlijk is eerlijk – al veel informatie over dit onderwerp doorgegeven, maar ik geloof dat het zaak is dat ze nu in het openbaar een aantal vragen beantwoordt. In deze mondelinge vraag gaat het over zeven kwesties – over de vorderingen bij de behandeling van gevoelige onderwerpen, zoals bijvoorbeeld overheidsaankopen; over de onderhandelingen inzake intellectuele eigendomsrechten met betrekking tot generieke geneesmiddelen; over een verzoek van de Commissie aan de Raad om een mandaat te verkrijgen voor onderhandelingen over investeringen in het buitenland; over onderhandelingen op het gebied van cultuur en culturele diensten; over de vraag of er al een echte beoordeling is uitgevoerd van een eventuele vrijhandelsovereenkomst met India; over de belangrijkste Europese industrieën; over de vraag of er een kwantitatieve analyse is uitgevoerd van de uit deze handelsovereenkomst voortvloeiende kosten en baten voor de Europese Unie, en – tot slot – of de Commissie ons kan verzekeren dat ze werkelijk rekening zal houden met de standpunten van het Parlement over deze zaken.</p>
      <p sl="pt">De vragen zijn op schrift gesteld: ze zijn vastgelegd in het document dat wij voorleggen. Ik meen dat ze duidelijk genoeg geformuleerd zijn om te verzekeren dat we meer openbare informatie over deze belangrijke handelsovereenkomst tussen de Europese Unie en een van onze grote handelspartners verkrijgen.</p>
    </intervention>
    <intervention id="1-129-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dank de heer Moreira en de Commissie internationale handel omdat ze mij de gelegenheid bieden de plenaire vergadering toe te spreken over deze belangrijke onderhandelingen.</p>
      <p sl="en">Het spreekt voor zich dat het in het huidige tijdsgewricht niet alleen van grote economische waarde is maar ook van groot strategisch belang om een overeenkomst met India af te sluiten. India staat nog maar aan het begin van een ontwikkelingspad dat ertoe zal leiden dat het een van de belangrijke spelers van deze eeuw wordt. Een ambitieus en evenwichtig akkoord met India zal onze betrekkingen naar een ander niveau tillen doordat het een stabiel, voorspelbaar kader biedt voor onze toekomstige economische betrekkingen.</p>
      <p sl="en">We werken er dus heel hard aan om deze onderhandelingen tot een goed einde te brengen en er is een reële kans van slagen. India is op het hoogste politieke niveau duidelijk geïnteresseerd. Tijdens de Top India-EU in december verklaarden beide kanten vastberaden te zijn om de onderhandelingen zo snel mogelijk af te ronden.</p>
      <p sl="en">We hebben vorderingen gemaakt ten aanzien van een scala aan kwesties. We boeken vooruitgang op het gebied van de tariefaanbiedingen en we werken aan de uitwisseling van aanbiedingen inzake diensten. We onderhandelen momenteel intensief over overheidsopdrachten en dit is de eerste keer dat India heeft onderhandeld over een uitgebreid hoofdstuk over overheidsopdrachten waaronder specifieke regels en markttoegangsverbintenissen.</p>
      <p sl="en">Dat gezegd hebbende, wil ik niet verbergen dat er ook nog enkele netelige kwesties op tafel liggen waarover nog zwaar onderhandeld moet worden. Zoals bij alle onderhandelingen wegen de laatste loodjes het zwaarst. Om te beginnen hebben we op het gebied van de tariefonderhandelingen de afgelopen maanden behoorlijke vooruitgang geboekt en ik ben ervan overtuigd dat India met een aanzienlijk beter aanbod zal komen, maar een paar sectoren blijven lastig, met name auto’s, wijn en sterke drank.</p>
      <p sl="en">We voeren ook intensieve besprekingen over diensten en de contouren van een mogelijk pakket beginnen al duidelijker te worden, maar een aantal van onze essentiële belangen betreffen sectoren waar juridische hervormingen nog gaande zijn of worden overwogen in India. Het betreft met name verzekeringen, financiële en juridische diensten en post-, handels en accountancydiensten. Dit maakt de onderhandelingen zeer uitdagend. Dan is er ook nog de kwestie duurzame ontwikkeling, die voor ons natuurlijk zeer belangrijk is maar die in India zeer gevoelig ligt. We zijn ons volledig bewust van de standpunten van het Europees Parlement in dit opzicht en zullen daar rekening mee houden.</p>
      <p sl="en">Maar we moeten wel realistisch blijven. Er moet nog blijken wat er uiteindelijk mogelijk is met een partner als India. We moeten een oplossing zien te vinden die aan onze verwachtingen voldoet, maar waarbij ook rekening wordt gehouden met de specifieke situatie in India. Er zal dus inderdaad een essentieel hoofdstuk over duurzame ontwikkeling in de akkoorden worden opgenomen, waarin het belang van relevante internationale normen wordt onderkend en dat uitgaat van samenwerking, maar het moet ook duidelijk zijn dat een hoofdstuk over duurzame ontwikkeling dat de toepassing van handelsbeperkingen gekoppeld aan maatschappelijke kwesties of milieukwesties mogelijk maakt, voor India niet aanvaardbaar zal zijn. Dat zou ook niet stroken met het model dat wij in het algemeen voorstaan in onze handelsakkoorden. We streven niet naar sancties maar naar samenwerking op dit gebied.</p>
      <p sl="en">Een andere gevoelige kwestie tijdens deze onderhandelingen en reden voor enige bezorgdheid is de toegang tot geneesmiddelen en het effect dat dit vrijhandelsakkoord mogelijk heeft op de toegang tot geneesmiddelen in ontwikkelingslanden. Maar ten aanzien van deze cruciale punten kan ik u geruststellen. We zijn ons terdege bewust van de specifieke rol die India speelt als het gaat om de toegang tot betaalbare geneesmiddelen in ontwikkelingslanden. Dit vrijhandelsakkoord zal het vermogen van India om het gebruik van generieke geneesmiddelen te bevorderen of deze te produceren of exporteren, onder andere door middel van dwanglicenties, dus niet ondermijnen, of het nu gaat om het intellectuele-eigendomsrechtenhoofdstuk, het hoofdstuk over investeringen of welk ander hoofdstuk ook. Wij hebben zelf zelfs heel duidelijk bewoordingen van deze strekking voorgesteld, maar tegelijkertijd moeten we niet vergeten wat een degelijk kader inzake intellectuele eigendomsrechten in India ons mogelijk biedt. Het zal zeker innovatie en onderzoek aanmoedigen, onder andere op het gebied van de ontwikkeling van nieuwe geneesmiddelen. Het blijft dus een belangrijke doelstelling voor ons tijdens deze onderhandelingen om met India tot overeenstemming te komen over een hoofdstuk over intellectuele eigendomsrechten.</p>
      <p sl="en">Ik zal ook duidelijk zijn over de gegevensbescherming en gegevensexclusiviteit voor farmaceutische producten. Wat we via dit akkoord willen vragen is dat, indien en wanneer India besluit een systeem van gegevensexclusiviteit in te voeren, het op niet-discriminatoire wijze wordt toegepast zodat Europese producenten er ook voordeel bij hebben, en natuurlijk blijven we van mening dat de toegang tot geneesmiddelen en de bescherming van testgegevens op constructieve wijze naast elkaar kunnen bestaan. Verdere dialoog door alle belanghebbenden zou moeten bijdragen tot de ontwikkeling van een gemeenschappelijke visie inzake deze kwestie.</p>
      <p sl="en">In het intellectuele-eigendomsrechtenhoofdstuk zijn geografische aanduidingen ook van groot belang voor de EU. Het is essentieel om bij deze onderhandelingen politieke resultaten te behalen die een effectieve bescherming van belangrijke geografische aanduidingen van de EU mogelijk maken. De onderhandelingen zijn tot nu toe lastig gebleken. Toch blijft de Commissie zich inzetten voor een bevredigende uitkomst.</p>
      <p sl="en">Tot slot nog dit: zoals u weet, heeft de Commissie aan de Raad ook aanvullende onderhandelingsrichtsnoeren voorgesteld om ook te kunnen onderhandelen over de bescherming van investeringen. Deze ontwerprichtsnoeren zijn ook overgelegd aan het Parlement met inachtneming van de juiste vertrouwelijkheidvereisten. De Raad bestudeert deze richtsnoeren momenteel en we vernemen graag wat het standpunt van het Parlement hierover is. Wanneer en hoe over dit hoofdstuk kan worden onderhandeld, hangt uiteindelijk af van het moment waarop de Raad met deze aanvullende onderhandelingsrichtsnoeren instemt.</p>
      <p sl="en">Ter afsluiting wijs ik er nogmaals op dat deze onderhandelingen van groot belang zijn en dat we deze kans niet voorbij mogen laten gaan. Natuurlijk moeten we niet ten koste van alles een akkoord sluiten maar alleen als er iets inhoudelijks op tafel ligt. Als de inhoud ontbreekt, moeten we gewoon ‘nee’ zeggen. Aan een aantal van onze verzoeken, zoals toegang voor onze auto’s en wijn en sterke drank of het openstellen van bepaalde dienstensectoren, zal India moeilijk kunnen voldoen. Ik zie uit naar intensievere gedachtewisselingen op dit gebied met het Europees Parlement nu we, naar ik hoop, de laatste fase ingaan.</p>
      <p sl="en">Ik ben van mening dat het debat dat nu volgt, dit Parlement een nuttige gelegenheid biedt om zijn opvattingen over deze onderhandelingen naar voren te brengen. Met deze opvattingen zal zo veel mogelijk rekening worden gehouden, zonder dat de realiteiten en het specifieke karakter van deze onderhandelingen uit het oog worden verloren. In dit opzicht zien we uit naar de resolutie over het vrijhandelsakkoord met India die u voornemens bent aan te nemen. Dat is mijns inziens precies op het juiste moment.</p>
    </intervention>
    <intervention id="1-130-000" speaker_id="28219" name="Daniel Caspary" is_mep="True" mode="spoken">
      <p sl="de">namens de PPE-Fractie. – Mijnheer de Voorzitter, dames en heren, ik ben het roerend eens met de commissaris, het is een goede zaak dat we met India gesprekken voeren over een vrijhandelsakkoord, alleen al om strategische redenen – en u heeft er een heel aantal genoemd. Het feit dat we in het kader van de WTO helaas geen vooruitgang boeken is een reden temeer voor dit vrijhandelsakkoord met India.</p>
      <p sl="de">Ik maak me echter nog steeds ernstige zorgen over de toegang voor onze ondernemingen tot de Indiase markt, is die werkelijk gegarandeerd? Is dit vrijhandelsakkoord uiteindelijk alleen maar geschikt voor de wereld van vandaag, voor de economische positie die Europa en India nu hebben? Is dit akkoord ook over tien of vijftien jaar nog bruikbaar?</p>
      <p sl="de">Ik maak me al meer zorgen over de uitzonderingen. Ik heb er alle begrip voor dat India tijdens de lopende onderhandelingen voor bepaalde sectoren om uitzonderingen vraagt. Een land als India, dat zich midden in het ontwikkelingsproces bevindt, heeft uitzonderingen nodig. Daar hebben wij in Europa alle begrip voor.</p>
      <p sl="de">Ik hecht er echter heel veel waarde aan dat al die uitzonderingen vroeger of later komen te vervallen, en daarvoor moet een bindende termijn worden voorzien, of vaste benchmarks. De Commissie kan misschien nadenken over hoe die er uit moeten zien, over de voorstellen die ze aan onze gesprekspartners kan voorleggen. Ik wil dus graag dat alle uitzonderingen op een bepaald moment aflopen: ofwel op een bepaald tijdstip, ofwel wanneer een benchmark bereikt is. Dat zijn we onze ondernemers werkelijk verschuldigd, en dus ook onze werknemers.</p>
      <p sl="de">Ik zou het zeer waarderen wanneer u even in kunt gaan op de vraag in hoeverre u in de onderhandelingen al werkt aan dergelijke uitzonderingen en de bijbehorende termijnen.</p>
      <p sl="de">Het tweede grote onderwerp zijn de intellectuele- eigendomsrechten, en in dat verband ben ik het met u eens. Met name in verband met de geografische aanduidingen moeten we resultaten boeken voor de boeren en andere belanghebbenden. We moeten ook denken aan de belangen van de farmaceutische industrie, maar ik denk dat we het er allemaal wel over eens zijn dat dit niet ten koste mag gaan van degenen die aangewezen zijn op goedkope geneesmiddelen.</p>
    </intervention>
    <intervention id="1-131-000" speaker_id="4318" name="Harlem Désir" is_mep="True" mode="spoken">
      <p sl="fr">namens de S&amp;D-Fractie . – Mijnheer de Voorzitter, mijnheer de commissaris, dames en heren, de onderhandelingen over een vrijhandelsakkoord tussen de Europese Unie en India zijn ambitieus, er zijn vele economische sectoren mee gemoeid, maar ze vormen ook een bron van zorg, zowel in Europa als in India, zoals ik afgelopen maand heb kunnen vaststellen tijdens de ontmoeting tussen de handelscommissie van de twee kamers van het Indiase parlement en de delegatie van het Europees Parlement voor de betrekkingen met India.</p>
      <p sl="fr">India zit flink in de lift, het is een strategische partner – u wees ons daar zonet nog op. Iedereen begrijpt het belang om onze onderlinge handel te ontwikkelen. Maar we beginnen niet bij nul, want de Unie is al de voornaamste handelspartner van India, de grootste investeerder in India, de voornaamste bestemming voor Indiase investeerders en het grootste begunstigde land van het stelsel van algemene preferenties.</p>
      <p sl="fr">We zullen dus alert moeten zijn op eventuele nieuwe effecten van een nieuw en verdergaand handelsakkoord op de kwetsbare sectoren van de Indiase economie. Ik denk daarbij bijvoorbeeld aan de landbouw – onze Indiase collega's hebben daar met ons over gesproken – en de gevolgen voor sectoren die sterk zijn blootgesteld aan de concurrentie van opkomende landen in Europa, en daarbij denk ik aan de automobielindustrie. Een dergelijke overeenkomst moet de ontwikkeling van onze samenlevingen en de werkgelegenheid ten goede komen en niet uitdraaien op een ongebreidelde liberalisering met rampzalige gevolgen.</p>
      <p sl="fr">Daarom wil mijn fractie graag de nadruk leggen op een aantal punten in deze onderhandelingen, die een akkoord moeten opleveren dat bijdraagt tot de doelstellingen van duurzame ontwikkeling en uitbanning van armoede dat bovendien vergezeld gaat van heldere, controleerbare verplichtingen, natuurlijk op basis van samenwerking, maar vervolgens gekoppeld aan serieuze verplichtingen op sociaal en milieugebied.</p>
      <p sl="fr">Er zijn een paar punten die ik zou willen uitlichten. Ten eerste, wat de landbouw betreft, vragen wij de Commissie – zoals ik al zei – erop toe te zien dat geen enkele bepaling in het akkoord de kleine Indiase landbouw bedreigt, hetzij door de liberalisering van de handel in landbouwproducten, hetzij door bepalingen op het vlak van intellectuele-eigendomsrechten.</p>
      <p sl="fr">Ten tweede is India van de ontwikkelingslanden de belangrijkste producent van generieke geneesmiddelen. Wij vragen de Commissie om niet langer aan te dringen op de exclusiviteit van gegevens, omdat die volgens alle ngo's ten koste zou gaan van de verspreiding van generieke geneesmiddelen.</p>
      <p sl="fr">Ten derde, op het terrein van diensten, vragen wij enerzijds om openbare diensten uit te sluiten van de te liberaliseren sectoren en anderzijds om, wat modus IV betreft, het beginsel van gelijke behandeling te garanderen – met andere woorden om iedere vorm van sociale dumping af te wijzen.</p>
      <p sl="fr">Tot slot – dank u wel, mijnheer de Voorzitter – zijn wij van mening dat het hoofdstuk "duurzame ontwikkeling" bindende verplichtingen moet bevatten op het terrein van de eerbiediging van sociale en milieunormen en in het bijzonder de sociale normen van de IAO.</p>
    </intervention>
    <intervention id="1-132-000" speaker_id="97229" name="Niccolò Rinaldi" is_mep="True" mode="spoken">
      <p sl="it">namens de ALDE-Fractie. – Mijnheer de Voorzitter, mijnheer de commissaris, dames en heren, deze onderhandeling lijkt een beetje op de vierarmige godin Shiva, want we moeten ons zo veel inspannen om een akkoord te sluiten met zo veel verschillende aspecten.</p>
      <p sl="it">Ik zal de standpunten van de Fractie Alliantie van Liberalen en Democraten voor Europa toelichten. Ten eerste is er de toegang tot medicijnen. Hoewel ik de verklaring van de commissaris kan waarderen, herhaal ik dat ik gekant ben tegen elke poging om protectionistische maatregelen in te voeren in een sector waarin Europa in het verleden in feite de toegang tot goedkope medicijnen heeft geblokkeerd. Niets is lager bij de grond dan de kwestie van namaakgoederen gebruiken voor louter protectionistische doeleinden. Het akkoord moet juist een kans voor samenwerking tussen de Indiase en Europese farmaceutische industrie zijn.</p>
      <p sl="it">Ten tweede: de industrie. Wij vragen India om ermee in te stemmen dat in het akkoord ook gevoelige sectoren worden opgenomen waardoor onze export thans zwaar wordt belast, zoals de automobielsector en de alcoholsector.</p>
      <p sl="it">Ten derde: de landbouw. Wij van onze kant verklaren ons bereid om te discussiëren over landbouwproducten en om onze markt te openen, als aandacht wordt geschonken aan het volgende: vanzelfsprekend geen genetisch gemodificeerde organismen en de geografische aanduidingen moeten volledig worden beschermd. Wat dit laatste betreft, wil ik eraan herinneren dat de geografische aanduidingen niet alleen het handelsbeleid betreffen maar ook vorm geven aan de Europese identiteit. We hopen dus dat er grote inspanningen worden geleverd voor de vereenvoudiging van de registratieprocedures in een log bureaucratisch systeem als dat van India, dat misschien nog logger is dan het Europese, wat veel zegt.</p>
      <p sl="it">Wat de overheidsopdrachten betreft, feliciteer ik de Commissie als het klopt dat India voor het eerst bereid lijkt om overheidsopdrachten op te nemen in een internationaal akkoord. Alleen al de Indiase spoorwegen, om een voorbeeld te noemen, vormen met 17 000 treinen en 18 miljoen passagiers per dag en plannen voor nog eens 25 000 kilometer spoor in de komende tien jaar een van de vele markten die met dit vrijhandelsakkoord mogelijk worden geopend.</p>
      <p sl="it">Als er goed wordt onderhandeld zullen beide partijen er voordeel bij hebben, met de bevordering van duurzame ontwikkeling, een geleidelijke afschaffing van kinderarbeid en een betere sociale bescherming. Ik vind het nutteloos om al bij voorbaat tegen te zijn en daarom wend ik mij tot alle fracties van het Europees Parlement om a priori een compromistekst te weigeren.</p>
    </intervention>
    <intervention id="1-133-000" speaker_id="2037" name="Robert Sturdy" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, de commissaris zei al dat hij instemt met deze resolutie, waarin alles waaraan het vrijhandelsakkoord tussen de EU en India kan bijdragen – investeringen, afschaffing van tarieven, niet-tarifaire belemmeringen, enzovoorts – nog eens wordt herhaald.</p>
      <p sl="en">Een ambitieus vrijhandelsakkoord zal naar verwachting leiden tot een toename van de bilaterale handel van 160 miljard euro in 2015 en belangrijke sectoren zullen de bilaterale buitenlandse directe investeringen tot wel 30 procent zien stijgen.</p>
      <p sl="en">Ik weet zeker dat de commissaris het met me eens is dat dit nu net het soort getallen zijn die de economie zullen helpen stimuleren en werkgelegenheid zullen opleveren, niet alleen in het Verenigd Koninkrijk maar ook in India.</p>
      <p sl="en">In een eerste beoordeling van het eventuele vrijhandelsakkoord tussen de EU en India kwam het Centre for the Analysis of Regional Integration in Sussex tot de conclusie dat eventuele voordelen afhankelijk zijn van de mate waarin in de tekst de belangrijke gebieden die de commissaris specifiek noemde, zoals overheidsopdrachten, diensten, investeringen in de facilitering van het handelsverkeer, enzovoorts, worden vastgesteld en aan de orde gesteld.</p>
      <p sl="en">In de beoordeling wordt gesteld dat, als een akkoord grotendeels beperkt blijft tot oppervlakkige integratie, met name tariefverlaging, de kans groot is dat er meer handelsverkeer wordt verlegd dan er voor beide partijen wordt geschapen.</p>
      <p sl="en">De commissaris noemde heel terecht duurzame ontwikkeling. Ik wijs u erop dat we heel voorzichtig moeten zijn. De rode lijnen zijn als het ware in steen gegrift en ik hoop dat we niet te ver gaan met het doen van concessies.</p>
      <p sl="en">Ik ben het ook eens met de opmerking van de heer Caspary over termijnen. Ik denk dat hij daar een goed punt had.</p>
      <p sl="en">Op dit punt aangekomen moet ik ook wijzen op het effect van de WTO-ontwikkelingsronde van Doha op een vrijhandelsakkoord tussen de EU en India. De huidige signalen uit Genève zijn niet positief en de commissaris heeft nog niet zo lang geleden toegegeven dat de onderhandelingen zich in moeilijk vaarwater bevonden. Hij zei dat nu wellicht het moment daar is voor plan B en ik moet er meteen bij zeggen dat de Commissie internationale handel daar al een hele tijd op zint. Wat voor gevolgen zal dat hebben op het vrijhandelsakkoord tussen de EU en India?</p>
    </intervention>
    <intervention id="1-134-000" speaker_id="96734" name="Franziska Keller" is_mep="True" mode="spoken">
      <p sl="en">namens de Verts/ALE-Fractie . – Mijnheer de Voorzitter, laten we er helder over zijn: de onderhandelingen over dit vrijhandelsakkoord vinden niet op voet van gelijkheid plaats. Het bbp van India per hoofd van de bevolking is ongeveer 6 procent van dat van de EU. India is weliswaar ambitieus, maar het is wel een ontwikkelingsland met een enorm groot aantal armen en mensen die sterven van de honger binnen zijn grenzen. Dat moeten we niet vergeten.</p>
      <p sl="en">We zijn gebonden aan het beginsel van de coherentie van het ontwikkelingsbeleid, dat is verankerd in het Verdrag van Lissabon, en dat vertelt ons dat ons beleid nooit de ontwikkeling mag schaden. Maar met dit vrijhandelsakkoord brengen we schade toe – aan de landbouw, de handel, Indiase bedrijven, enzovoorts. Er zijn al voorbeelden genoemd. Bovendien verkleinen we, via de bepalingen inzake de beslechting van geschillen, de beleidsruimte voor India en voor de EU en haar lidstaten doordat we bijvoorbeeld nieuwe milieuwetgeving invoeren.</p>
      <p sl="en">Het mechanisme in kwestie heeft ertoe geleid dat multinationals landen gerechtelijk vervolgen vanwege hun beleid op het gebied van gezondheid en milieu – en uw regeringen zullen daar ook mee worden geconfronteerd.</p>
      <p sl="en">Wat generieke geneesmiddelen betreft: zoals ik het zie, zijn deze nog niet uit de gevarenzone. Aandringen op gegevensexclusiviteit in welke vorm dan ook is een probleem, hoe dat ook gebeurt.</p>
      <p sl="en">Het Parlement moet een duidelijk signaal afgeven aan de Commissie dat een handelsakkoord rechtvaardig moet zijn en niet ten koste moet gaan van de beleidsruimte.</p>
      <p sl="en">Maar de leden van de EPP-, ALDE- en ECR-Fractie beknotten helaas hun eigen bevoegdheden als leden van dit Parlement. In de Commissie internationale handel hebben ze de Commissie voortdurend gevraagd het investeringshoofdstuk niet na te streven tot het Parlement een standpunt heeft ingenomen over de vraag hoe investeringsbeleid eruit moet zien, maar nu, in deze resolutie, geven ze aan dat de Commissie niet hoeft te wachten op het standpunt van het Parlement. Hoe komt dat?</p>
      <p sl="en">Ik hoop echt dat een aantal van onze collega’s de tekst nog eens goed bekijkt voordat ze er woensdag gewoon mee instemmen. Ik hoop dat we een duidelijk signaal aan de Commissie kunnen afgeven en dat we zo de onderhandelingen kunnen beïnvloeden en heel goed duidelijk kunnen maken dat we onze bevoegdheden als Europees Parlement willen uitoefenen.</p>
    </intervention>
    <intervention id="1-135-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, commissaris, uit de verschillende ontwerpresoluties van het Europees Parlement blijkt wel dat alle fracties het gevoel hebben dat ze onvoldoende op de hoogte worden gehouden van de stand van zaken bij de onderhandelingen, en dat hebben anderen ook al gezegd. Daarom ben ik dankbaar voor de informatie die we vandaag gekregen hebben, en die inderdaad grondiger is. De linkse fracties in dit Parlement delen met name de zorgen van de burgers in Europa, maar ook in India, over de eigen sociale en financiële situatie, alsmede de zorgen van werknemers en werkzoekenden ook in de lidstaten van de EU over hun vooruitzichten.</p>
      <p sl="de">De duivel zit in het detail, dat is bekend. Daarom hebben wij de volgende vraag, mijnheer de commissaris: over welke onderwerpen wordt concreet onderhandeld bij openbare aanbestedingen in de dienstensector, of in verband met de arbeidsmigratie? Wat voor tekst ligt er op tafel in verband met intellectuele eigendomsrechten? Wat is de stand van zaken in verband met het milieu en de landbouw? We willen aan de hand van concrete teksten vaststellen of de rol van India als de apotheker van de armen op deze planeet in gevaar komt, we willen weten of de productie van goedkope geneesmiddelen tegen malaria, of voor de behandeling van aids, door dit akkoord bemoeilijkt wordt, al verliezen we nooit uit het oog dat onze farmaceutische industrie enorme bedragen in onderzoek geïnvesteerd heeft. We willen vaststellen of Europese gemeentes, ziekenhuizen of ministeries van nu af aan verplicht worden om aanbestedingen te houden waaraan ook ondernemingen uit India deel kunnen nemen. We willen weten of in het akkoord wordt geregeld onder welke voorwaarden verpleegkundigen en bejaardenverzorgers uit India kunnen komen werken in de lidstaten van de Europese Unie, hoe lang ze kunnen blijven, en of hun diploma's worden erkend. We willen weten of aan de tekst van dit akkoord gevaren verbonden zijn voor kleine boeren en vissers in India, we willen weten of werknemers in de Europese staalindustrie zouden kunnen worden ontslagen, omdat dit akkoord ertoe leidt dat kapitaal uit India zonder beperkingen in de EU kan worden geïnvesteerd door de aankoop van ondernemingen.</p>
    </intervention>
    <intervention id="1-136-000" speaker_id="96855" name="Csanád Szegedi" is_mep="True" mode="spoken">
      <p sl="hu">Mijnheer de Voorzitter, dames en heren, de politieke analisten en politici - waaronder Henry Kissinger - die tientallen jaren geleden voorspelden dat India naast de Verenigde Staten van Amerika, de Europese Unie, Rusland en China een leidinggevende rol in de nieuwe wereldorde zou spelen, hebben gelijk gekregen. Daarmee feliciteren we het volk, de volkeren van India natuurlijk, maar we mogen niet vergeten welke rechtsschendingen, met name kinderarbeid, hiertoe, tot deze ontwikkeling, hebben geleid, en de Europese Unie moet India een duidelijke boodschap sturen dat de schendingen van de mensenrechten en kinderarbeid in de toekomst niet mogen worden voortgezet. Dat past niet in het gedachtegoed dat door de Europese Unie wordt uitgedragen.</p>
      <p sl="hu">In de vrijhandelsovereenkomst zien we geen garantie voor voldoende onafhankelijkheid van de Europese economie en de Europese productie. Daarom stellen wij voor om in het vrijhandelsakkoord garanties op te nemen die de onafhankelijkheid van Europese familieondernemers, kleine boeren en producenten waarborgen, waarmee Europa uit de economische crisis kan komen waarin we ons thans bevinden.</p>
    </intervention>
    <intervention id="1-137-000" speaker_id="96777" name="Paweł Zalewski" is_mep="True" mode="spoken">
      <p sl="pl">Mijnheer de Voorzitter, het is goed dat de Europese Unie in een situatie waarin er een probleem bestaat rond de uitbreiding van vrije handel in het kader van de Wereldhandelsorganisatie, toetreedt tot vrijhandelsakkoorden met belangrijke partners in de wereld, zoals India. India is een land, waarmee we veel gemeen hebben. Het is de grootste democratie ter wereld, een land dat de internationale situatie stabiliseert, en ook een land dat onze bondgenoot is in de strijd tegen internationaal terrorisme. Handelsbetrekkingen spelen vandaag de dag een belangrijke rol. Door deze op gepaste wijze uit te bouwen dragen we bij aan de economische groei van India en de ontwikkeling van het land, en verhogen we de stabiliteit in de wereld. Dit is in ons eigen belang.</p>
      <p sl="pl">Het is goed dat we vandaag ook verwachten dat de Commissie het belangrijke thema van buitenlandse investeringen aanpakt en de kwestie van de bevordering en bescherming van buitenlandse investeringen hierin opneemt. Er bestaat reeds een document van het Europees Parlement over deze kwestie dat vastlegt wat het Parlement verwacht van toekomstige akkoorden op het gebied van wederzijdse bescherming van buitenlandse investeringen. Morgen zullen we ook stemmen over een belangrijke regeling die de Commissie de mogelijkheid zal geven om verdere stappen te ondernemen. Het is erg belangrijk dat deze sector zich verder ontwikkelt en voordeel meebrengt voor zowel Europese als Indiase investeerders.</p>
    </intervention>
    <intervention id="1-138-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mijnheer de Voorzitter, het vrijhandelsakkoord met India wordt het belangrijkste akkoord van deze aard, mits de onderhandelingen naar wederzijdse tevredenheid worden afgerond. De Europese Unie is de grootste handelspartner van India, het algemeen stelsel van handelspreferenties is namelijk een van de instrumenten waarmee de Europese Unie de economische ontwikkeling van dit land stimuleert.</p>
      <p sl="ro">Hoewel India een opkomende economie is, blijven de sociale ongelijkheden bestaan. Meer dan 800 miljoen mensen leven van minder dan twee dollar per dag. De Indiase pogingen om een krachtige economie op te bouwen moeten vergezeld gaan van de politieke wil om de situatie van de mensenrechten, de sociale rechten en het milieu te verbeteren. Daarom moet de Europese Commissie bij de onderhandelingen pleiten voor het opnemen van een aantal juridisch verplichte clausules op deze gebieden. India kan niet alleen een economisch voorbeeld zijn voor de andere ontwikkelingslanden, maar ook een voorbeeld van democratie.</p>
    </intervention>
    <intervention id="1-139-000" speaker_id="1394" name="Bill Newton Dunn" is_mep="True" mode="spoken">
      <p sl="en">Mijnheer de Voorzitter, ik was lid van de EP-delegatie die vorige maand een bezoek aan India bracht. We waren met een kleine groep en het was een bijzonder interessant en zeer waardevol bezoek.</p>
      <p sl="en">Ik wil het met name hebben over paragraaf 29 van de ontwerpresolutie waarover we woensdag stemmen. Er staat dat het Parlement ingenomen is "met alle inspanningen van de Indiase regering om kinderarbeid uit te bannen". Ik neem aan dat de persoon die dit heeft opgesteld, zijn pijlen richt op goederen die mogelijk door middel van kinderarbeid zijn geproduceerd en in Europa worden ingevoerd, maar dat staat niet in de ontwerpresolutie. Er wordt een van de betreurenswaardige aspecten die tot op deze dag deel uitmaken van het leven in India, uitgeplukt. Vorig jaar bracht onze delegatie een bezoek aan een project in het zuiden van India, gericht op de uitbanning van kinderarbeid, dat wordt gefinancierd met EU-geld. Afgaande op wat we zagen, was het probleem dat kinderen op het land werkten – niet in fabrieken – om de schulden af te lossen die hun ouders hadden gemaakt. Ze waren ertoe veroordeeld dit hun hele leven te doen en niet naar school te gaan.</p>
      <p sl="en">De uitdrukking die in de ontwerpresolutie wordt gebruikt, is mogelijk kwetsend voor mensen in India. Natuurlijk willen ze kinderarbeid uitbannen. We moeten paragraaf 29 schrappen of deze anders zo aanpassen dat er staat dat we ons zorgen maken over goederen die mogelijk door middel van kinderarbeid zijn gemaakt. Voor mij riekt het naar superioriteit, een Europa dat zegt: "Wij kennen geen kinderarbeid meer, maar jullie in India hebben het nog steeds." Dat soort betrekkingen moeten we met een belangrijke handelspartner niet hebben.</p>
    </intervention>
    <intervention id="1-140-000" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, ik denk dat er twee opvattingen bestaan over het vrijhandelsakkoord met India.</p>
      <p sl="nl">Ten eerste de opvatting die luidt: we hebben nu een overeenkomst die de meest omvangrijke ter wereld is, dus die moet doorgaan, die is belangrijk en dan zullen tijdens het handel drijven de reeks van zogenoemde niet-handelsaspecten, zoals rechten voor minderheden, kinderarbeid en kastendiscriminatie, vanzelf wel aan bod komen. Ik noem dit de visie van de koopman. Die visie domineert de nu voorliggende resolutie.</p>
      <p sl="nl">De tweede visie, Voorzitter, vraagt eigenlijk primair helderheid over de niet-handelsaspecten en dan moet er pas een overeenkomst worden gesloten. Dat noem ik de visie van de dominee. We weten dat in dat geval India zeker geen akkoord zal sluiten.</p>
      <p sl="nl">Voorzitter, ik herinner dit Huis er graag aan dat we in maart 2009 een resolutie hebben aangenomen die oog had voor èn de handelsaspecten èn de niet-handelsaspecten. De nu voorliggende resolutie is volgens mij een stap terug. Er staat een duurzame ontwikkelingsclausule in maar die is tandeloos. De Dalits krijgen nauwelijks aandacht. Natuur en milieu komen er in de nu voorliggende tekst bekaaid vanaf. Ik steun daarom de tekst van de resolutie niet. Onze onderhandelaars moeten vasthouden aan de resolutie van 2009. De koopman én de dominee moeten blijven samenwerken en ik citeer graag de commissaris, pas dan heb je een gebalanceerde overeenkomst.</p>
    </intervention>
    <intervention id="1-141-000" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, de sluiting van een ambitieuze en wederzijds nuttige overeenkomst tussen de EU en India is terecht een centrale doelstelling van het huidige extern handelsbeleid van de Unie. Om de onderhandelingen snel te kunnen afronden moeten intensievere besprekingen worden gevoerd over cruciale sectoren als diensten, niet-tarifaire belemmeringen, overheidsopdrachten en geografische aanduidingen.</p>
      <p sl="el">Wat de goederenhandel betreft, wil ik wijzen op de hoge gemiddelde douanerechten die India heft op zowel landbouw- als industrieproducten. Wat de toegang tot de dienstensector betreft is er kennelijk helaas nog geen duidelijke toezegging gedaan door India. De Unie moet krachtig blijven aandringen op haar eis inzake een betere bescherming van geografische aanduidingen op zulk een belangrijke markt als de Indiase. Bovendien is India, wat de geografische aanduidingen betreft, een bondgenoot van de Unie in het kader van de multilaterale onderhandelingen in de Doha-ronde. Er zij op gewezen dat het rechtsstelsel in India duidelijk is, vooral wat betreft de procedure voor toekenning van geografische aanduidingen en de co-existentie van deze aanduidingen met merken.</p>
      <p sl="el">Tot slot wil ik nog zeggen dat de Unie blijk moeten geven van soepelheid ten aanzien van het verzoek van India om bescherming van Indiase geografische aanduidingen voor niet-landbouwproducten, opdat India op zijn beurt Europese geografische aanduidingen bescherming biedt.</p>
    </intervention>
    <intervention id="1-143-000" speaker_id="1909" name="Bernd Lange" is_mep="True" mode="spoken">
      <p sl="de">Mevrouw de Voorzitter, commissaris, ook ik vind het belangrijk dat we nu op basis van het Verdrag van Lissabon samen werken aan de invulling van de onderhandelingen, omdat dit Verdrag het Parlement een nieuwe rol toebedeelt bij de handelsrelaties. Bovendien is India natuurlijk een markt van de toekomst, en daarom moet het Parlement een duidelijk standpunt innemen: de industriële ontwikkeling in de Europese Unie, met de bijbehorende arbeidsplaatsen, speelt voor ons een hoofdrol. Daarom moeten we duidelijk maken dat bij de handelsakkoorden de belangen van de werknemers in de industriële sector in Europa op de voorgrond staan.</p>
      <p sl="de">Ieder akkoord is natuurlijk asymmetrisch, maar uiteindelijk moeten de tarieven bij nul liggen. Het is onaanvaardbaar dat we voor machines en auto's tarieven van 100 procent hebben, en die nu slechts reduceren tot misschien 50 procent. Zolang we geen nultarief hebben, leidt dit tot meer investeringen buiten Europa.</p>
      <p sl="de">Daarom, mijnheer de commissaris, moeten we duidelijk definiëren waar we het accent op leggen, en dat is de industrie. Dat betekent ook dat we een eerlijk speelveld moeten creëren in verband met de sociale normen, ook India moet heel duidelijke verplichtingen op zich nemen voor de rechten van de werknemers.</p>
    </intervention>
    <intervention id="1-144-000" speaker_id="38420" name="Cristian Silviu Buşoi" is_mep="True" mode="spoken">
      <p sl="ro">Mevrouw de Voorzitter, India maakt een groei door om jaloers op te worden en is een van onze belangrijkste handelspartners. Het vrijhandelsakkoord met India is van groot belang voor de toekomst van de handelsrelaties. Daarom steun ik op mijn beurt een zo spoedig mogelijke sluiting van dit akkoord.</p>
      <p sl="ro">Een belangrijk aspect is de liberalisering van de diensten, met name voor wat betreft modus III en IV. De diensten zijn van uitermate groot belang voor de economische groei, zowel in India als in de Europese Unie. Dit moet worden weerspiegeld in het vrijhandelsakkoord. Voor wat betreft modus IV is er behoefte aan een oplossing van de problemen met betrekking tot de erkenning van beroepskwalificaties. Dit is een ingewikkelde zaak, aangezien er zelfs binnen de Europese Unie problemen zijn met de wederzijdse erkenning van beroepskwalificaties. Ik wil de Commissie vragen in welk stadium de gesprekken op dit punt zijn.</p>
      <p sl="ro">Een tweede aspect heeft te maken met de wederkerige toegang tot de markt voor openbare aanbestedingen. Toegang van Europese ondernemingen tot de openbare aanbestedingen in India kan bijdragen aan de ontwikkeling van ons bedrijfsleven. Ook is het nodig dat India transparante regels voor openbare aanbestedingen opstelt en handhaaft, waardoor Europese bedrijven hier toegang toe krijgen.</p>
    </intervention>
    <intervention id="1-145-000" speaker_id="28481" name="Sajjad Karim" is_mep="True" mode="spoken">
      <p sl="en">Mevrouw de Voorzitter, als oorspronkelijke parlementair rapporteur voor deze kwestie toen we de onderhandelingen in 2007 aangingen, zei ik destijds altijd dat we moeten streven naar een ambitieus vrijhandelsakkoord met alomvattend en verstrekkende doelstellingen, en ik ben heel blij om te zien dat we een agenda hebben gevolgd die daarop gericht is.</p>
      <p sl="en">Als ik kijk naar wat de federatie van Indiase kamers van koophandel nu zegt, is het voor mij heel duidelijk dat we de bilaterale handel van 69 miljard euro in 2009 vermoedelijk zullen kunnen verhogen tot 160 miljard euro in 2015.</p>
      <p sl="en">Ik vind het bemoedigend om te zien dat India ook echt vooruitgang boekt op het gebied van diverse kwesties waaronder met name niet-tarifaire belemmeringen. Het is heel bemoedigend om te zien hoe de huidige Indiase regering kwesties op het gebied van corruptie aanpakt, tot aan het opsluiten van het hoofd van de Gemenebestspelen toe, en hoe ze de niet-tarifaire belemmeringen aanpakt.</p>
      <p sl="en">Commissaris, ik verwelkom ook deze gezamenlijk verklaring die u en de Indiase minister van Handel Anand Sharma op 13 december 2010 hebben afgelegd, waarin u in ondubbelzinnige bewoordingen zegt dat niets in het akkoord de armsten de toegang tot levensreddende geneesmiddelen zou ontzeggen. Ik hoop dat dit de collega’s in dit Parlement vertrouwen geeft in onze aanpak bij deze onderhandelingen.</p>
      <p sl="en">Er resteert nog één andere kwestie die altijd als een rode lijn is beschouwd, namelijk overheidsopdrachten. Commissaris, telkens als ik er vragen over stel, krijg ik te horen dat er uitvoerige onderhandelingen gaande zijn en plannen worden uitgewerkt, maar tot nu toe blijven de details achterwege. Ik vraag me af of u die ons vandaag kunt geven? Mag ik tot slot zo vrij zijn u te vragen of dit vrijhandelsakkoord nog voor het eind van de zomer kan worden gesloten?</p>
    </intervention>
    <intervention id="1-146-000" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Mevrouw de Voorzitter, op dit moment heb ik, in tegenstelling tot mijn collega's, de indruk dat het akkoord zowel voor India als voor de Europese Unie voordelig zal zijn. De wereldorde is aan het veranderen. Bepaalde grootmachten worden zwakker, terwijl andere zoals India sterker worden. Daarom hebben wij, de Europese Unie zo’n partner nodig, een democratische partner, want we hebben ook allerlei betrekkingen met niet-democratische partners. Dit akkoord waarover momenteel wordt onderhandeld, heeft betrekking op het verkeer van goederen, diensten, investeringen, maar er zullen ook gevoelige sociale kwesties en milieukwesties worden behandeld.</p>
      <p sl="pl">Ik ben erg blij met de informatie van de commissaris, dat er op het gebied van generieke geneesmiddelen al geen bedreiging voor de patiënten meer bestaat. In India, en ook in andere ontwikkelingslanden, hebben we vele malen van aidspatiënten gehoord hoe belangrijk het voor hen is om toegang tot goedkope geneesmiddelen te hebben. Voor de burgers in Europa zijn ook digitale diensten en persoonsgegevens belangrijk. Ik ben ervan overtuigd dat India kan voldoen aan de Europese voorwaarden betreffende de bescherming van persoonsgegevens, hoewel de Europese Unie deze momenteel aan het veranderen is en ze waarschijnlijk verder zal veranderen wanneer de technologie zich verder ontwikkelt. Na de laatste gebeurtenissen bij de firma Sony moeten de Europeanen er echter zeker van zijn dat hun gegevens veilig zijn als ze in het buitenland worden verwerkt. Ik ben ervan overtuigd dat dit akkoord zal leiden tot een verhoging van bepaalde standaarden op dit gebied, maar we moeten hier erg voorzichtig zijn. Ik heb de indruk, zeker als ik naar ons debat luister, dat we allemaal verschillende verwachtingen tegenover India hebben en dat we deze verwachtingen willen opnemen in dit vrijhandelsakkoord. Dit is echter een vrijhandelsakkoord en we kunnen er niet al onze verwachtingen in opnemen, en alles wat we zouden willen dat India bereikt.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="1-147-000" speaker_id="28251" name="Jörg Leichtfried" is_mep="True" mode="spoken">
      <p sl="de">Mevrouw de Voorzitter, commissaris, dit akkoord heeft allerlei aspecten, en ik moet me een beetje concentreren op de hoofdpunten. Ik zie er twee, en we kunnen ze allebei samenvatten onder het motto fairness . We moeten fair zijn tegenover onze producenten, tegenover onze industrie, en dat is al vaker gezegd. Het is onaanvaardbaar dat bepaalde beperkingen, die misschien ooit terecht waren, het eeuwige leven hebben. We moeten in dit akkoord van het begin af aan vastleggen hoe lang regelingen gelden, en onder welke omstandigheden ze komen te vervallen. India ontwikkelt zich namelijk, dat is duidelijk, en daarmee moeten we rekening houden. Dat ben ik met de vorige sprekers eens.</p>
      <p sl="de">We moeten echter ook fair zijn tegenover de burgers van de Europese Unie en van India, dat is heel belangrijk. Een dergelijk akkoord moet ook clausules bevatten die niet direct iets met handel te maken hebben, en ook dat is al gezegd: duurzaamheid, mensenrechten, sociale normen, milieunormen en arbeidsnormen, ook dat is enorm belangrijk. Vooral moeten we deze normen zo vastleggen dat iedere overtreding consequenties heeft. Ik wil onze Indiase vrienden helemaal niet kapittelen, in verband met de mensenrechten kan ik me voorstellen dat India bijvoorbeeld een betere mediawetgeving heeft dan bepaalde lidstaten van de Europese Unie. Daarom moet dit principe ook omgekeerd gelden, maar het moet voor beide partijen bindend zijn. Wie zich niet aan de normen houdt, moet de gevolgen daarvan dragen, er mag geen sociale dumping plaatsvinden.</p>
    </intervention>
    <intervention id="1-148-000" speaker_id="4345" name="Tokia Saïfi" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, wij steunen de onderhandelingen over dit vrijhandelsakkoord met India. Dit akkoord moet ambitieus zijn, maar doet niettemin nog enkele vragen rijzen.</p>
      <p sl="fr">Allereerst de vraag of er een hoofdstuk over duurzame ontwikkeling in moet worden opgenomen. Dit vrijhandelsakkoord is een akkoord van de nieuwe generatie en het spreekt dus vanzelf dat het een dergelijk hoofdstuk omvat. Daarbij gaat het dus niet om wisselgeld maar om een volwaardig onderhandelingshoofdstuk. Bovendien moet het vrijhandelsakkoord weliswaar rekening houden met het ontwikkelingsniveau van elk van beide partners, maar mag niet voorbijgegaan worden aan fundamentele normen als het verbod op kinderarbeid. Hoewel een dergelijk verbod al sinds 1986 van kracht is, werken er ook nu nog naar schatting 60 miljoen kinderen op de velden en in de fabrieken van India. De Commissie mag in deze onderhandelingen niet voorbijgaan aan de sociale minimumnormen.</p>
      <p sl="fr">Om terug te komen op de louter commerciële onderhandelingshoofdstukken, is de kwestie van de wederzijdse toegang tot openbare aanbestedingen nog niet helemaal opgelost. Ik ben blij dat de toegang tot federale Indiase openbare aanbestedingen deel uitmaakt van deze onderhandelingen, maar hoe zit het met provinciale aanbestedingen?</p>
      <p sl="fr">Tot slot heb ik een aantal punten van zorg wat betreft de bescherming van intellectuele-eigendomsrechten en met name – zoals al meermaals gezegd is – geografische aanduidingen. De Indiase wetgeving beschermt deze slechts op nationaal niveau en niet op internationaal niveau. Ik had begrepen dat de Commissie een lijst had gemaakt van tweehonderd aanduidingen die zij zou beschermen via een overeenkomst die in werking zou treden voorafgaand aan het vrijhandelsakkoord. Is dat nog steeds het plan?</p>
    </intervention>
    <intervention id="1-149-000" speaker_id="4544" name="De Voorzitter" is_mep="True" mode="spoken">
      <p sl="nl">We gaan nu over tot de catch-the-eye-procedure. Ik kan niet iedereen het woord geven die daarom gevraagd heeft en daarom wil ik degenen die wel spreektijd krijgen, verzoeken om u aan uw ene minuut te houden.</p>
    </intervention>
    <intervention id="1-150-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mevrouw de Voorzitter, dames en heren, het vrijhandelsakkoord met India is beslist een opzienbarende kans die enorm potentieel biedt voor de ontwikkeling van de handel met de grootste democratie ter wereld.</p>
      <p sl="sk">Ik ben alleen enigszins teleurgesteld dat er in de onderhandelingen over het vrijhandelsakkoord met India tot nu toe slechts trage vorderingen zijn gemaakt richting het sluiten van een convenant. Vooral het gebied van de intellectuele eigendom moet duidelijk en rechtvaardig worden aangepakt, want uit mensenrechtenoogpunt is het ontoelaatbaar dat de grondrechten van de armste bewoners van ontwikkelingslanden worden bedreigd, waaronder het recht op toegang tot generieke geneesmiddelen en gezondheidszorg. De Commissie en de Indiase autoriteiten zouden hun samenwerking moeten intensiveren op het gebied van de definiëring van vervalste geneesmiddelen. Dit belangrijke probleem vormt namelijk een bedreiging voor de gezondheid van patiënten en door dit probleem op te lossen zou de volksgezondheid adequaat kunnen worden beschermd.</p>
    </intervention>
    <intervention id="1-151-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, als lid van de delegatie Europese Unie – India ben ik voor het sluiten van een vrijhandelsakkoord met India. India is een belangrijk ontwikkelingsland en een belangrijke handelspartner van de Europese Unie. Toch is het van belang dat we de inhoud van dit akkoord nauwkeurig kennen. Ik breng in herinnering dat het Europees Parlement dit akkoord moet ratificeren en zodoende willen we worden geïnformeerd met betrekking tot het stadium van de onderhandelingen. Ik wil de Commissie vragen hoe dit akkoord het toekomstige industriebeleid van de Europese Unie en van India zal weerspiegelen. Er moet bijzondere aandacht worden besteed aan respect en bescherming voor intellectuele eigendomsrechten en patenten. Niet in de laatste plaats wil ik graag weten of dit akkoord de positie van India en de Europese Unie in de strijd tegen klimaatverandering en het terugdringen van vervuilende emissies dichter bij elkaar brengt.</p>
    </intervention>
    <intervention id="1-152-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, het vrijhandelsakkoord met India is op dit moment van cruciaal belang voor Europa. In het kader van de huidige economische problemen geeft dit akkoord de Unie een bredere toegang tot een van de snelst ontwikkelende economieën ter wereld.</p>
      <p sl="pl">Er zijn echter nog een aantal problemen die moeten worden opgelost. Volgens mij moeten de kwesties in verband met de landbouw en de migratie van de bevolking nog beter worden uitgewerkt. Daarnaast is er een gebrek aan voortgang op het gebied van openbare aanbestedingen en diensten, beginselen voor de bescherming van intellectuele eigendom, met inbegrip van geografische aanduidingen, voorwaarden voor duurzame ontwikkeling, en in het bijzonder het naleven van de productiestandaarden in het kader van gelijke concurrentievoorwaarden. Ik ben van mening dat het noodzakelijk is om het specifieke karakter van verschillende sectoren te analyseren om de eventuele negatieve invloed van een vrijhandelsakkoord op de gevoelige sectoren van de Europese economie te definiëren.</p>
    </intervention>
    <intervention id="1-153-000" speaker_id="33569" name="Syed Kamall" is_mep="True" mode="spoken">
      <p sl="en">Mevrouw de Voorzitter, ik denk dat we de groei die India de afgelopen tien jaar heeft doorgemaakt, allemaal toejuichen, met name sinds ze een paar falende marxistische en socialistische beleidspunten van weleer aan de kant hebben geschoven. Dit heeft India in staat gesteld de ketenen af te werpen en op bewonderenswaardige wijze te groeien.</p>
      <p sl="en">Ik herinner onze collega’s van het hele politieke spectrum eraan dat dit een handelsakkoord is en dat we ons, als zodanig, op de handelsaspecten dienen te concentreren. Dat wil niet zeggen dat de andere aspecten onbelangrijk zijn, maar als we ons concentreren op de handel en zo welvaart in India kunnen helpen creëren en ondernemers in India kunnen helpen welvaart en werkgelegenheid te creëren in hun eigen dorpen en steden, komt dat iedereen ten goede. Ik vind het zorgelijk wanneer we vanaf dag één op een bijna imperialistische manier te veel nadruk leggen op onze eigen normen, zoals mijn collega Bill Newton-Dunn eerder zei.</p>
      <p sl="en">Ik denk dat het van belang is dat we ons concentreren op het verbeteren van de handelsakkoorden die kunnen zorgen voor welvaart in deze landen, waaronder India, en die een eind aan de armoede kunnen maken. Dat is de beste manier om ze te helpen.</p>
    </intervention>
    <intervention id="1-154-000" speaker_id="96706" name="João Ferreira" is_mep="True" mode="spoken">
      <p sl="pt">Mevrouw de Voorzitter, de ernstige verzwakking van het productiesysteem van de zwakste economieën van de Europese Unie, waaronder Portugal, is het gevolg van integratie gebaseerd op de mededinging tussen de sterken en degenen die daardoor zijn verzwakt, tussen de rijken en degenen die daardoor zijn verarmd. Die integratie is ingegeven door de belangen van de grote economische concerns van de grote Europese mogendheden en de gevolgen ervan worden nog eens verergerd door de met het oog op diezelfde belangen doorgevoerde liberalisering en deregulering van de wereldhandel.</p>
      <p sl="pt">Dit beleid heeft tot een ramp geleid. In plaats van zich te bedenken en het beleid te wijzigen geeft de Europese Unie aan dat ze op dezelfde wijze door wil te gaan om zo voor de problemen uit te blijven rennen. Dat is de achtergrond waartegen we deze onderneming – de meest uitgebreide van dit soort overeenkomsten tot nog toe – moeten bekijken.</p>
      <p sl="pt">Het is hoog tijd dat we het bestaande handelsbeleid wijzigen, en de internationale handel oriënteren op basis van complementariteit in plaats van op mededinging, op het aanknopen van eerlijke en rechtvaardige economische betrekkingen, die voor iedereen gunstig zijn en de ontwikkeling van landen en volkeren dienen, in plaats van uitsluitend de belangen van een aantal economische en financiële concerns. De veelgelaagde crisis waarmee we nu te kampen hebben, daagt ons uit om een andere economische, sociale, ecologische en energiefilosofie te ontwikkelen dan die welke is gebaseerd op vrijhandel – een van de pijlers van het overduidelijk failliete neoliberalisme.</p>
    </intervention>
    <intervention id="1-155-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil de afgevaardigden bedanken voor dit vruchtbare debat over het vrijhandelsakkoord met India. Ik kan natuurlijk moeilijk alle gestelde vragen diepgaand behandelen, dus zal ik me beperken tot een aantal vragen die regelmatig terug kwamen.</p>
      <p sl="en">Op het vlak van de overheidsopdrachten zal het aanbestedingshoofdstuk op het federale en niet op het provinciale niveau zijn gericht. Het is overigens voor het eerst dat men bereid is te onderhandelen over aanbestedingen als zodanig, maar ik zeg erbij dat er beperkingen aan verbonden zijn. Het is heel belangrijk dat in onze onderhandelingen de overheidsbedrijven van India op centraal niveau, die zich met het leeuwendeel van de overheidsopdrachten bezighouden, zo uitgebreid mogelijk aan bod komen. Niccolò Rinaldi gaf het voorbeeld van de spoorwegen, duidelijk een van de belangrijkste sectoren, om de moeilijke positie van India op het gebied van de infrastructuur te illustreren.</p>
      <p sl="en">Een andere terugkerende vraag had betrekking op kinderarbeid. Ik denk dat het geoorloofd is om onderscheid te maken tussen kinderarbeid in fabrieken en kinderarbeid in de landbouw. Het is duidelijk dat nog steeds veel kinderen worden ingezet voor werkzaamheden in de landbouw. Het is niet altijd even duidelijk of het werk wordt gecombineerd met school, maar ik denk dat dit bij de meeste kinderen wel het geval is. Het is ook mogelijk dat het aantal kinderen dat wordt ingezet voor de productie van goederen die naar Europa worden uitgevoerd, beperkt is. De heer Newton Dunn wees er dus terecht op, dat we een duidelijk onderscheid hiertussen moeten maken.</p>
      <p sl="en">Kinderarbeid is een zeer complex vraagstuk − dat was het ook altijd al bij ons in Europa. Ik herinner me nog goed dat toen ik jong was, wat natuurlijk lang maar ook weer niet zó lang geleden is, veel kinderen werk moesten doen op de boerderij, dus het is ook weer niet zo dat we het over iets uit de donkere middeleeuwen in Europa hebben.</p>
      <p sl="fr">De heer Désir stelde de vraag aan de orde of een Europese eis van exclusiviteit van gegevens in de onderhandelingen moet worden opgenomen. Meerdere andere leden hebben dit punt met name aan de orde gesteld in verband met artsen in ontwikkelingslanden.</p>
      <p sl="fr">Ik wil hier evenwel heel duidelijk over zijn, en ik heb dit al meermaals gezegd tijdens conferenties, evenals rechtstreeks tegen de betreffende ngo's: we vragen niet om exclusiviteit van gegevens; dat is gewoon niet waar we om vragen. Wat we wel zeggen – en dat lijkt me toch wel zo redelijk – is dat, als India ooit zelf besluit om exclusiviteit van gegevens toe te passen, dit dan ook voor ons geldt. Je hebt wat in ons jargon national treatment heet en ik denk dat dat de goede insteek is. Ik denk dan ook dat ik heel wat kritiek zou krijgen als ik zou instemmen met de toepassing van beschermingsmaatregelen voor de farmaceutische industrie in India die niet voor onze eigen industrie zouden gelden. Daar gaat het om en meer niet. Ik wil daar echt heel duidelijk over zijn.</p>
      <p sl="fr">Mevrouw de Voorzitter, er zijn nog andere punten aan de orde gesteld, met name wat betreft tarieven, een vraag die onder andere door de heer Caspary werd gesteld. Er is natuurlijk een verschillend tijdpad voor, laten we zeggen, de weg naar de nul voor India en voor Europa, hetgeen te begrijpen valt vanwege hun verschil in ontwikkelingsniveau. De enige vraag is of de nul in bepaalde sectoren wel bereikt kan worden. We hameren er steeds op dat we daar in elke sector moeten uitkomen. Niettemin zou ik u willen wijzen op het volgende, mijnheer Caspary: waar heeft onze industrie de meeste baat bij? De weg naar de nul over de heel lange termijn of een vrij drastische verlaging in de eerste paar jaar? Ik denk dat we juist een evenwicht tussen deze twee moeten zien te vinden en dan moeten kijken waar we uitkomen. Ik zou evenwel uw aandacht willen vestigen op de beide doelstellingen: de nul bereiken in, laten we zeggen, twintig jaar, en een heel gematigde verlaging bewerkstellingen in de tussentijd. Dezelfde oplossing is mijns inziens niet noodzakelijkerwijs zo aantrekkelijk voor onze industrie. Dus, we zullen zien en ik ben ervan overtuigd dat we samen de beste oplossing zullen vinden in deze discussie.</p>
      <p sl="en">Een hoog niveau van bescherming op het punt van de geografische aanduidingen is binnen de onderhandelingen een belangrijke doelstelling. Het heeft heel wat tijd en moeite gekost om met India op dat punt tot een gemeenschappelijke benadering te komen. U moet bedenken dat India nooit eerder geografische aanduidingen heeft beschermd op grond van een bilateraal akkoord. Het is voor het eerst dat ze dit met een partner bespreken. Wij zullen ons onverdroten voor deze zaak blijven inzetten met als algemeen doel een hoog niveau van bescherming voor onze geografische aanduidingen te bereiken.</p>
      <p sl="en">Ik geloof dat ik de meeste vraagstukken nu heb behandeld. Ik ben uiteraard bereid de discussie over dit akkoord voor te zetten met het Parlement en de Commissie internationale handel, temeer daar we het eindspel in deze besprekingen naderen. Ik kan niet zeggen wanneer wij tot een definitieve overeenstemming komen, maar het kan nooit lang meer duren omdat nu de meest gevoelige onderwerpen ter tafel liggen, te weten auto's, wijn en gedestilleerde dranken, overheidsopdrachten en geografische aanduidingen. Het eindspel van de onderhandelingen is bereikt, we moeten ze nu nog tot een afronding brengen. Op weg naar de finish zullen we echter nog wel een paar hobbels moeten nemen.</p>
    </intervention>
    <intervention id="1-158-000" speaker_id="4544" name="De Voorzitter" is_mep="True" mode="spoken">
      <p sl="nl">Mijnheer Obermayr, u vroeg al eerder om het woord. Ik heb aan het begin van de 'catch the eye'-procedure gezegd dat ik niet aan iedereen het woord kon geven, en ik ben bang dat u buiten de boot bent gevallen.</p>
      <p sl="nl">Vooruit, maar we hebben niet veel tijd.</p>
    </intervention>
    <intervention id="1-159-000" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, ik heb alle begrip heb voor uw positie, en u bent een uitstekende Voorzitter. Uw voorganger was echter niet fair, hij heeft toegelaten dat sommige collega's twintig of dertig seconden over hun spreektijd heen zijn gegaan – en ook de commissaris heeft maar liefst zeven minuten en zesendertig seconden gesproken, in plaats van drie minuten. Ik weet echter wel dat het niet makkelijk is om de hand te houden aan een spreektijd van slechts één minuut, en ik heb begrip voor uw positie. Ik dank u voor uw tact.</p>
    </intervention>
    <intervention id="1-160-000" speaker_id="4544" name="De Voorzitter" is_mep="True" mode="spoken">
      <p sl="nl">Ik heb meteen toen ik het voorzitterschap overnam, duidelijk gemaakt dat ik verwacht dat mensen zich de rest van de avond aan hun spreektijd houden. Anders raken we in de problemen, want dan wordt het nachtwerk en dat wil ik niet laten gebeuren.</p>
      <p sl="nl">Tot besluit van het debat zijn er twee ontwerpresoluties ingediend , overeenkomstig artikel 115, lid 5 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt op woensdag 11 mei 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-161-500" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">De Indiase economie is een van de zich snelst ontwikkelende economieën ter wereld. Vandaag al is het merendeel van de Indiase buitenlandse investeringen in de Europese Unie gesitueerd, en het concern Tata Group alleen al is koploper op het gebied van werkgelegenheid in de industriële sector in Groot-Brittannië. Als we kijken naar het ontwikkelingstempo van India, moeten we toegeven dat een vrijhandelsakkoord tussen India en de Europese Unie een van de belangrijkste en meest veeleisende akkoorden zal zijn, die tot nu toe zijn gesloten. Het akkoord zal ongetwijfeld bijdragen tot een hoger niveau van investeringen, export en import voor beide partijen van het akkoord. Het akkoord zal een vrijer verkeer van goederen mogelijk maken, wat zal bijdragen tot een stijging van de welvaart in India en ook in de Europese lidstaten. Het akkoord zal de wereldhandel intensifiëren, in het bijzonder op het gebied van diensten. Ondanks de voordelen die uit de ondertekening van het akkoord zullen voortvloeien, mogen we echter die kwesties niet vergeten, waarin beide partijen van het akkoord een verschillend standpunt innemen. De Europese Unie aanvaardt geen goederen waarvan de productie negatieve gevolgen voor het milieu heeft of waarbij kinderarbeid is gebruikt. Het akkoord waarnaar we streven, moet daarom een waarborg zijn voor menswaardige arbeidsomstandigheden, gedifferentieerde, ontwikkelende economieën en culturele diversiteit. De invoering van een doeltreffend besluitvormingssysteem, dat samenwerking zal bevorderen, en ook de invoering van maatregelen voor de opleiding van individuen en organisaties die de regio’s zullen helpen ontwikkelen, zijn van cruciaal belang. Om deze doelen te bereiken is een doorzichtig en publiek debat noodzakelijk.</p>
    </intervention>
    <intervention id="1-161-000" speaker_id="5737" name="Dominique Vlasto" is_mep="True" mode="written">
      <p sl="fr">We gaan een beslissende fase in van de onderhandelingen over het vrijhandelsakkoord tussen de EU en India. Het betreft een taaie onderneming en ik hoop dat de Commissie alles in het werk zal stellen om daarin de verschillende strategische belangen van Europa te behartigen. Wat dat aangaat wil ik graag aandacht vragen voor de noodzaak om vooruitgang te boeken op het terrein van de openstelling van de Indiase markt voor de export van de Europese wijnbouwsector. Op dit moment weert de Indiase markt onze producten door douaneheffingen tot 150 procent op te leggen. Wij moeten wat dat aangaat eisen dat het beginsel van wederkerigheid op handelsgebied wordt nageleefd. Het kan namelijk niet zo zijn dat onze markt wijd openstaat voor wijnbouwproducten uit de opkomende landen, terwijl wij niet fatsoenlijk toegang krijgen tot hun markt. Ik wil de Commissie dan ook aansporen verder te gaan met de ambitieuze strategie die zij zo succesvol heeft weten te volgen bij het sluiten van een vrijhandelsakkoord met Zuid-Korea. We moeten absoluut de komst van goedkopere wijnen die buiten de EU zijn geproduceerd, compenseren door een betere toegang voor onze producten op de buitenlandse markten en met name op de Indiase markt, die een uitzonderlijk groeipotentieel heeft.</p>
    </intervention>
  </section>
  <section id="creitem21" title="21. Handelsbetrekkingen EU-Japan (debat)">
    <intervention id="1-163-000" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-000088/2011/rév.1) van Daniel Caspary en Jarosław Leszek Wałęsa, namens de PPE-Fractie, Syed Kamall, Robert Sturdy en Jan Zahradil, namens de ECR-Fractie, Niccolò Rinaldi, Metin Kazak en Marielle De Sarnez, namens de ALDE-Fractie, Emilio Menéndez del Valle, David Martin en Vital Moreira, namens de S&amp;D-Fractie, aan de Commissie: Handelsbetrekkingen tussen de EU en Japan (B7-0220/2011).</p>
    </intervention>
    <intervention id="1-164-000" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">auteur . − Mevrouw de Voorzitter, in de laatste maanden heeft Japan meer interesse getoond om eventuele onderhandelingen over een vrijhandelsakkoord met de Europese Unie aan te vatten. Vanuit het oogpunt van het Europees Parlement is de belangrijkste zaak de non-tarifaire belemmeringen, en dit is al vele malen benadrukt tijdens de vergaderingen van het Comité handelspolitiek. Het probleem is niet de tarieven, maar de talrijke restrictieve voorschriften en de moeilijkheden die Europese ondernemers ervaren om toegang tot de Japanse markt te krijgen. Ik ben voorstander van een sterkere economische samenwerking tussen de Europese Unie en Japan, maar ik ben ervan overtuigd dat het wegwerken van deze non-tarifaire belemmeringen, die de toegang van Europese goederen tot de Japanse markt beperken, een prioriteit moet worden.</p>
      <p sl="pl">Artikel 30 dat werd goedgekeurd in de conclusies van de Europese Raad in maart, geeft de lijn aan die de Europese Unie op de Top Unie-Japan moet volgen en voorstellen voor het openen van onderhandelingen over het vrijhandelsakkoord. Niet zonder reden wordt de aanvang van deze onderhandelingen afhankelijk gemaakt van het feit of Japan goede wil toont om onder andere de kwestie van de non-tarifaire belemmeringen en de beperkingen op het gebied van openbare aanbestedingen te bespreken. Het is goed om dit in het achterhoofd te houden, des temeer daar Japan lobbyt tegen het verlies van zijn concurrentiekracht op de Europese markt als gevolg van de verwachte invoering van het vrijhandelsakkoord EU-Korea.</p>
    </intervention>
    <intervention id="1-165-000" speaker_id="33569" name="Syed Kamall" is_mep="True" mode="spoken">
      <p sl="en">auteur . − Mevrouw de Voorzitter, ik denk – ik hoop – dat de meeste afgevaardigden het ermee eens zijn dat onze voorkeur uitgaat naar multilaterale onderhandelingen en een succesvolle uitkomst van de WTO-onderhandelingen in het kader van de Doha-ontwikkelingsronde. Echter, gezien de ons bekende moeilijkheden waarop men is gestuit, denk ik dat de Commissie wel een steuntje in de rug kan gebruiken bij de onderhandelingen over een aantal bilaterale overeenkomsten.</p>
      <p sl="en">Om die reden vind ik dat wij onze inspanningen voor een vrijhandelsakkoord tussen de EU en Japan eigenlijk moeten voortzetten. Ik erken de bezorgdheid over de natuurrampen waar Japan door getroffen is, maar ik heb met een groot aantal Japanse collega's, vrienden en anderen gesproken die van mening zijn dat wij, als we behoedzaam te werk gaan, met een akkoord tussen de EU en Japan een signaal zouden afgeven dat dit land weer aan het opkrabbelen is en de weg naar herstel heeft ingeslagen.</p>
      <p sl="en">De cijfers in ogenschouw genomen, zien we dat Japan en de EU in 2009 samen goed waren voor meer dan een kwart van het mondiale bbp, meer dan 20 procent van de wereldhandel en een gecombineerd volume aan buitenlandse rechtstreekse investeringen van circa 200 miljard euro. Aangezien de EU-lidstaten en Japan gemeenschappelijke uitdagingen hebben, lijkt het me belangrijk een aantal problemen onder de loep te nemen en door middel van handelsovereenkomsten aan te pakken.</p>
      <p sl="en">Als we kijken naar het merendeel van de partnerschappen die de EU met andere belangrijke handelspartners heeft, zien we dat ondanks de lage tarieven de bilaterale handelsvolumes tussen de EU en Japan achterlopen. Volgens mij is dat grotendeels aan niet-tarifaire belemmeringen te wijten. Naar schatting zijn de kosten van enkele van die belemmeringen in feite hoger dan de bestaande tariefniveaus en ligt de grootste winst in het wegnemen van die belemmeringen. In EU-landen gevestigde ondernemingen zouden er baat bij hebben als we de obstakels konden aanpakken bij overheidsopdrachten, op de markt voor medische apparatuur – waar internationale normen onvoldoende worden erkend –, bij de dienstverlening – met inbegrip van financiële diensten en postdiensten –, en voor de toegang voor kmo's. Voor de Japanners valt er winst te behalen in de automobiel- en ICT-sector. Laten we daarbij niet vergeten dat het wegnemen of verminderen van belemmeringen voor ICT-producten uit Japan ook voor de EU voordelig zou uitpakken.</p>
      <p sl="en">Ik denk dat er over het geheel genomen aan beide zijden het gevoel heerst dat een vrijhandelsakkoord tussen de EU en Japan het potentieel biedt voor een heuse win-winsituatie voor beide landen.</p>
    </intervention>
    <intervention id="1-166-000" speaker_id="38613" name="Metin Kazak" is_mep="True" mode="spoken">
      <p sl="en">auteur . − Mevrouw de Voorzitter, ik heb dit initiatief voor de indiening van een mondelinge vraag en een resolutie in de aanloop naar de 20e Top tussen de EU en Japan mede-ondertekend, omdat ik van mening ben dat het Europees Parlement, dat het verzoek zal krijgen instemming te verlenen met een mogelijk vrijhandelsakkoord met Japan, zo spoedig mogelijk de gelegenheid moet krijgen zijn reactie te geven.</p>
      <p sl="en">Deze gelegenheid moet het Parlement aangrijpen om uiting te geven aan zijn krachtige steun voor een vrijhandelsakkoord, en wel om de volgende redenen.</p>
      <p sl="en">De Europese Unie en Japan kunnen bogen op gedeelde democratische waarden. Daarnaast zijn zij industriële reuzen, die samen 38,5 procent van het mondiale bbp voor hun rekening nemen. Ook staan we voor gemeenschappelijke uitdagingen: de opkomst van China, de wereldwijde financiële crisis, dalende demografische tendensen, de noodzaak van toegang tot grondstoffen en energiebronnen en het zorgen voor prijsstabiliteit.</p>
      <p sl="en">Als wij de handelsbetrekkingen met Japan, onze op vijf na grootste handelspartner, dus verder ontwikkelen, liggen er florissante mogelijkheden in het verschiet. De economische voordelen spreken boekdelen. In het rapport van Copenhagen Economics staat de conclusie dat de bilaterale afschaffing van tarieven en de vermindering van niet-tarifaire belemmeringen profijtelijk zijn voor zowel het bedrijfsleven als de consumenten en een impuls aan de economie zouden geven ter waarde van 33 miljard euro in de EU en 18 miljard euro in Japan.</p>
      <p sl="en">De mogelijke start van onderhandelingen over een vrijhandelsakkoord kon rekenen op de steun van de Raad zolang Japan bereid was iets te doen aan de niet-tarifaire belemmeringen op het gebied van markttoegang en aan de beperkingen bij overheidsopdrachten. Ik herhaal dat niet-tarifaire belemmeringen en overheidsopdrachten thema's zijn die voor het Europese bedrijfsleven van cruciaal belang zijn en waarop Japan aanzienlijke concessies moet doen.</p>
      <p sl="en">Uiteraard eist het Europees Parlement van de Commissie dat zij bij alle onderhandelingen volledige transparantie betracht en dat wij tijdig de beschikking krijgen over studies van de sectorale impact. Daarnaast zullen we steun verlenen aan bilaterale vrijwaringsmaatregelen, zoals bij het vrijhandelsakkoord met Zuid-Korea, om te voorkomen dat gevoelige sectoren als de automobielindustrie, elektronica, de luchtvaart en de machinebouw harde klappen oplopen.</p>
      <p sl="en">Tot slot ben ik er vast van overtuigd dat het voor het Parlement hoog tijd is om zijn steun te betuigen aan een toekomstig vrijhandelsakkoord tussen de EU en Japan, voortbouwend op de oprichting van een groep op hoog niveau, zeker in de nasleep van de ramp in maart 2011.</p>
    </intervention>
    <intervention id="1-167-000" speaker_id="1403" name="David Martin" is_mep="True" mode="spoken">
      <p sl="en">auteur . − Mevrouw de Voorzitter, een vrijhandelsakkoord tussen de EU en Japan biedt niet alleen mogelijkheden tot het scheppen van een fors aantal Europese banen, maar levert ook voordelen op voor het Europese bedrijfsleven. Dat komt door de momenteel zeer bescheiden uitvoer van de EU naar de Japanse markt in vergelijking met de EU-export naar andere gebieden.</p>
      <p sl="en">Sterker nog, volgens de OESO bungelen we qua marktpenetratie in Japan ergens onderaan, en de oorzaken hiervan zijn door mijn collega's al uit de doeken gedaan. Het probleem wordt niet zozeer gevormd door hoge tariefbarrières – die betrekkelijk laag zijn – als wel door niet-tarifaire belemmeringen, waaronder complicaties in de regelgeving, knelpunten op het vlak van wederzijdse erkenning, gebrekkige toegang tot overheidsopdrachten, enzovoort.</p>
      <p sl="en">De cruciale vraag voor zowel de Commissie als het Parlement is of we er bij Japan op aan moeten dringen vorderingen te blijven maken bij de aanpak van deze niet-tarifaire belemmeringen alvorens de onderhandelingen te openen, of de onderhandelingen moeten openen in de hoop dat dit voor Japan een aansporing is die belemmeringen te verminderen. Die vraag is niet eenvoudig te beantwoorden.</p>
      <p sl="en">Ik bespeur echter voortekenen die erop wijzen dat Japan wel degelijk bereid is de niet-tarifaire belemmeringen aan te pakken. De Japanse premier heeft een oproep gedaan tot het voeren van een "open Japanbeleid", deels omdat hij erkent dat de Japanse industrie in haar huidige omgeving zich geleidelijk de das omdoet, maar natuurlijk ook vanwege de voorziene gevolgen van het vrijhandelsakkoord met Zuid-Korea voor de Japanse export. Ik denk echter ook dat hieruit de erkenning naar voren komt dat Japan nog niet zo veel ervaring heeft met het zich openstellen.</p>
      <p sl="en">Europese ondernemingen hebben betere toegang verkregen tot de telecommunicatiemarkt, de automobielfabricage, de kleinhandel en de verzekeringssector in Japan, en dat heeft de Japanse economie niet geschaad. Integendeel, het heeft een impuls gegeven aan de innovatie en ontwikkeling in Japan. Ik denk dus dat de voortekenen goed zijn.</p>
      <p sl="en">Per saldo is mijn fractie van mening dat Japan zich nog iets inschikkelijker moet opstellen voordat we aankondigen de onderhandelingen over een vrijhandelsakkoord te openen. Het is niet zo dat we tegen zo'n akkoord zijn, maar we vinden wel dat Japan nog iets beter zijn best moet doen om te laten zien dat de Japanse premier zijn woorden gestand kan doen.</p>
    </intervention>
    <intervention id="1-168-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, de tsunami en de aardbeving die Japan in maart hebben getroffen, veroorzaakten een ware tragedie. Met de veerkracht eigen aan het Japanse volk zal dit land de ramp het hoofd bieden en er sterker dan ooit uit tevoorschijn komen. De hulp van de EU en de solidariteit die zij tot uiting heeft gebracht, zullen eveneens van pas komen op de weg terug naar het herstel.</p>
      <p sl="en">De ramp gebeurde een paar maanden voor een zeer belangrijke Top tussen de EU en Japan, op 28 mei 2011, waar de koers moet worden uitgestippeld voor de wederzijdse betrekkingen in de komende jaren.</p>
      <p sl="en">Zoals u weet, is tijdens de vorige Top EU-Japan, die vorig jaar april werd gehouden, een gezamenlijke groep op hoog niveau opgericht, samengesteld uit hoge ambtenaren die de opdracht kregen de opties in kaart te brengen voor een brede bevordering van alle aspecten in de betrekkingen tussen de EU en Japan op politiek en economisch gebied en op de terreinen van sectorale samenwerking. Op het gebied van de handel heeft de groep op hoog niveau zich gebogen over methoden voor de versterking en integratie van de economische betrekkingen, waarbij alle aangelegenheden van wederzijds belang de revue zijn gepasseerd, zoals tarieven, niet-tarifaire maatregelen, investeringen en overheidsopdrachten.</p>
      <p sl="en">Van de zijde van Japan is aangedrongen op het starten van onderhandelingen over een vrijhandelsakkoord waarin preferentiële tarieven zijn opgenomen. Van de zijde van de EU wordt er echter gesteld dat een op tarieven gerichte overeenkomst duidelijk niet voldoende is. Het probleem met Japan betreft niet zozeer de tarieven, als wel het feit dat EU-uitvoerders en -investeerders nog steeds met allerlei soorten niet-tarifaire belemmeringen worden geconfronteerd. Typerende voorbeelden zijn het moeizame goedkeuringsproces voor medische apparatuur en bepaalde levensmiddelen en het gebrek aan convergentie met internationaal erkende normen voor auto-onderdelen en -componenten.</p>
      <p sl="en">De Japanse markt is al tientallen jaren opgetuigd met obstakels op deze gebieden. In diverse bilaterale besprekingen tussen de Japan en de EU hebben wij deze kwesties ter sprake gebracht, maar tot nu toe zijn er weinig vorderingen gemaakt.</p>
      <p sl="en">Gelet op deze situatie hebben we behoefte aan een overeenkomst die tevens voorziet in de aanpak van niet-tarifaire belemmeringen, verbeterde markttoegang voor investeringen en openstelling van de Japanse markt voor overheidsopdrachten.</p>
      <p sl="en">Tijdens de handelsbesprekingen van de groep op hoog niveau is tot dusverre steeds gepoogd manieren te vinden om op die punten voortgang te boeken. Van een zekere mate van vooruitgang is inmiddels sprake wat betreft een beperkt aantal niet-tarifaire maatregelen van een lijst die door de EU is vastgesteld. Het ging daarbij om drie van de 27 maatregelen. Ten aanzien van de meeste niet-tarifaire maatregelen op de lijst zijn wij echter van mening dat Japan verzuimd heeft een geloofwaardig stappenplan te presenteren waaruit blijkt hoe de problemen moeten worden aangepakt. De Commissie is derhalve van mening dat de stappen die in de groep op hoog niveau zijn gezet in dit stadium niet meer dan een goede basis vormen voor verdere besprekingen.</p>
      <p sl="en">De Europese Raad herhaalde op 25 maart 2011 het strategisch belang van de betrekkingen tussen de EU en Japan, en bevestigde dat de komende Top moet worden benut om deze betrekkingen te versterken en de inspanningen op het gebied van onze gemeenschappelijke agenda vooruit te brengen. Wat dat betreft, moeten de randvoorwaarden om het vrijhandelsakkoord tot een goed einde te brengen worden verkend, zij het op basis van signalen waaruit blijkt dat Japan bereid is om, onder andere, de niet-tarifaire belemmeringen en restricties inzake overheidsopdrachten aan te pakken.</p>
      <p sl="en">De besprekingen met Japan zijn nog steeds gaande. Vorige week had ik een ontmoeting met minister van Buitenlandse Zaken Matsumoto, waar juist over dit soort zaken is beraadslaagd. Naar mijn mening is het nog onduidelijk hoeveel vorderingen bij het voldoen aan de voorwaarden van de Raad er nog kunnen worden gemaakt in de beperkte tijd die ons tot aan de Top EU-Japan resteert. Er zijn vooral meer inspanningen nodig om te komen tot een gedeelde ambitie om overeenstemming te bereiken, niet alleen over de inhoud van de onderhandelingen, maar ook over een ambitieuze en realistische uitkomst daarvan.</p>
      <p sl="en">Dit kan worden bereikt door de aard en reikwijdte van een en ander te onderzoeken en uit te werken zodra de Top is afgesloten. Zodra dat gedaan is, kunnen we ons buigen over de resultaten en vervolgens besluiten al dan niet in onderhandeling te treden.</p>
      <p sl="en">Qua ambitieniveau op het gebied van handel en economie moeten we streven naar het volgende: alle goederen voor 100 procent vrijstellen van invoerrechten en contingenten; een robuust en geloofwaardig stappenplan tot stand brengen dat voorziet in het elimineren van een kritische massa van niet-tarifaire maatregelen; een open investeringsregeling invoeren om een niveau van buitenlandse directe investeringen in Japan te bereiken dat vergelijkbaar is met dat van andere OESO-landen; en een markt voor overheidsopdrachten tot stand brengen met een mate van openstelling die op alle bestuursniveaus vergelijkbaar is met die van de EU-landen.</p>
      <p sl="en">Voorts wijs ik erop dat, mochten de leiders op de Top besluiten hun werkzaamheden aan de verwezenlijking van een breed bilateraal wettelijk kader voor te zetten, hierin ruimte moet worden geschapen voor handels- en investeringsrelaties, politieke betrekkingen en samenwerking.</p>
      <p sl="en">Een dergelijke brede aanpak, waarin alle bilaterale, politieke en economische betrekkingen op een evenwichtige wijze zijn opgenomen, is noodzakelijk om onze doelstellingen en ambities met betrekking tot een verdiept strategisch partnerschap te verwezenlijken.</p>
      <p sl="en">We zijn een cruciale fase ingegaan in onze economische betrekkingen met Japan, en er is nog steeds een aantal kwesties dat vraagt om verduidelijking. Ik ben daarom ingenomen met dit debat en ik ben benieuwd naar uw gezichtspunten over hoe wij deze betrekkingen in de komende jaren vorm moeten gaan geven.</p>
    </intervention>
    <intervention id="1-169-000" speaker_id="28219" name="Daniel Caspary" is_mep="True" mode="spoken">
      <p sl="de">namens de PPE-Fractie. – Mevrouw de Voorzitter, dames en heren, ik zou de commissaris hartelijk willen bedanken voor het overzicht dat hij ons heeft gegeven over de stand van zaken bij de handelsrelaties tussen de Europese Unie en Japan.</p>
      <p sl="de">Ik heb de indruk dat er in de afgelopen twee jaar in dat verband helaas niet veel verbeterd is. U bent ingegaan op de Top in 2009, en op de high-level dialogue , en ik heb de indruk dat u er in ieder geval tot nu toe niet in geslaagd bent om met behulp van deze dialoog een duidelijk betere toegang voor Europese ondernemingen tot de Japanse markt te verkrijgen.</p>
      <p sl="de">Het eerste initiatief, deze high-level dialogue levert blijkbaar geen resultaten op, en daarom maak ik me grote zorgen, ik ben bang dat de onderhandelaars niet meer overwegen hoe het misschien alsnog mogelijk is om in het kader van deze high-level dialogue successen te boeken, ik ben bang, dat ze nu al overwegen of het misschien beter is om te onderhandelen over een vrijhandelsakkoord.</p>
      <p sl="de">Ik kan me heel goed voorstellen dat het misschien zinvol is om een vrijhandelsakkoord met Japan te sluiten, maar voor we daarover onderhandelen moeten we toch eerst kijken of we met het bestaande instrument, met die high-level dialogue , ook bepaalde resultaten kunnen bereiken, dat is toch niet te veel gevraagd? Ik zeg dat in alle openheid, niet omdat ik omdat ik de Japanners voor het begin van het spel een troef af wil pakken, maar omdat ik werkelijk wil weten of de Japanners de handelsrelaties werkelijk willen verbeteren, en hun markten en hun mentaliteit werkelijk willen openen voor onze producten.</p>
      <p sl="de">Ik ben ook heel nieuwsgierig hoe u het Europees Parlement wilt betrekken bij het uitwerken van een mandaat, daar bent u tot nu toe helaas helemaal niet op ingegaan, mijnheer de commissaris. Ik heb de indruk dat wij met name over Japan van alles te zeggen hebben. Wij als Parlement hebben in verband met de onderhandelingen met India, Canada en Korea telkens weer bekritiseerd dat we af en toe de indruk kregen dat tijdens die onderhandelingen de verkeerde prioriteiten waren gekozen. Daarom zou het zeer zinvol zijn wanneer u het Parlement al tijdens het opstellen van het mandaat heel nauw bij dit proces zou betrekken.</p>
    </intervention>
    <intervention id="1-170-000" speaker_id="36396" name="Gianluca Susta" is_mep="True" mode="spoken">
      <p sl="it">namens de S&amp;D-Fractie. – Mevrouw de Voorzitter, mijnheer de commissaris, dames en heren, het verzoek van de Europese Raad om onderhandelingen te beginnen met Japan voor het afsluiten van een vrijhandelsakkoord moet zorgvuldig worden bestudeerd. We waarderen daarom de behoedzaamheid waarmee de commissaris dit onderwerp heeft aangepakt en we roepen het hele Parlement op zich te houden aan deze benadering die als inspiratie heeft gediend voor de ontwerpresolutie van onze fractie.</p>
      <p sl="it">De nieuwe Japanse regering heeft – in elk geval met woorden – aangetoond dat zij de eigen markt, een van de meest gesloten markten van de ontwikkelde wereld, wil openstellen. Deze positieve houding moet in concreto worden geverifieerd, vooral met betrekking tot de 27 non-tarifaire belemmeringen die door de EU zijn vastgesteld. Deze belemmeringen moeten worden weggenomen om onderhandelingen te kunnen beginnen en deze op te nemen in de prioriteiten van ons handelsbeleid. We vinden dat de verbetering van deze betrekkingen kan bijdragen aan het Europese concurrentievermogen, omdat Japan 9 procent van het wereldwijde bbp uitmaakt en, opgeteld bij het onze, meer dan 35 procent.</p>
      <p sl="it">We kunnen vandaag echter niet stemmen over resoluties die het openen van de onderhandelingen over het vrijhandelsakkoord niet laten afhangen van duidelijke, onwrikbare en controleerbare voorwaarden voor werkelijke wederkerigheid en een gepaste effectbeoordeling.</p>
      <p sl="it">Allereerst maken we ons zorgen over het protectionistische beleid van Japan in de automobielsector, vanwege het bestaande verschil tussen de invoer en de uitvoer. Ten tweede willen we herinneren aan de kwestie van de non-tarifaire belemmeringen. Het gaat om een hele reeks voorschriften, van fytosanitaire en gezondheidsvoorschriften tot technische normen, vooral in de landbouw en automobielsector, en van subsidieregels voor de export tot douanecontroles en verschijnselen die namaakproducten en ook de economische driehoeksverhouding met China en Korea toelaten.</p>
      <p sl="it">Dames en heren, tot slot vragen we dat Europa, voordat het verklaart te willen gaan onderhandelen over een vrijhandelsakkoord, precies vaststelt welk communautaire belang het wil beschermen en welke wederkerigheid het van Japan verlangt. We hopen dat de Europese Commissie rekening houdt met onze opmerkingen.</p>
    </intervention>
    <intervention id="1-171-000" speaker_id="97230" name="Kristiina Ojuland" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, vorig jaar december heb ik een bezoek gebracht aan Japan. Een van de aandachtspunten die door Japanse functionarissen telkens weer aan de orde werd gesteld, was de trage voortgang in de betrekkingen tussen de Europese Unie en Japan. We weten allemaal dat we met Japan, anders dan met sommige andere EU-partners in het Verre Oosten, dezelfde waarden delen op het gebied van democratie, mensenrechten en een vrije markteconomie. Het maakt dit land tot een natuurlijke partner voor de Europese Unie.</p>
      <p sl="en">Op de 19e Top EU-Japan, die vorig jaar april werd gehouden, is afgesproken een gezamenlijke groep op hoog niveau op te richten die zich buigt over de voortgang in de betrekkingen tussen de EU en Japan en suggesties doet voor stroomlijning van onze huidige activiteiten. Ook in het kader van de gezamenlijke groep op hoog niveau is nadruk gelegd op het belang om de werkzaamheden op het gebied van niet-tarifaire aangelegenheden voort te zetten. Ik hoop dat de afspraken op dit terrein zo spoedig mogelijk kunnen worden uitgevoerd.</p>
      <p sl="en">Met het oog op de liberalisering van de handelsbetrekkingen tussen de EU en Japan spreek ik mij uit voor spoedige en concrete stappen die moeten leiden tot een verlaging van niet-tarifaire drempels. Beide markten zouden veel baat hebben bij verbeterde handelsbetrekkingen, vooral als het gaat om innovatie en technologieën. Ik zou ook graag zien dat er meer samenwerking komt op gebieden die verband houden met cyberveiligheid.</p>
      <p sl="en">Ik hoop dat we erin zullen slagen de handelsbetrekkingen met Japan te verbeteren en ik zie uit naar verdere vooruitgang op dit gebied.</p>
    </intervention>
    <intervention id="1-172-000" speaker_id="102931" name="Keith Taylor" is_mep="True" mode="spoken">
      <p sl="en">namens de Verts/ALE-Fractie . – Mevrouw de Voorzitter, het is zeer wenselijk dat wij onze handelsafspraken met andere landen onder het licht houden. Ook is het heel begrijpelijk dat Japan, gezien het recente vrijhandelsakkoord met Korea, verlangend uitziet naar een eigen vrijhandelsakkoord met de EU.</p>
      <p sl="en">Er zijn veel punten in de resolutie van de PPE, ALDE en ECR die onze steun verdienen, maar ik denk dat ze een fout begaan door hun "krachtige steun" (zie paragraaf 2) voor een vrijhandelsakkoord uit te spreken. Ik vind die steun wat prematuur omdat het akkoord nog niet is beoordeeld op zijn milieu- en sociale effecten. Ze komen al met een antwoord voordat de effecten überhaupt zijn onderzocht. Veel afgevaardigden hebben gesproken over niet-tarifaire belemmeringen en het werk dat nog door de groep op hoog niveau moet worden verricht. Ik denk dat daarmee een positieve stap voorwaarts moet worden gezet.</p>
      <p sl="en">Gezien het feit dat Japan een belangrijke handelspartner is – de bilaterale handel met de EU is jaarlijks goed voor 120 miljard euro en de EU is voor Japan de op twee na grootste handelspartner en de op een na grootste investeerder – moeten we beseffen dat een bilateraal akkoord gepaard gaat met het risico dat multilaterale akkoorden met de rest van de wereld, vooral de ontwikkelingslanden, worden ondermijnd. Dat is volgens mij aanleiding genoeg om terug te komen op de onvoorwaardelijke steun voor een vrijhandelsakkoord.</p>
      <p sl="en">Tot slot zou ik willen zeggen, hoezeer ik ook met Japan sympathiseer, dat toekomstig handelsbeleid zich simpelweg niet mag laten leiden door wie het meest recent door een natuurramp is getroffen.</p>
    </intervention>
    <intervention id="1-173-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie. – Mevrouw de Voorzitter, commissaris, aan het einde van deze maand begint de Top tussen de Europese Unie en Japan. Dan zou eigenlijk maar één onderwerp hoog op de agenda moeten staan: de ramp die de Japanners heeft getroffen door de combinatie van een aardbeving, een tsunami en de radioactieve straling, die nog steeds schade aanricht. De vraag is welke concrete bijdrage de EU, de lidstaten en onze burgers kunnen leveren om de gevolgen op de korte, de middellange en de lange termijn op te vangen. Ook daarom spreek ik nogmaals mijn oprechte medeleven uit met het Japanse volk.</p>
      <p sl="de">Ook gezien het debat dat we net over Pakistan hebben gevoerd, moeten we onze partners meteen hulp aanbieden om deze ramp het hoofd te bieden. Tijdens de Top moeten we met name concrete besluiten nemen over de samenwerking bij het opruimen van besmette gebieden, en bij het gezamenlijk onderzoek naar en het ontwikkelen van hernieuwbare energie.</p>
      <p sl="de">Dit ongeluk mag echter niet de reden zijn om onze handelsrelaties eventueel aan te halen, en de economische samenwerking te versterken door daarover een akkoord te sluiten. Daarom moeten we nu dus niet overhaast gaan onderhandelen, we moeten dat heel goed voorbereiden, ook met het oog op de verschillende tradities en gewoontes.</p>
      <p sl="de">Europa en Japan hebben allebei een grote en sterke economie, daarom moeten we heel zorgvuldig te werk gaan bij de onderhandelingen over een breed bilateraal handelsakkoord. Onder andere de intellectuele eigendomsrechten en de openbare aanbestedingen zijn al genoemd, en met name de buitenlandse investeringen zouden de politieke armslag aan beide kanten wel eens kunnen beperken. Daarom moeten we de gevolgen op de lange termijn evalueren van de verschillende hoofdstukken en aspecten van een toekomstige overeenkomst tussen de EU met 27 lidstaten en Japan voor samenwerking op het gebied van de economie en het handelsbeleid. Daarom moet het Europees Parlement, dat een medebeslissingsrecht heeft, worden betrokken bij het uitwerken van een mandaat, net als de publieke opinie.</p>
    </intervention>
    <intervention id="1-174-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, de meeste mensen – hoewel lang niet allemaal – weten dat kort na de toetreding van een land tot de EU, de Commissie, meer bepaald de commissaris voor handel, de onderhandelingen voert over alle handelsovereenkomsten van dat land. Dit in het kader van een regeling die de belangen van alle 27 lidstaten moet waarborgen, waar in de praktijk uiteraard niets van terechtkomt.</p>
      <p sl="en">Wanneer de EU namens de lidstaten de onderhandelingen voert, komt er waarschijnlijk een handelsakkoord uit de bus dat voor de afzonderlijke lidstaten – en ik moet zeggen, voor het Verenigd Koninkrijk in het bijzonder – minder gunstig uitpakt dan wanneer de lidstaten de onderhandelingen zelf hadden gevoerd.</p>
      <p sl="en">De rationale achter dit alles is dat de EU een groot handelsblok is en door de macht die dit geeft, kan zij via onderhandelen een handelsverdrag tot stand brengen waar een afzonderlijke lidstaat niet aan kan tippen. Maar wat wil nu het verhaal? De onderhandelingen voor een handelsakkoord tussen de EU met Japan zijn nog niet eens behoorlijk opgestart, zoals de commissaris zei. Laten we dat eens vergelijken met Zwitserland, met zijn relatief kleine maar dynamische economie, dat inmiddels wel een handelsverdrag met Japan heeft af weten te sluiten, een verdrag dat al sinds 2009 van kracht is.</p>
      <p sl="en">Daarmee is opnieuw het bewijs geleverd dat het Verenigd Koninkrijk en de andere bijdragende lidstaten veel beter af zijn buiten het bureaucratisch staketsel dat de Europese Unie is.</p>
    </intervention>
    <intervention id="1-175-000" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, de EU en Japan hebben in 2009 samen meer dan een kwart van de mondiale productie voor hun rekening genomen, en meer dan 20 procent van de mondiale handel. Daarom is een degelijk vrijhandelsakkoord met Japan van het grootste belang voor de EU. We moeten gebruik maken van synergieën, en uitdagingen samen aangaan, bijvoorbeeld de concurrentie met China, en de gegarandeerde toegang tot grondstoffen.</p>
      <p sl="de">In dit akkoord moeten we echter ook bilaterale vrijwaringsclausules opnemen. Daarbij denk ik aan kwetsbare bedrijfstakken, zoals de auto-industrie, de elektronische industrie en de bouw van vliegtuigen en machines. Ik weet zeker dat Japan een faire en betrouwbare partner kan en uiteindelijk ook zal zijn.</p>
      <p sl="de">Tot slot moeten we absoluut verhinderen dat de Europese burgers worden geconfronteerd met radioactief besmette producten, hoe belangrijk Japan als handelspartner ook is.</p>
    </intervention>
    <intervention id="1-176-000" speaker_id="28251" name="Jörg Leichtfried" is_mep="True" mode="spoken">
      <p sl="de">Mevrouw de Voorzitter, mijnheer De Gucht, dames en heren, dit is misschien een ongebruikelijk begin van een toespraak in het Europees Parlement, maar ik moet toegeven dat ik niet zeker weet of het zinvol is om nu al een handelsakkoord met Japan te sluiten, en of het ooit zinvol kan zijn.</p>
      <p sl="de">Ik aarzel om drie redenen. Ten eerste vraag ik me af of we onze pogingen om een multilateraal akkoord te sluiten niet torpederen door al die akkoorden over buitenlandse handel met al die belangrijke partners. Het gevaar bestaat dat we ons nu te zeer concentreren op het sluiten van individuele akkoorden, en dat het daardoor misschien moeilijk wordt om toch nog met de nodige nadruk te werken aan een multilateraal systeem.</p>
      <p sl="de">Ten tweede heb ik tot nu toe niet het gevoel gekregen dat Japan ons werkelijk tegemoet komt, het land schermt zijn markt af, en voert non-tarifaire handelsbelemmeringen in. Dat moet veranderen, anders wordt het hele akkoord misschien een beetje te eenzijdig.</p>
      <p sl="de">Ten derde: wat zijn de gevolgen? Ik wil nu niet beoordelen of het voor ons uiteindelijk wel of niet de moeite waard is, maar ik zou toch van tevoren wel even willen weten welke sociale gevolgen we verwachten, en wat de gevolgen zijn voor het milieu of de arbeidsmarkt. Dat is volgens mij nog niet helemaal duidelijk. Ik vind dat we dat van te voren beter moeten onderzoeken, zodat we het kunnen beoordelen.</p>
      <p sl="de">Wanneer dat allemaal opgehelderd is moet de Commissie volgens ons – en dat hebben meerdere collega's al gezegd – ook het Parlement betrekken bij het uitwerken van het mandaat. Veel van de problemen die we bij andere handelsakkoorden zijn tegengekomen, zijn te wijten aan het feit dat we niet geraadpleegd waren, en dat kunnen we deze keer vermijden. Ik vind überhaupt dat we bij alle toekomstige handelsakkoorden zo te werk zouden moeten gaan.</p>
    </intervention>
    <intervention id="1-177-000" speaker_id="96739" name="Reinhard Bütikofer" is_mep="True" mode="spoken">
      <p sl="de">Mevrouw de Voorzitter, commissaris, dames en heren, sommige fracties zijn er blijkbaar van overtuigd dat het juist is om nu te proberen om een ambitieus vrijhandelsakkoord met Japan te sluiten. U heeft al gehoord dat mijn fractie dat niet zo zeker weet. Ik heb er zelf wel sympathie voor, ik denk namelijk dat we Japan na de ramp die het land heeft getroffen, wel degelijk kunnen helpen door intensiever samen te werken op het gebied van de handel, en zo een impuls te geven aan de economie.</p>
      <p sl="de">We kunnen echter niet onder een aantal principiële vragen uit. Er is gezegd dat we de effecten van bilaterale akkoorden moeten evalueren, dat het verkeerd zou zijn om eerst de prioriteiten in verband met de vrije handel te definiëren, en het Europees industriebeleid dan als daarvan afgeleide variabele te behandelen. Er is ook gezegd dat we moeten nadenken over de bijdrage van deze akkoorden aan de duurzame ontwikkeling. Dat wil ik allemaal niet herhalen.</p>
      <p sl="de">Ik zou op een ander punt in willen gaan. Volgens mij moeten we veel serieuzer dan tot nu toe bespreken wat de gevolgen van een dergelijk vrijhandelsakkoord tussen twee van de reuzen op het gebied van de internationale handel zijn voor de hele structuur van de mondiale handel. Wanneer twee olifanten op het gebied van de handel met elkaar onderhandelen over een vrijhandelsakkoord, dan is dat geen zuiver bilaterale kwestie. Tot nu toe is er nog nooit een vrijhandelsakkoord gesloten tussen twee economische supermachten, dit zou een première zijn. Wat betekent dat? Wat is het strategisch perspectief? Wat heeft dat voor gevolgen?</p>
      <p sl="de">Het is niet genoeg om zomaar te zeggen: we willen multilaterale handel, maar als dat niet lukt, leggen we dat voorlopig opzij, we wachten af, en drijven in de tussentijd bilateraal vrije handel. We zijn verplicht om ook de Europese burgers duidelijk te maken wat de gevolgen zijn, en daarom moet het Parlement een hoofdrol spelen bij het uitwerken van het mandaat, dat hebben meerdere collega's al geëist.</p>
    </intervention>
    <intervention id="1-178-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mevrouw de Voorzitter, de economie van de Europese Unie en die van Japan bedragen samen 35 procent van het mondiale bbp. Ik ben van mening dat een vrijhandelsakkoord tussen deze twee economische grootmachten voordelig kan zijn voor beide zijden. Eerst moet echter een aantal moeilijkheden uit de weg worden geruimd, die een werkelijk winstgevend akkoord voor beide partijen in de weg staan.</p>
      <p sl="ro">De Japanse markt heeft momenteel, zoals ook mijn collega's hebben gezegd, een aantal niet-tarifaire barrières die de toegang voor import belemmeren en in het algemeen de handel en investeringen beïnvloeden. In het kader van de onderhandelingen moet de Europese Commissie zich richten op een meer transparante regelgeving, waardoor de Europese bedrijven een volledig begrip hebben van de regels voor de handel met Japanse partners. Ook moet de toegang tot openbare aanbestedingen worden geliberaliseerd. Tot slot ben ik van mening dat er een effectbeoordeling moet worden gemaakt van een eventueel akkoord, met name voor kwetsbare Europese industrieën zoals de auto-industrie, de elektronica-industrie of de luchtvaartindustrie.</p>
    </intervention>
    <intervention id="1-179-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, commissaris, Japan deelt veel gemeenschappelijke belangen met de Europese Unie, niet alleen op politiek gebied, maar ook op het gebied van de economie en de handelssamenwerking.</p>
      <p sl="sk">Hoewel Japan en de Europese Unie tot de ontwikkelde economieën behoren, worden in hun handelssamenwerking tot nu toe niet de mogelijkheden benut die overeenstemmen met hun economische invloed. Afgezien van heffingen wordt betere handelssamenwerking ook bemoeilijkt door de barrières die Japan opwerpt op het gebied van standaardisering, de toegang tot overheidsopdrachten en openbare aanbestedingen. Ik ben ervan overtuigd dat het in ons belang is de handelssamenwerking met Japan te verbeteren. We moeten er echter naar streven deze samenwerking correct, open, evenwichtig en voordelig te maken voor beide partijen. Daarom wil ik de Commissie steunen in haar pogingen om dit doel te bereiken.</p>
    </intervention>
    <intervention id="1-180-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil graag kort twee punten bespreken. Het eerste is de relatie tussen bilaterale en multilaterale overeenkomsten. Enkele leden hebben naar voren gebracht dat we ons zouden moeten concentreren op de multilaterale overeenkomsten, in plaats van op de bilaterale. Dat doen we ook! Zoals u weet, zijn de multilaterale onderhandelingen voor de Doha-ronde in het slop geraakt, en wij zijn het enige grote handelsblok dat onlangs voorstellen heeft gedaan om te proberen de verschillen tussen de ontwikkelde en de opkomende economieën wat betreft de industriesectoren te overbruggen. Maar terwijl wij ons werkelijk concentreren op de multilaterale aspecten van handel, mogen we aan de andere kant niet al onze bilaterale betrekkingen met belangrijke handelspartners verwaarlozen.</p>
      <p sl="en">Mijn tweede punt betreft Japan, en dit is echt een ‘kip- en -ei’-situatie, zoals velen van u hebben gezegd. Begin je de onderhandelingen en hoop je vervolgens dat je in de loop van de onderhandelingen een oplossing kunt vinden voor de niet-tarifaire belemmeringen die al jaren van kracht zijn, of probeer je het merendeel van de niet-tarifaire belemmeringen af te schaffen als een voorwaarde voor onderhandelingen over de vrijhandelsovereenkomst? Ik denk dat we, tot op zekere hoogte, die voorwaardelijkheid nodig hebben, want het echte probleem met Japan is niet zozeer de tarieven. Natuurlijk is het de bedoeling om alle tarieven af te schaffen die je normaliter niet zou hebben bij een ontwikkelende of opkomende economie. Het echte probleem betreft de niet-tarifaire belemmeringen. We hebben een lijst van 27 niet-tarifaire belemmeringen voorgesteld waarvan wij denken dat ze doorslaggevend zijn voor onze handelsbetrekking, en er ligt momenteel pas in drie van de 27 gevallen een oplossing op tafel die acceptabel lijkt.</p>
      <p sl="en">De Japanners eisen dat zij ook oplossingen krijgen voor alle overige belemmeringen, maar wij zien geen oplossing in de voorstellen die zij ons hebben gedaan.</p>
      <p sl="en">Wij vinden dus dat we een onderzoek naar de omvang van het probleem nodig hebben, zodat we weten waar we het over hebben. Ik hoop dat we in de loop van dit onderzoek een aantal niet-tarifaire belemmeringen kunnen wegnemen en dat dit het juiste klimaat zal scheppen waarin we beginnen aan de echte handelsbesprekingen met Japan. Dat is hoe wij ertegenaan kijken. We zien het, op zijn minst gedeeltelijk, als een voorwaarde waaraan we moeten vasthouden.</p>
    </intervention>
    <intervention id="1-181-000" speaker_id="4544" name="De Voorzitter" is_mep="True" mode="spoken">
      <p sl="nl">Tot besluit van het debat zijn er twee ontwerpresoluties ingediend , overeenkomstig artikel 115, lid 5, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt op woensdag 11 mei 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-181-500" speaker_id="96778" name="Artur Zasada" is_mep="True" mode="written">
      <p sl="pl">Ik ben van mening dat een toenadering op het gebied van aeronautica voor de Europese en Japanse economie een enorme kans is. De Europese luchtvaartindustrie is al jarenlang de grootste leverancier van burgerlijke en militaire technologie op de wereldmarkt. Japan werkt ook aan geavanceerde technologieën voor de algemene luchtvaart en ook voor het passagiers- en vrachtvervoer. Er wordt verwacht dat personen- en vrachtvervoer via de lucht een van de snelst ontwikkelende sectoren van de komende decennia zal zijn. We hebben weliswaar al voorbeelden van samenwerking tussen partners uit de Europese Unie en Japan, onder andere de helikopter EC 145 die samen door de firma’s Europcopter en Kawasaki is ontworpen, maar het samenwerkingspotentieel is volgens mij veel groter. Ik roep op om stappen te ondernemen die tot een snelle Europees-Japanse samenwerking op het gebied van aeronautica zullen leiden, zowel op het niveau van ondernemingen als op het niveau van wetenschappelijke onderzoeksinstellingen.</p>
    </intervention>
  </section>
  <section id="creitem22" title="22. Overgangsregelingen voor bilaterale investeringsovereenkomsten tussen lidstaten en derde landen (debat)">
    <intervention id="1-183-000" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het verslag over het voorstel voor een verordening van het Europees Parlement en de Raad tot vaststelling van overgangsregelingen voor bilaterale investeringsovereenkomsten tussen lidstaten en derde landen [COM(2010)0344 - C7-0172/2010 - 2010/0197(COD) ] - Commissie internationale handel. Rapporteur: Carl Schlyter (A7-0148/2011).</p>
    </intervention>
    <intervention id="1-184-000" speaker_id="28139" name="Carl Schlyter" is_mep="True" mode="spoken" role="rapporteur">
      <p sl="sv">Mevrouw de Voorzitter, de behandeling van deze materie is ingewikkeld geweest. We hebben meer dan duizend bilaterale investeringsovereenkomsten. Volgens het Verdrag van Lissabon vallen deze onder de bevoegdheid van de EU. Hoe moeten we deze situatie aanpakken?</p>
      <p sl="sv">Dat blijkt niet gemakkelijk. We hebben een groot aantal vergaderingen gehouden en we hebben geprobeerd een gemeenschappelijk standpunt te formuleren, maar zonder succes. Laat ik daar maar gewoon eerlijk over zijn. We zullen hierover moeten stemmen om te zien wat het standpunt van het Parlement wordt. Ik had liever gezien dat we consensus hadden bereikt, zodat we de onderhandelingen met de Raad vanuit een betere positie hadden kunnen ingaan. Dan hadden we de in het Verdrag neergelegde beginselen en bevoegdheden van het Parlement kunnen verdedigen. Dat is niet gelukt, omdat dit een gevoelig onderwerp is, vooral waar het gaat om de vraag wat we moeten doen met de oude overeenkomsten. Met betrekking tot de nieuwe overeenkomsten die blijven voortbestaan en die de lidstaten gemachtigd zijn te sluiten, hadden we ongetwijfeld overeenstemming kunnen bereiken over een beleid waarin een redelijk evenwicht wordt bewaard tussen de rechten van investeerders en andere rechten.</p>
      <p sl="sv">Dat lag echter moeilijker bij de oude overeenkomsten, en daarom heb ik de compromissen die we in de commissie hebben voorgesteld in de tekst gehandhaafd. De voor- en tegenstemmen ontliepen elkaar namelijk maar nauwelijks. Ik hoop wel dat we nu een visie op de investeringsovereenkomsten hebben die meer up-to-date is dan het geval was in veel van de oude overeenkomsten, waarbij wij degenen waren die in andere landen investeerden. Nu worden er minstens evenveel buitenlandse investeringen in onze lidstaten gepleegd. Daarom moeten we ervoor zorgen dat ons beleid de nodige reikwijdte heeft en ook dat investeringen worden aangepast aan meer ontwikkelde, moderne sociale en milieunormen. Dat gedeelte van het Verdrag moeten we verdedigen. Ook in het investeringsbeleid moet daar rekening mee worden gehouden. Zoals ik al zei, zullen we zien hoe er morgen gestemd zal worden.</p>
      <p sl="sv">Een ander probleem dat we hierbij hebben is het feit dat we niet eens het argument van maximale bescherming van investeerders kunnen gebruiken. Dat is niet de juiste manier om rechtszekerheid te scheppen. Aangezien het nieuwe handelsbeleid evenwichtiger is, moet ook onze visie op wat maximale bescherming inhoudt, evenwichtiger worden. We willen hier natuurlijk geen maximale bescherming bieden aan buitenlandse staatsondernemingen of aan ondernemingen die bijvoorbeeld het eigendom van dictators zijn, ten koste van het milieu en de mensenrechten. Dat is een evenwicht dat we hopelijk zullen bereiken. Het idee is niet dat we investeringsovereenkomsten moeten gebruiken om sociale doelstellingen te verwezenlijken, maar ze hoeven ons ook niet te beletten om sociale doelstellingen te verwezenlijken. Dit is een verreikend debat.</p>
      <p sl="sv">Een ander belangrijk debat betreft het punt van de transparantie. We erkennen dat het Parlement en de EU nieuwe bevoegdheden hebben gekregen. De Commissie is nu verantwoordelijk. Die moet daarom toegang tot de documenten hebben. We moeten de transparantie vergroten. Veel van deze overeenkomsten zijn opgesteld in een tijd waarin er nauwelijks gevallen van geschillenbeslechting waren. Nu lopen er meer dan driehonderd procedures. Daar moet dus meer controle op komen. Die totale geslotenheid kunnen we niet meer hebben, en ik hoop zeer dat we, ongeacht wat we denken over dit verband tussen beleid en investeringen, op het punt van de transparantie als een eenheid kunnen opereren en openheid en de nieuwe bevoegdheden die de Verdragen ons hebben toegekend, kunnen verdedigen. Ik hoop echt dat dat mogelijk zal zijn. Daarom hoop ik dat amendement 13 zal worden aangenomen. Zonder dat amendement zal er totaal geen democratische controle op deze procedures zijn. Als we rechtszekerheid willen houden en verdedigen, hebben we dit nodig.</p>
      <p sl="sv">Ook zien we een tendens dat veel andere landen, zoals de Verenigde Staten, Australië en Canada, nadenken over het vernieuwen van hun overeenkomsten. Het zou goed zijn als we overeenstemming zouden kunnen bereiken over het actualiseren van de bestaande geschillenbeslechtingsmechanismen en gerechtelijke procedures, omdat die verouderd zijn en up-to-date en transparanter moeten worden gemaakt. Dan zullen we een investeringsbeleid voor de toekomst hebben. Dat zal in een andere context worden behandeld – het debat over de toekomst zelf.</p>
    </intervention>
    <intervention id="1-185-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, het voorstel voor een verordening tot vaststelling van overgangsregelingen voor bilaterale investeringsovereenkomsten is een belangrijk wetgevingsinitiatief. Het Verdrag van Lissabon heeft de Unie een nieuwe exclusieve bevoegdheid gegeven op het gebied van de buitenlandse directe investeringen.</p>
      <p sl="en">Er worden in het internationale recht geen vraagtekens geplaatst bij het voortgezette bestaan, sinds de inwerkingtreding van het Verdrag van Lissabon, van meer dan 1 200 investeringsgerelateerde internationale overeenkomsten die door de lidstaten zijn gesloten. Het is volgens het EU-recht echter wel onverenigbaar met de nieuwe exclusieve bevoegdheid op het gebied van de buitenlandse directe investeringen. Tegelijkertijd zijn deze overeenkomsten een waardevolle bron van rechtsbescherming voor Europese investeerders die actief zijn in het buitenland. Omdat het Verdrag van Lissabon geen regelingen bevat die de status van bilaterale overeenkomsten verduidelijken, moeten we investeerders die van deze overeenkomsten profiteren, rechtszekerheid bieden door het voortgezette bestaan van deze overeenkomsten goed te keuren.</p>
      <p sl="en">Het is weliswaar belangrijk de bestaande investeringsovereenkomsten toe te laten, maar het is ook belangrijk om te voorzien in de mogelijkheid om op coöperatieve wijze actie te ondernemen om belangrijke problemen aan te pakken die zich zouden kunnen voordoen in verband met de inhoud van de overeenkomsten en hun interactie met het Europees investeringsbeleid. We moeten ons passende mechanismen voor communautaire actie voorbehouden om de ontwikkeling en de tenuitvoerlegging van het beleid op Europees niveau mogelijk te maken. Ik begrijp dat, met betrekking tot het voorstel van de Commissie, de ruimte voor zulke actie het moeilijkste punt is – voor het Parlement en nog meer voor de Raad.</p>
      <p sl="en">De uitdaging waarvoor we hier dus gesteld staan, is een oplossing te vinden die de zojuist door mij uiteengezette beginselen beschermt en die aanvaardbaar is voor zowel het Parlement als de Raad. We beseffen dat er in dit verband nog een aantal forse kloven tussen de instellingen moet worden overbrugd, maar uiteindelijk zullen we een compromis moeten vinden, in het belang van de EU en dat van haar investeerders.</p>
      <p sl="en">We denken dat de door de Commissie internationale handel goedgekeurde amendementen een basis vormen voor het vinden van zo’n oplossing. Zij geven blijk van fundamenteel vertrouwen in het voorstel van de Commissie, maar zoeken tegelijkertijd naar een mogelijk compromis. We constateren hier met tevredenheid dat de artikelen 5 en 6 de Commissie nog steeds de bevoegdheid geven om investeringsovereenkomsten te herzien en machtigingen in te trekken, indien zulke overeenkomsten grote problemen veroorzaken.</p>
      <p sl="en">Gezien de standpunten van de belangrijkste spelers in dit proces, zullen we allemaal enige flexibiliteit moeten tonen. De Commissie is bereid om haar rol te spelen, om flexibel te zijn en een overeenkomst te vergemakkelijken tussen het Parlement en de Raad, maar dit kan niet koste wat het kost gebeuren. We zullen waken over de grondbeginselen van ons voorstel. Het bestaan van de bilaterale investeringsovereenkomsten moet worden beschermd, maar tegelijkertijd kunnen we niet onvoorwaardelijk overeenkomsten goedkeuren, als deze aanzienlijke problemen veroorzaken.</p>
      <p sl="en">De Commissie deelt volledig het gevoel van het Parlement dat de bevoegdheid op het gebied van investeringen primair moet worden uitgeoefend op het niveau van de EU, en wij ondersteunen de doelstelling van europeanisering van investeringsonderhandelingen. Ik moet echter duidelijk maken dat de Commissie geen onderhandelingen zal voeren met alle landen waarvoor de lidstaten investeringsbescherming willen. Onze lidstaten hebben investeringsverdragen met meer dan honderd landen. Het zal een heel geleidelijk proces zijn, dat jaren in beslag neemt, om deze overeenkomsten allemaal te vervangen. Het is daarom belangrijk om een effectief mechanisme in te stellen dat de lidstaten machtigt om onder bepaalde omstandigheden door te gaan met het voeren van onderhandelingen voor bilaterale investeringsovereenkomsten en zulke overeenkomsten te sluiten. Zo’n mechanisme moet de procedures en voorrechten van de betrokken instellingen respecteren.</p>
      <p sl="en">Tot slot moet worden benadrukt dat we in een beslissende fase van het wetgevingsproces komen, en tijd begint een belangrijke factor te worden. Dit is belangrijk omdat, hoe langer de aanneming van de verordening duurt, hoe langer de onzekerheid duurt, met het risico dat dit rechtsonzekerheid schept voor investeerders. Ik hoop dat het Parlement en de Raad, na de stemming, samen om de tafel kunnen gaan zitten om snel tot overeenstemming te komen over dit onderwerp. We staan klaar om hen daarin actief te steunen.</p>
    </intervention>
    <intervention id="1-186-000" speaker_id="96777" name="Paweł Zalewski" is_mep="True" mode="spoken">
      <p sl="pl">namens de PPE-Fractie . – Mevrouw de Voorzitter, om te beginnen wil ik mijnheer Schlyter bedanken, die als hoofdrapporteur een aangepast werkkader heeft gecreëerd om in de commissie een meerderheid te vormen zodat er een voorstel kon worden uitgewerkt dat in de commissie een meerderheid kon behalen, en die ook heeft behaald. Zoals mijnheer Schlyter zei – wat er morgen zal gebeuren, de uitslag van de stemming, is nog onbekend – maar ik hoop dat het een weerspiegeling zal zijn van hetgeen we in de commissie hebben uitgewerkt. Het uitwerken van een gemeenschappelijk investeringsbeleid voor de Europese Unie is een belangrijke stap voorwaarts in de integratie van de Europese Unie. Als firma's binnen de Europese Unie samen kunnen concurreren binnen hetzelfde kader, volgens dezelfde regels, dan moet dat ook buiten de Unie zo zijn. Ze moeten eenzelfde systeem van wettelijke bescherming hebben.</p>
      <p sl="pl">Ik ben het hier ook eens met mijnheer De Gucht. Ik ben erg blij dat hij het in de commissie uitonderhandelde voorstel steunt, want het is echt een zeer goed compromis tussen verschillende standpunten: enerzijds een compromis tussen het standpunt van de Commissie en de opinies van de lidstaten, en anderzijds in overeenstemming met de belangen van de investeerders, maar het voorstel opent in de eerste plaats goede perspectieven voor het investeringsbeleid van de Unie in de toekomst, een beleid dat de Unie als geheel moet dienen. Het is erg belangrijk dat we een nieuw systeem vormen, en dat we beginnen bij een degelijke wettelijke basis van de reeds bestaande akkoorden, waarover door de lidstaten is onderhandeld, zodat er eindelijk een gemeenschappelijk beschermingssysteem voor de hele Europese Unie wordt opgericht. Het is belangrijk dat er met de Raad snel een akkoord komt over deze resolutie, waarover morgen zal worden gestemd. Dit is erg belangrijk. Ik hoop dat dat dit jaar zal gebeuren, met actieve deelname en steun van de Commissie.</p>
    </intervention>
    <intervention id="1-187-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">namens de S&amp;D-Fractie . – Mevrouw de Voorzitter, commissaris, dames en heren, in deze tijd van een geglobaliseerde economie lijkt ons een gemeenschappelijk handelsbeleid van de Europese Unie volstrekt vanzelfsprekend.</p>
      <p sl="sk">In dit licht lijkt het initiatief om het investeringsbeleid op Europees niveau te coördineren even gewoon. Het huidige systeem dat stoelt op vele elkaar overlappende en soms tegensprekende bilaterale investeringsovereenkomsten van de lidstaten, zou binnen afzienbare tijd moeten worden vervangen door een nieuw kader van investeringsovereenkomsten van de Europese Unie die in overeenstemming zouden moeten zijn met de horizontale doelen van het beleid van de Europese Unie. Persoonlijk zou ik er voor zijn om vooral de nadruk te leggen op het ontwikkelingsbeleid. Ik ben het eens met de rapporteur dat de overgang naar het nieuwe systeem niet van de ene op de andere dag zou moeten plaatsvinden maar in het kader van een vooraf geplande overgangsperiode, waarvan de duur en de regels vooraf bekend moeten zijn om elk verlies van rechtszekerheid te voorkomen. Zonder een dergelijk tijdsplan zou de verordening namelijk mogelijk kunnen maken dat er parallelle, potentieel conflicterende investeringssystemen ontstaan.</p>
      <p sl="sk">Er is weliswaar een voldoende lange overgangsperiode nodig, maar dualiteit van onbeperkte duur in het investeringsbeleid van de Europese Unie is voor het Parlement onaanvaardbaar. Het investeringsbeleid valt namelijk volgens het Verdrag betreffende de werking van de Europese Unie geheel onder de bevoegdheid van de Europese Unie.</p>
    </intervention>
    <intervention id="1-188-000" speaker_id="97229" name="Niccolò Rinaldi" is_mep="True" mode="spoken">
      <p sl="it">namens de ALDE-Fractie. – Mevrouw de Voorzitter, mijnheer de commissaris, dames en heren, ik bedank de heer Schlyter voor zijn uitstekende verslag over een gevoelig onderwerp dat veel gezond verstand vereist. Niet alle investeringsovereenkomsten kunnen worden vervangen door overeenkomsten van de Unie, maar de Commissie mag ook geen overeenkomsten negeren die in strijd zijn met Europese bepalingen en we zijn het met de rapporteur eens dat de nadruk op de transparantie moet worden gelegd.</p>
      <p sl="it">Idealiter zouden we een clausule moeten hebben om automatisch een einde te maken aan de 1 200 overeenkomsten die thans van kracht zijn, maar helaas zou dat rechtsonzekerheid creëren voor de investeerders en een wellicht te zware taak zijn voor de Commissie zelf. Dankzij onze amendementen in de Commissie internationale handel is het enerzijds gelukt om te garanderen dat de bevoegdheden van de Commissie volledig worden gerespecteerd en anderzijds om ervoor te zorgen dat de rechtszekerheid is gewaarborgd.</p>
      <p sl="it">Enkele amendementen waarover we morgen tijdens de plenaire vergadering zullen stemmen kunnen dit compromis en evenwicht nog veranderen en ik wend mij tot de collega’s, en in het bijzonder tot de rapporteur en de schaduwrapporteurs, om ervoor te zorgen dat er een verordening komt die zowel evenwichtig als aanvaardbaar is voor iedereen.</p>
    </intervention>
    <intervention id="1-189-000" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie. – Mevrouw de Voorzitter, mijnheer De Gucht, dames en heren, ook ik zou Carl Schlyter van harte willen danken voor zijn werk. De rapporteur heeft in de geest van het Europees Parlement geprobeerd om een compromis tot stand te brengen dat voor alle betrokken partijen aanvaardbaar is en op basis van samenwerking naar een een optimale oplossing gezocht. Dat was zeker niet makkelijk.</p>
      <p sl="de">Het gaat om een gezamenlijk investeringsbeleid van de Europese Unie in het kader van het internationale handelsbeleid, met alle gevolgen van dien voor de sociale en economische situatie, maar ook voor de werkgelegenheid in de EU en in de lidstaten. Daarbij moeten we een goed evenwicht vinden tussen de belangen van de financiële sector en het bedrijfsleven enerzijds, en de vakbonden en de werknemers anderzijds.</p>
      <p sl="de">Daarom is het belangrijk dat een dergelijke overeenkomst op democratische wijze tot stand komt, zodat de burgers erop kunnen vertrouwen dat het Parlement zijn controlerende rol speelt. Daarom hoop ik dat morgen tijdens de stemming zal blijken dat het Parlement achter dit compromis staat.</p>
    </intervention>
    <intervention id="1-190-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, het Verdrag van Lissabon wordt qua werkingssfeer doorgaans beschouwd als een grondwettelijk verdrag; maar wat we hier hebben, is een voorbeeld van hoe het Verdrag van Lissabon invloed, een negatieve invloed, zal uitoefenen op de handel van de lidstaten. Ik weet dat we het hebben over overgangsregelingen, maar waar het om gaat, is dat het Verdrag van Lissabon de lidstaten het recht heeft ontnomen om onderhandelingen te voeren over bilaterale investeringsverdragen.</p>
      <p sl="en">Over enige tijd, en het is nog niet duidelijk wanneer, zullen bilaterale investeringsovereenkomsten onder de Commissie komen te vallen. Door Lissabon kunnen investeringsovereenkomsten een instrument worden voor de politieke doelstellingen van de Commissie – en niet alleen die van de Commissie: we kunnen er absoluut zeker van zijn dat De Groenen zullen proberen om hun politieke programma te bevorderen, en we hebben dit keer op keer al gezien in de handelsverdragen. Er zal worden geprobeerd om aan elke investeringsovereenkomst de volledige agenda van De Groenen te hechten.</p>
      <p sl="en">Nu zijn De Groenen getalenteerde politici – en ik zeg dit met bewondering. Ze zullen vaak succes hebben, en als gevolg daarvan zullen investeringen en dus de handel in alle lidstaten worden verlamd en belemmerd. Landen buiten de EU zullen zich daarentegen niet hoeven te onderwerpen aan de "pantomime van de Enten" van De Groenen, als u zich deze wezens uit The Lord of the Rings nog herinnert. Het is allemaal zeer, zeer deprimerend.</p>
    </intervention>
    <intervention id="1-191-000" speaker_id="28219" name="Daniel Caspary" is_mep="True" mode="spoken">
      <p sl="de">Mevrouw de Voorzitter, de zekerheid van investeringen in binnen- en buitenland is belangrijk voor de economische ontwikkeling in Europa, maar ook in onze partnerlanden. Alleen wanneer investeringen zeker zijn en bescherming genieten, worden die ook gepleegd, en kunnen ze banen beschermen, of nieuwe banen creëren.</p>
      <p sl="de">Daarom vind ik twee punten belangrijk. Ten eerste moeten de meer dan duizend bestaande overeenkomsten blijven bestaan. Het is niet zinvol wanneer investeerders, lidstaten en anderen in een toestand van rechtsonzekerheid terecht komen.</p>
      <p sl="de">Ten tweede, en dat is voor ons nog belangrijker, moeten er van nu af aan veel gezamenlijke Europese overeenkomsten worden gesloten die dan bindend zijn voor alle 27 lidstaten en voor de investeerders uit die lidstaten. Dat leidt tot dezelfde mate van bescherming in het kader van de Europese interne markt.</p>
      <p sl="de">Daarom ben ik de heer Schlyter, maar ook de heren Zalewski, Sturdy en Rinaldi, heel dankbaar dat ze hebben geprobeerd om een brede consensus tot stand te brengen. Ze zijn daar ook in geslaagd. Ik hoop dat ook de andere fracties nog eens overwegen of ze niet toch vinden dat dit compromis een uitstekende oplossing is, waarin geprobeerd is om rekening te houden met alle verschillende belangen.</p>
      <p sl="de">Namens mijn fractie wil ik nogmaals in alle duidelijkheid zeggen dat we streven naar een goede oplossing voor de investeerders, voor de werknemers en voor de lidstaten. Wij willen snel met de Raad onderhandelen, zodat er snel een oplossing komt, en niet pas met sint-juttemis.</p>
      <p sl="de">Aangezien er tussen de fracties meningsverschillen bestaan pleit mijn fractie ervoor om de eerste lezing nog deze week af te sluiten. Tot slot wil ik erop wijzen dat we het zeer zouden waarderen, en er absoluut voorstander van zouden zijn, wanneer we het in de tweede lezing snel met elkaar eens zouden kunnen worden. We willen liever niet de normale procedure van de tweede lezing volgen, maar als het enigszins kan een zogenaamde early second reading agreement sluiten.</p>
      <p sl="de">Ik zou alle betrokken collega's nogmaals van harte willen bedanken. De Commissie internationale handel heeft met deze wetgevingsprocedure volgens mij aangetoond dat we wel degelijk in staat zijn om ook ingewikkelde projecten en dossiers snel af te handelen.</p>
    </intervention>
    <intervention id="1-192-000" speaker_id="96856" name="George Sabin Cutaş" is_mep="True" mode="spoken">
      <p sl="ro">Mevrouw de Voorzitter, sinds 2009 is het handelsbeleid een exclusieve bevoegdheid van de Europese Unie. Voor het buitenlandse investeringsbeleid moet er nu in belangrijke mate een gelijke noemer worden gevonden.</p>
      <p sl="ro">Zo zal er een overgangsperiode zijn waarin de bevoegdheden met betrekking tot de bilaterale investeringsovereenkomsten tussen de lidstaten en derde landen worden overgedragen naar de EU. Tegen deze achtergrond ben ik van mening dat het aannemen van een gemeenschappelijke procedure voor controle en herziening van de bilaterale investeringsovereenkomsten de voorkeur heeft boven intergouvernementele regelingen. De Europese Commissie – niet de lidstaten – moet de taak hebben om in het algemeen belang de transformaties tot een goed einde te brengen.</p>
      <p sl="ro">Zodoende moet de Commissie zowel de rechtszekerheid garanderen van investeerders die getroffen worden door het overgangsproces als ook gelijkwaardige omstandigheden voor investeringen creëren voor alle lidstaten van de Europese Unie.</p>
    </intervention>
    <intervention id="1-193-000" speaker_id="4507" name="Bastiaan Belder" is_mep="True" mode="spoken">
      <p sl="nl">Mevrouw de Voorzitter, Nederland, mijn lidstaat, is een eeuwenoude handelsnatie en de commissaris zal dit moeten beamen, want we hebben zelfs nog samen één land gevormd; het Nederlandse bedrijfsleven behoort wereldwijd tot de grootste investeerders. Daarom heeft Nederland 98 bilaterale investeringsverdragen afgesloten met een zeer hoog beschermingsniveau.</p>
      <p sl="nl">Het voorgestelde autorisatiesysteem geeft de Commissie te ruime bevoegdheden om haar goedkeuring aan bestaande investeringsakkoorden te onthouden en te weinig zekerheid voor bestaande akkoorden. De dreigende mogelijkheid dat lidstaten hun bestaande bilaterale investeringsverdragen op instigatie van de Commissie moeten opzeggen, voordat een nieuw akkoord met een gelijkwaardig niveau van bescherming door de EU is gesloten, is onaanvaardbaar. De intrekking van autorisatie mag alleen plaatsvinden, wanneer de EU een nieuw akkoord heeft uitonderhandeld met eenzelfde beschermingsniveau.</p>
    </intervention>
    <intervention id="1-194-000" speaker_id="1055" name="Godelieve Quisthoudt-Rowohl" is_mep="True" mode="spoken">
      <p sl="de">Mevrouw de Voorzitter, ik zou in het kort op vier punten in willen gaan. Ten eerste: ik zou een vette kop willen plaatsen boven dit project – zekerheid, rechtszekerheid voor beleggers die in de EU willen investeren, en voor Europese beleggers die in het buitenland willen investeren. Ze moeten allemaal beschermd worden door de bestaande verdragen.</p>
      <p sl="de">Ten tweede: ik dank de rapporteur natuurlijk voor zijn werkelijk heel volledige verslag, maar we mogen in die handelsovereenkomsten niet te veel willen regelen. Ik ben het in dat verband niet met de rapporteur eens. Dit is een heel gebruikelijke procedure wanneer er in een commissie of in een parlement meningsverschillen bestaan, en niet voor alles een compromis kan worden gevonden. Ik dank de rapporteur in ieder geval voor de faire samenwerking. We zullen morgen zien hoe de stemming verloopt.</p>
      <p sl="de">Ten derde ben ik heel blij dat de Commissie niet tornt aan de bestaande verdragen, dat heeft de heer De Gucht net aangeduid. Natuurlijk kunnen we als EU nu op basis van het Verdrag van Lissabon als zodanig snel nieuwe overeenkomsten sluiten wanneer die nodig zijn, maar gezien het standpunt van de heer De Gucht zal hij ongetwijfeld instemmen met de duidelijke afzwakking van het instrument voor het toetsen van bestaande overeenkomsten, dat is geregeld in een amendement waarover we gestemd hebben. Hij zal dan ook instemmen met het vastleggen van slechts vier duidelijke criteria voor het intrekken van een machtiging.</p>
      <p sl="de">Ten vierde: tijdens deze discussie, maar ook tijdens de gesprekken in de commissie, is heel duidelijk gebleken dat er verschillende belangen op het spel staan, dat hangt af van het aantal bilaterale overeenkomsten die het eigen land al heeft gesloten. Daarom is het goed dat deze richtlijn een duidelijke definitie van de overgangsperiode bevat.</p>
    </intervention>
    <intervention id="1-195-000" speaker_id="96798" name="John Bufton" is_mep="True" mode="spoken">
      <p sl="en">Mevrouw de Voorzitter, van de circa 2 500 bilaterale investeringsovereenkomsten in de wereld hebben er 1 500 betrekking op lidstaten van de EU. Externe handel en investeringen zijn onontbeerlijk voor economisch herstel. Ik betwijfel of veel externe markten vertrouwen hebben in handelspakketten met de EU, gezien de falende euro en de knoeierige pogingen van de Commissie om de economie van drie van haar lidstaten te redden. Wat voor effect zal de exclusieve bevoegdheid van de EU op het gebied van de bilaterale investeringen hebben op de lidstaten?</p>
      <p sl="en">Het Verenigd Koninkrijk heeft een handelstekort met de EU en vertrouwt op onderhandelingen en overeenkomsten met derde landen, waarvan vele al jaren van kracht zijn en betrekking hebben op ons Gemenebest van Naties.</p>
      <p sl="en">Ik ben ontzet dat de EU probeert om een instrument ten uitvoer te leggen om nationale pakketten op Europees niveau aan te bieden via besluitvorming met gekwalificeerde meerderheid, wat het vermogen van individuele lidstaten ondermijnt om voordelen te behalen of te behouden die binnenlandse economieën wezenlijk zouden kunnen ondersteunen. Ik wil de Commissie vragen of zij het basisbeginsel pacta sunt servanda in het internationaal recht eigenlijk wel erkent.</p>
    </intervention>
    <intervention id="1-196-000" speaker_id="28572" name="Georgios Papastamkos" is_mep="True" mode="spoken">
      <p sl="el">Mevrouw de Voorzitter, het is bijzonder belangrijk een gemeenschappelijk extern investeringsbeleid vast te stellen waarmee alle Europese investeerders gelijke behandelingsvoorwaarden worden verzekerd. Zolang het echter niet mogelijk is om investeringsovereenkomsten op EU-niveau te sluiten, moet ten minste worden voorkomen dat een rechtsvacuüm – of rechtsonzekerheid, zoals de heer Caspary dat noemde – ontstaat. De Europese investeerders moeten de vereiste rechtszekerheid hebben. Ik wil erop wijzen dat de wetgeving van de EU-lidstaten, in combinatie met de EU-wetgeving, investeerders uit derde landen elke noodzakelijke garantie biedt. Om echter, omgekeerd, ook Europeanen die in derde landen investeren een hoog beschermingsniveau te kunnen verzekeren, is het noodzakelijk de huidige bilaterale, door EU-lidstaten gesloten overeenkomsten te handhaven.</p>
      <p sl="el">De ontwerpverordening waarborgt mijns inziens in geen enkel opzicht de vereiste rechtszekerheid. Daarbij denk ik met name aan de volgende punten. Ten eerste behoudt de Commissie de discretionaire mogelijkheid om de machtiging voor het handhaven van bestaande overeenkomsten in te trekken of om machtiging te verlenen voor het openen van onderhandelingen over de wijziging van bestaande overeenkomsten of de sluiting van nieuwe overeenkomsten. Ten tweede is er een bepaling op grond waarvan het rechtskader binnen een tijdsbestek van vijf jaar wordt herzien, en ten derde zijn de procedures voor sluiting van nieuwe overeenkomsten uitermate tijdrovend. De in de Commissie internationale handel goedgekeurde amendementen gaan mijns inziens de juiste richting uit. Nogmaals, ons doel moet zijn de bestaande overeenkomsten te handhaven en de procedure voor de sluiting en inwerkingtreding van nieuwe bilaterale overeenkomsten te vereenvoudigen.</p>
    </intervention>
    <intervention id="1-197-000" speaker_id="96814" name="Elena Băsescu" is_mep="True" mode="spoken">
      <p sl="ro">Mevrouw de Voorzitter, het investeringsbeleid van de lidstaten moet op Europees niveau worden geharmoniseerd, als onderdeel van het gemeenschappelijke handelsbeleid. De lidstaten moeten ervoor zorgen dat de bilaterale investeringsovereenkomsten verenigbaar zijn met het ontwikkelingsbeleid van de Unie. De Commissie moet de bestaande overeenkomsten geleidelijk vervangen door nieuwe, die een optimale bescherming bieden aan investeringen. Vanwege het riskante karakter van directe buitenlandse investeringen is een hoog niveau van rechtszekerheid in de overgangsperiode noodzakelijk.</p>
      <p sl="ro">Zodoende verwelkom ik de aanpak van de Commissie en van de rapporteur op basis van co-existentie. Het is van groot belang dat de bilaterale verdragen van kracht blijven en dat de lidstaten nieuwe onderhandelingen kunnen openen of afronden. Tot slot steun ik het vaststellen van een tijdschema voor de overgang van bilaterale overeenkomsten van de lidstaten naar EU-overeenkomsten.</p>
    </intervention>
    <intervention id="1-198-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, commissaris, de bescherming van grensoverschrijdende investeringen van de Europese lidstaten is na de goedkeuring van het Verdrag van Lissabon een enorm ingewikkelde en precaire kwestie geworden.</p>
      <p sl="sk">Meer dan 1 200 bilaterale investeringsovereenkomsten die tussen de lidstaten zijn gesloten onder verschillende, in veel gevallen conflicterende rechtssystemen moeten integraal onder auspiciën van de Europese Unie worden geplaatst zonder dat de rechten van de betrokken partijen worden aangetast. De enige manier om uit deze juridische patstelling te komen, die is ontstaan door de overdracht van bevoegdheden van de lidstaten naar de Europese Unie, lijkt een beginsel waardoor de overeenkomsten naast elkaar blijven bestaan tijdens een overgangsperiode die de lidstaten de gelegenheid geeft om opnieuw te onderhandelen over bestaande bilaterale overeenkomsten of om, in overeenstemming met het investeringsbeleid van de Europese Unie, de besprekingen af te ronden over nieuwe overeenkomsten.</p>
      <p sl="sk">Tevens is er gedurende dit hele proces goede samenwerking nodig tussen de Commissie en de lidstaten, zodat er absoluut geen verlies van rechtszekerheid van de investeerders en de verdragssluitende partijen ontstaat.</p>
    </intervention>
    <intervention id="1-199-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil alleen kort ingaan op de vraag die door meerdere leden van dit Parlement is gesteld over de verenigbaarheid met het EU-beleid. We willen flexibel zijn en een goed compromis voor de overgangsregeling bereiken.</p>
      <p sl="en">Deze amendementen gaan nog verder dan het aanvankelijke voorstel van de Commissie voor de verordening, omdat ze de werkingssfeer van de herzienings- en intrekkingsmechanismen, die voor de lidstaten en veel leden van het Parlement toch al een bron van grote zorg zijn, aanzienlijk verruimen. Deze nieuwe criteria, die betrekking hebben op de onverenigbaarheden met bestaand beleid van de Unie of met algemene beginselen van de Unie als uiteengezet in artikel 21 van het Verdrag, zouden kunnen worden opgevat als het openzetten van de deur voor allerlei aanvullende eisen waaraan bestaande investeringsovereenkomsten zouden moeten voldoen. Ik denk dat de lidstaten fel gekant zouden zijn tegen zo’n aanpak, omdat ze de mate van rechtsonzekerheid voor investeerders die van deze overeenkomsten profiteren, aanzienlijk vergroten.</p>
      <p sl="en">Terugkomend op de volgende stappen in deze procedure, denk ik dat de stemming van morgen een belangrijk signaal zal afgeven aan alle belanghebbenden bij dit proces, en in het bijzonder ook aan de Raad wat betreft de wetgevingsprocedure. De uitslag van de stemming van morgen zal komende vrijdag met de ministers worden besproken tijdens het openbaar debat. Komende vrijdag hebben we een zitting van de Raad Buitenlandse Zaken over handel, en dit zal dan een van de onderwerpen zijn waarover we zullen spreken.</p>
      <p sl="en">Ik hoop – en ik heb er alle vertrouwen in – dat uw stemmingen de basis voor een overeenkomst zullen bieden. Ik begrijp dat er morgen een stemming plaatsvindt over de amendementen en over het verslag als geheel, maar – zoals onder andere de heer Caspary zei – ik hoop dat dit ons niet zal beletten om in tweede lezing snel tot overeenstemming te komen.</p>
    </intervention>
    <intervention id="1-200-000" speaker_id="28139" name="Carl Schlyter" is_mep="True" mode="spoken" role="rapporteur">
      <p sl="sv">Mevrouw de Voorzitter, ik wil iedereen bedanken die aan dit debat heeft deelgenomen. Het is moeilijk geweest. Enkele punten die door mevrouw Quisthoudt-Rowohl en anderen naar voren zijn gebracht hebben betrekking op zekerheid en eerlijkheid. Dat is precies waar we het allemaal over eens zijn: investeringen moeten eerlijk zijn, mensen moeten eerlijk worden behandeld en we moeten een redelijk niveau van zekerheid hebben. Tegelijkertijd moeten we ze niet overbeschermen, als moederskindjes. Soms is het als een mijnenveld, je krijgt een tik en krijgt besef. Anderzijds moeten de risico’s redelijk voorspelbaar zijn en moeten we begrijpen welke risico’s we nemen. Als we al te beschermend zijn, zullen we onze oude industrieën in stand houden en zullen de verandering en vernieuwing die we nodig hebben aan ons voorbijgaan omdat we geen nieuwe beslissingen durven te nemen. Dat zou betreurenswaardig zijn. Daarom begrijp ik de kritiek van de commissaris op enkele van de compromissen die hier opnieuw worden ingediend niet helemaal, want we verwijzen naar het Verdrag en u bent degenen die interpreteren hoe dat moet worden toegepast. We zijn ons er heel goed van bewust dat u niet elke afzonderlijke overeenkomst kunt evalueren en overal vraagtekens bij kunt plaatsen, maar alleen ernstige schendingen kunt onderzoeken.</p>
      <p sl="sv">Het is ook goed dat we het erover eens zijn dat de artikelen 5 en 6 moeten worden gehandhaafd. Het zou een slechte zaak zijn wanneer het enige middel van de Commissie om een overeenkomst te beoordelen zou zijn om de zaak bij het Europees Hof van Justitie aanhangig te maken. Als een overeenkomst in twijfel wordt getrokken en het Europees Hof van Justitie zegt dat de overeenkomst ongeldig is, zouden honderden overeenkomsten ineens ongeldig worden, zonder waarschuwing. Dat zou zeker geen praktijk zijn die voor rechtszekerheid zou zorgen. Het is belangrijk dat de artikelen 5 en 6 worden gehandhaafd.</p>
      <p sl="sv">Ik ben het volledig eens met de heer Caspary dat er vaart achter de onderhandelingen moet worden gezet. Ongeacht hoe de stemming morgen uitpakt, is het belangrijk dat er vaart achter de onderhandelingen wordt gezet. Ik heb al met het Hongaarse voorzitterschap gesproken en dat is in staat en bereid om dit op te pakken zodra we hebben gestemd. Het Hongaarse voorzitterschap kan zich ook voorstellen dat er overeenstemming in eerste lezing wordt bereikt, maar het ziet er niet naar uit dat dat zal gebeuren.</p>
      <p sl="sv">Ik denk niet dat de graaf van Dartmouth zich zorgen hoeft te maken dat De Groenen het investeringsbeleid zullen overnemen. Er zijn veel krachten die dat beleid exact hetzelfde willen houden als het de afgelopen vijftig jaar is geweest. Ik moet zeggen dat hoewel u onze politieke vaardigheid om voorstellen aangenomen te krijgen bewondert, overdrijven ook een kunst is. Ik van mijn kant bewonder uw retorische capaciteiten. Misschien kunnen we met behulp daarvan meer groen beleid aangenomen krijgen.</p>
      <p sl="sv">Zoals ik al heb gezegd, gaan we deze week stemmen en zullen we zien hoe dat uitpakt. Ik wil alle betrokkenen bedanken, en ook het Hongaarse voorzitterschap, waar ik een aantal keren mee heb overlegd.</p>
    </intervention>
    <intervention id="1-201-000" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt op dinsdag 10 mei 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-201-500" speaker_id="28255" name="Andreas Mölzer" is_mep="True" mode="written">
      <p sl="nl">Zowel binnen de WTO als binnen de OESO is geprobeerd om uitvoerige en voor alle sectoren van de economie geldende multinationale regelingen uit te werken voor FDI, dat zijn directe buitenlandse investeringen. De bescherming die wordt geboden door bilaterale investeringsovereenkomsten, de zogenaamde BIT's, is belangrijk, anders durft nooit iemand miljoenen in het buitenland te investeren. De EU ontvangt FDI, maar verricht die ook. Het staat te bezien of een poging om de wel tweehonderd in de Europese Unie lopende BIT’s te coördineren ten slotte het probleem kan oplossen dat de uitspraken, die bindend zijn en gebaseerd zijn op het internationale recht, voor de lidstaten verplichtingen jegens investeerders kunnen inhouden die tot een inbreukprocedure in de EU kunnen leiden. Directe investeringen worden aangeprezen als het wondermiddel voor bijvoorbeeld de economische herstructurering van de landen in Midden- en Oost-Europa, maar dat zijn ze zeker niet. Het is weliswaar wenselijk dat beter kan worden overzien welke kansen FDI de Europese investeerders biedt, maar het investeringsbeleid kan ook negatieve gevolgen hebben, met name de angst van de plaatselijke bevolking dat ze door outsourcing of bedrijfsverplaatsingen hun baan kwijt raken, of inkomen moeten inleveren, en die mogen we niet onder het tapijt vegen. We moeten ook de ontwikkelingslanden duidelijk maken dat FDI de welvaart alleen maar kunnen verhogen wanneer is voldaan aan de essentiële institutionele voorwaarden, zoals duidelijke eigendomsrechten, een onafhankelijke rechtspraak en politieke stabiliteit. Al die edele zielen die aan ontwikkelingshulp doen, zijn niet altijd even eerlijk.</p>
    </intervention>
  </section>
  <section id="creitem23" title="23. Spreektijd van één minuut (artikel 150 van het Reglement)">
    <intervention id="1-203-000" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="1-204-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, vandaag is de 61e verjaardag van de Schuman-verklaring. Om deze verjaardag te vieren worden er veel officiële vieringen, feestelijkheden en parades georganiseerd. We mogen echter niet toelaten dat deze feestelijke sfeer de problemen versluiert waarmee de Europese Unie momenteel te kampen heeft. Allereerst moeten we antwoorden op de vraag of het nationaal egoïsme dat de kop opsteekt bij de onderhandelingen over de volgende financiële vooruitzichten, wel past bij de oproep tot de solidariteit van de oprichters van de Unie? Ten tweede stel ik de vraag of initiatieven die de Europese integratie tegenwerken, zoals het laatste initiatief om de Schengenzone te beperken, wel in deze Europese geest passen? En als laatste vraag ik of de huidige crisis in de eurozone en het gebrek aan solidariteit van de lidstaten bij de bestrijding van deze crisis geen bedreiging voor het succes van dit ambitieuze project vormen?</p>
      <p sl="pl">Spijtig genoeg zijn er nog veel voorbeelden die op een crisis in de Europese integratie wijzen. Laten we deze verjaardag gebruiken om eens ernstig na te denken over wat we moeten doen om deze negatieve tendensen een halt toe te roepen en in de toekomst terug te keren naar een positieve, dynamische integratie. Laten we de Europese geest naar de ideeën van Robert Schuman nieuw leven inblazen om de tot nu toe bereikte successen van ons gemeenschappelijk project niet verloren te laten gaan.</p>
    </intervention>
    <intervention id="1-205-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mevrouw de Voorzitter, op de Dag van Europa wil ik het hebben over de communautaire gedachte. Het wetgevingspakket inzake economische governance betekent een nieuw hoofdstuk in het leven van de Europese Unie. Bij naleving en handhaving daarvan kan het nieuwe beheersysteem voor het economisch beleid de EU-lidstaten eindelijk tot een verantwoord economisch beleid aansporen. Maar dat is maar een van de voorwaarden voor de stabiliteit van Europa.</p>
      <p sl="hu">De democratische regressie die de laatste tijd in verscheidene lidstaten waarneembaar is, is een zorgwekkend verschijnsel. De regeringen van sommige lidstaten overtreden het eerder als onschendbaar beschouwde wettelijke kader en beperken de persvrijheid, die van essentieel belang is voor werkelijke democratie.</p>
      <p sl="hu">De Europese Commissie en de Raad moeten de democratische regressie openlijk bestrijden, want als ze geen actie nemen tegen het democratisch deficit in de Europese Unie zal dat in de toekomst tot ernstige problemen leiden. Mijn dank voor uw aandacht.</p>
    </intervention>
    <intervention id="1-206-000" speaker_id="34249" name="Filiz Hakaeva Hyusmenova" is_mep="True" mode="spoken">
      <p sl="fr">Mevrouw de Voorzitter, voor de periode 2007-2013 is de Europese Unie een bedrag van 976 miljard euro toegewezen. Een groot deel daarvan gaat naar programma's waarvoor subsidies moeten worden aangevraagd bij de Europese Commissie.</p>
      <p sl="fr">Een Bulgaars onderzoek heeft uitgewezen dat het geld voor de meeste goedgekeurde projecten naar drie of vier Europese landen is gegaan, terwijl de rest er nauwelijks aan te pas komt. Helaas heeft de Commissie geen overzicht van deze feiten en de oorzaken ervan, noch van de toegevoegde waarde van deze programma's, en ik vrees dat hier in het volgende financieel kader geen rekening mee zal worden gehouden.</p>
      <p sl="fr">De Commissie heeft zich ertoe verplicht om in haar programma's de beginselen van transparantie en gelijke behandeling toe te passen. Dat betekent ook een sterkere promotie van mogelijkheden en meer gelijkheid in de toegang tot informatie.</p>
      <p sl="fr">Ik vind dat de Commissie maatregelen moet nemen om de programma's te promoten onder de Europeanen op wie ze gericht zijn en daarbij rekening te houden met de behoeften van begunstigden uit nieuw toetredende landen.</p>
    </intervention>
    <intervention id="1-207-000" speaker_id="96944" name="Marina Yannakoudakis" is_mep="True" mode="spoken">
      <p sl="en">Mevrouw de Voorzitter, vorige week heb ik in mijn plaatselijke kerk een man ontmoet die bezig was een herdenkingsdienst voor zijn zoon te regelen. Zijn zoon is vorig jaar op 37-jarige leeftijd overleden aan kanker. Geen ouder zou de pijn van het verlies van een kind moeten hoeven doormaken. Als moeder kan ik me niets ergers voorstellen. Maar we hebben in Cyprus meer dan tweeduizend ouders, broers, moeders en zusters die elke dag lijden, omdat ze zich afvragen wat er met hun dierbaren is gebeurd.</p>
      <p sl="en">Burgerlijke onlusten in 1963-1964 en de daaropvolgende Turkse invasie en bezetting van Cyprus in 1974 hebben ertoe geleid dat circa tweeduizend Turkse en Griekse Cyprioten werden vermist. Hun lot is onbekend. In 1981 werd het Comité inzake vermisten opgericht, dat hoofdzakelijk wordt gefinancierd door de EU. Het werk dat dit Comité heeft gedaan in dit gebied, heeft veel families rust gebracht. Met meer dan anderhalf duizend mensen die nog steeds worden vermist, is er voor het Comité nog veel meer werk te doen.</p>
      <p sl="en">Ik verzoek dit Parlement om het werk van het Comité inzake vermisten te ondersteunen en om schriftelijke verklaring nr. 10 te ondersteunen, die humanitair is in haar doelstellingen en probeert deze families rust, herinnering en verzoening te brengen.</p>
    </intervention>
    <intervention id="1-208-000" speaker_id="96909" name="Michail Tremopoulos" is_mep="True" mode="spoken">
      <p sl="el">Mevrouw de Voorzitter, deze Dag van Europa herinnert ons aan de doelstellingen die ten grondslag moeten liggen aan de Europese Unie: uitdieping van de Europese instellingen en een gemeenschappelijk economisch beleid. De prioriteiten van dit gemeenschappelijk economisch beleid moeten mijns inziens billijke sociale welvaart en duurzaamheid zijn. Het pact voor de euro gaat echter fundamenteel de verkeerde richting uit, omdat hier enkel en alleen de traditionele, orthodoxe economische regels worden opgelegd. Men verbindt de euro met constante bezuinigingen op de verzorgingsstaat en continue loon- en pensioenmatiging, maar op die manier zal men op de lange duur niet alleen de politieke samenhang maar ook de Europese idee in gevaar brengen.</p>
      <p sl="el">De Groenen reageren hierop met een pact voor duurzaam welzijn: geïntegreerde belastingconvergentie, een ambitieuze en slagvaardige Europese begroting, volledige mainstreaming van de sociale en milieudimensie. Daarvoor willen wij de basis leggen, om zo een andere weg te kunnen inslaan.</p>
      <p sl="el">Niemand heeft echter het recht om ingrijpende besluiten te nemen over de rug van de burgers heen. Er is maar één oplossing: een echte dialoog en een rechtstreeks beroep op de burgers. Door de arrogantie uit het verleden van degenen die het vraagstuk van de Europese grondwet moesten beheren, was het niet mogelijk om een Europees referendum wettelijk te verankeren. Er zijn echter ook alternatieve oplossingen mogelijk, mits wij daartoe de politieke wil hebben. Dat zijn wij Europa en zijn toekomst verschuldigd.</p>
    </intervention>
    <intervention id="1-209-000" speaker_id="28584" name="Georgios Toussas" is_mep="True" mode="spoken">
      <p sl="el">Mevrouw de Voorzitter, vandaag is het 66 jaar geleden dat de volkeren de grote antifascistische overwinning behaalden. Op 9 mei 1945 werd de fascistische imperialistische as Duitsland-Japan-Italië samen met zijn bondgenoten totaal verslagen. Wij herdenken de doden, de gemartelde werknemers en werkneemsters die vanuit de rangen van de communistische partijen en de nationale antifascistische bevrijdingsbewegingen gevochten hebben om het fascisme te verbrijzelen. De organiserende en vitaliserende kracht achter de grote overwinning van de volkeren op de fascistische imperialistische as waren de communistische partijen. Aan deze overwinning heeft het heroïsche volk van de Sovjet-Unie met zijn 20 miljoen slachtoffers, duizenden verwoeste en geplunderde dorpen en steden en de totale verwoesting van zijn economie een beslissende bijdrage geleverd. Het is een verschrikkelijke belediging aan het adres van de miljoenen doden en gewonden, die het slachtoffer werden van de fascistische en nazistische beestachtigheid in Griekenland en heel Europa, dat nu de Europese Unie probeert om de geschiedenis uit te wissen en te vervalsen door de viering van 9 mei, de dag van de antifascistische overwinning van de volkeren, te veranderen in een vulgair evenement om de Dag van Europa te vieren, om de Europese monopolies te vieren. De arbeidersklasse en de arme volksgroepen hebben nu opnieuw te lijden onder een kapitalistische crisis, een van de ergste tot nu toe. Zij zijn geconfronteerd met de felste aanval sinds het einde van de Tweede Wereldoorlog ….</p>
      <a text="(Spreker wordt door de Voorzitter onderbroken)"/>
    </intervention>
    <intervention id="1-210-000" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, een van de mensen uit mijn kiesdistrict in Londen heeft mij in kennis gesteld van ernstige beschuldigingen tegen een meneer Vladimir Perisic, ook bekend als dr. Vladmir De Rothschild, die beweert dat hij arts en een gespecialiseerd chirurg is.</p>
      <p sl="en">De heer Perisic zou geen bevoegd arts zijn en niet geregistreerd staan bij de General Medical Council en hij zou zijn valse medische geloofsbrieven gebruiken om kwetsbare mensen te bedriegen. Hij heeft, naar verluidt, beweerd dat hij een ontmoeting heeft gehad met David Cameron en dat hij het Ministerie van Volksgezondheid heeft overgehaald om zijn voorstel voor een voucherregeling voor de National Health Service in overweging te nemen. Als gevolg hiervan is er onlangs in een landelijk zondagsblad, te goeder trouw, een artikel over hem verschenen. Dit zou hem verdere valse legitimiteit kunnen geven om mensen te duperen die serieuze medische zorg nodig hebben. Hij is mogelijk een gevaar voor de bevolking.</p>
      <p sl="en">De relevante Britse autoriteiten zouden een onderzoek naar de heer Perisic moeten instellen en passende actie moeten ondernemen, als de beschuldigingen gegrond blijken. De landelijke pers zou ook kunnen besluiten om een nuttige rol te spelen in het onderzoeken van deze zaak.</p>
    </intervention>
    <intervention id="1-211-000" speaker_id="96845" name="Corneliu Vadim Tudor" is_mep="True" mode="spoken">
      <p sl="ro">Mevrouw de Voorzitter, het is algemeen bekend dat waar de ambtenaren van het Internationaal Monetair Fonds zijn geweest, grote volksopstanden uitbreken. Momenteel leggen deze heerszuchtige bureaucraten Roemenië een schandalig akkoord op, op grond waarvan 150 tot 200 van de 400 Roemeense ziekenhuizen worden gesloten. Tot nu toe zijn er 71 ziekenhuizen gesloten en onschuldige mensen zijn overleden. Het voorwendsel is gênant: de ziekenhuizen zouden niet rendabel zijn. Echter, nergens ter wereld wordt er geld verdiend met ziekenhuizen. De voordelen zijn van andere aard.</p>
      <p sl="ro">Gealarmeerd door deze genocide heb ik een strafklacht ingediend tegen de vertegenwoordiger van het IMF in Roemenië, Jeffrey Franks, en tegen zijn autochtone handlangers. Ik roep het Europees Parlement en de Wereldgezondheidsorganisatie op om stelling te nemen tegen de transformatie van een lidstaat van de Europese Unie in een vernietigingskamp.</p>
      <p sl="ro">Vandaag worden wij uitgeroeid door het grote geld dat een nieuwe wereldorde probeert te bewerkstellingen. Morgen bent u misschien wel aan de beurt. Ik koester de hoop dat het IMF niet de plaats van Al-Qaeda wil innemen.</p>
    </intervention>
    <intervention id="1-212-000" speaker_id="39725" name="Iuliu Winkler" is_mep="True" mode="spoken">
      <p sl="hu">Mevrouw de Voorzitter, wij, leden van de Hongaarse nationale gemeenschap in Roemenië, stellen ons het Europa van de toekomst voor als een Europa van regio’s en gemeenschappen, waarin ook de Roma-gemeenschappen een thuis vinden. De voorzitter van het Parlement heeft vandaag op de Dag van Europa gezegd: "We moeten ons niet achter de grenzen van onze interne kringen verschansen, maar in eenheid tegen de uitdagingen vechten."</p>
      <p sl="hu">Met bezorgdheid volg ik de in Transsylvanië uitgebroken conflicten, waar kleine lokale gemeenschappen zich onder invloed van spanning, beledigingen of angst in zichzelf keren en de gemeenschappen waarmee ze samenleven, uitsluiten. In een Europese regio is het duidelijk dat de toekomst van de Roma-gemeenschap niet in kortzichtige deelmaatregelen ligt, maar in op de toekomst georiënteerde Europese maatregelen die op solidariteit en dialoog zijn gebaseerd.</p>
      <p sl="hu">De strategie voor integratie van de Roma die onder leiding van het Hongaarse voorzitterschap in de maak is kan ook voor Roma-gemeenschappen het Europa van de toekomst creëren. Het is de verantwoordelijkheid van de Commissie, het Parlement, de lidstaten, de bevoegde autoriteiten, alle betrokken lokale gemeenschappen en ons allemaal om dit te verwezenlijken.</p>
    </intervention>
    <intervention id="1-213-000" speaker_id="96859" name="Ioan Enciu" is_mep="True" mode="spoken">
      <p sl="ro">Mevrouw de Voorzitter, de hervorming van het zorgstelsel die de huidige regering in Roemenië wil doorvoeren, is een nieuwe episode in de serie antihervormingen die dit land langzaam maar zeker richting een ware sociale ramp voeren. Door de zogenaamde zorghervorming wil de regering-Boc in Boekarest ziekenhuizen sluiten, investeringen in medische apparatuur verlagen en duizenden verpleegkundigen en artsen naar huis sturen. Het zijn drastische maatregelen voor een zorgstelsel dat al lijdt onder een chronisch gebrek aan middelen.</p>
      <p sl="ro">Roemenië bezet de laatste plaats in Europa wat betreft de kwaliteit en omvang van medische zorg. Een nog drastischer vermindering van de zorg is een ernstige aanslag op het menselijk leven en de menselijke integriteit. Deze pseudohervorming van de regering-Boc is een directe aanval op de rechten in het Handvest van de grondrechten. In naam van de Roemeense burgers roep ik de Europese Commissie op om stelling te nemen en deze onmenselijke maatregelen tegen te houden, die het fundamentele recht op leven in gevaar brengen.</p>
    </intervention>
    <intervention id="1-214-000" speaker_id="97019" name="Ivo Vajgl" is_mep="True" mode="spoken">
      <p sl="sl">Mevrouw de Voorzitter, de overeenkomst die de Palestijnen – dat wil zeggen; hoge vertegenwoordigers van Fatah en Hamas – afgelopen week hebben bereikt, waarbij de nieuwe Egyptische overgangsregering actief betrokken was, schept nieuwe kansen voor de hervatting – of liever – het begin van een oprechte Palestijns-Israëlische dialoog over vrede en coëxistentie, gegrond op het beginsel van wederzijdse erkenning.</p>
      <p sl="sl">Ik hoop dat de Israëlische regering de kansen die deze Palestijnse overeenkomst biedt, op juiste waarde weet te schatten.</p>
      <p sl="sl">Het is verkeerd te twijfelen aan de toegevoegde waarde van de Palestijnse eenwording en het akkoord over democratische verkiezingen. Daarom zijn de verklaringen van premier Netanyahu – dat de autoriteiten in Ramallah moeten kiezen tussen Israël en Hamas – niet bevorderlijk voor de vrede, noch voor het vinden van een oplossing, noch voor de totstandkoming van het project waarin twee staten zij aan zij leven, in een klimaat van wederzijds respect.</p>
      <p sl="sl">Het is juist dat de democratische veranderingen die zich momenteel in de Arabische wereld voltrekken, het fundament moeten verschaffen voor nieuwe structuren: die van veiligheid, samenleven en ontwikkeling.</p>
    </intervention>
    <intervention id="1-215-000" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mevrouw de Voorzitter, ik wil nogmaals het woord nemen over de bijzonder pijnlijke kwestie van de Polen in Litouwen. In dit land zijn slechts 7 procent van de burgers Polen, hoewel er in bepaalde regio's natuurlijk meer zijn. Het is erg spijtig dat de Poolse minderheid voor 2004, voor de toetreding van Litouwen tot de Europese Unie, meer rechten had dan vandaag. Het is een paradox dat we op dit moment een teruggang zien, in het bijzonder op het gebied van onderwijs, de Poolse schrijfwijze van familienamen en de rechten en privileges van de Polen die in Litouwen wonen. Ik vind dat het Europees Parlement, dat vaak terecht het woord neemt ten behoeve van allerlei nationale minderheden in Europa en in de wereld, ook het woord moet nemen in de kwestie van de Poolse minderheid in Litouwen.</p>
    </intervention>
    <intervention id="1-216-000" speaker_id="28619" name="Tatjana Ždanoka" is_mep="True" mode="spoken">
      <p sl="en">Mevrouw de Voorzitter, mijn verzoek om één minuut spreektijd te krijgen over de intrekking van democratische rechten om bij verkiezingen te stemmen en zich kandidaat te stellen in Spanje is afgelopen woensdag naar het Secretariaat gestuurd; op dat moment had het Hooggerechtshof, op verzoek van de Spaanse regering, de door twee legale partijen, Eusko Alkartasuna en Alternatiba , gevormde electorale coalitie Bildu, alsook onafhankelijke kandidaten verboden.</p>
      <p sl="en">Als lid van de Baskische vriendschapsgroep "Naar een vredesproces in Baskenland" was ik een van degenen die de verklaring heeft ondertekend die de Spaanse regering verzocht om haar standpunt te heroverwegen en alle noodzakelijke maatregelen te nemen om te waarborgen dat de verkiezingen die op 22 mei worden gehouden, de democratische basisbeginselen respecteren.</p>
      <p sl="en">Intussen is het Bildu afgelopen vrijdag, via een besluit van het Spaans Constitutioneel Hof, toegestaan om mee te doen aan de verkiezingen. Ik verwelkom dit besluit heel erg en ik wil mijn hoop uitspreken dat de verkiezingen op 22 mei in Baskenland zullen plaatsvinden in overeenstemming met alle internationale normen betreffende democratie en het kiesrecht.</p>
    </intervention>
    <intervention id="1-217-000" speaker_id="96821" name="Rui Tavares" is_mep="True" mode="spoken">
      <p sl="pt">Ik ben parlementair rapporteur voor vluchtelingen en ik moet u zeggen dat mijn missie de afgelopen tijd wel erg deprimerend is geworden en af en toe zelfs luguber. De afgelopen maand heb ik dit Parlement gemeld dat er meer dan honderd vluchtelingen langs de kusten van Lampedusa de dood hadden gevonden. Nog niet eens echt bekomen van deze schok horen we nu dat er zeshonderd vluchtelingen zijn verdwenen bij hun vertrek uit Libië. We weten dat er ten minste zestig mensen zijn omgekomen in het zicht van de NAVO-vaartuigen en Europese marineschepen.</p>
      <p sl="pt">We moeten niet denken dat er aan zulke drama’s niets te doen is. Er kan heel veel gedaan worden en we moeten dat ook doen. We zijn daartoe gehouden op basis van door ons ondertekende internationale overeenkomsten.</p>
      <p sl="pt">In de twintig seconden spreektijd die me nog resten zal ik u drie voorbeelden geven. De Raad moet de medebeslissingsprocedure over de repatriëring van vluchtelingen afsluiten. Het Parlement heeft over die kwestie gestemd en we hebben toen noodoplossingen bedacht voor dit soort gevallen. Er moet een voorstel komen voor een humanitaire corridor via welke door de UNHCR erkende vluchtelingen uit Libië kunnen vertrekken. De NAVO moet haar mandaat zoals vastgelegd in de resolutie van 1973 nakomen en de burgerbevolking beschermen, wat ook inhoudt dat er op volle zee reddingsacties moeten worden uitgevoerd. We mogen niet vergeten dat nalaten hulp te bieden een misdrijf is – dat mogen we in onze naam niet laten geschieden.</p>
    </intervention>
    <intervention id="1-218-000" speaker_id="23894" name="Anna Záborská" is_mep="True" mode="spoken">
      <p sl="sk">Mevrouw de Voorzitter, het verslag van de heer Duff over de Europese verkiezingen staat uiteindelijk niet op de agenda voor deze vergadering.</p>
      <p sl="sk">Laten we deze tijd gebruiken om er over na te denken en het verslag vervolgens volgende maand afkeuren. Het idee van een transnationale kieslijst is absurd. Ik heb een paar vragen: Waarom zouden Slowaakse, Duitse of Italiaanse kiezers op mensen moeten stemmen die ze zonder tolk niet begrijpen? Hoe zullen de leden hun kiezers vertegenwoordigen, als ze hun brieven niet eens kunnen lezen? Hoe vaak zal een op die manier gekozen Grieks lid zijn Slowaakse kiezers ontmoeten? Waarover gaan ze het hebben? Bovendien zal een transnationale kieslijst alleen voordelig zijn voor de grote lidstaten. Als we dit verslag goedkeuren, geven we alle eurosceptici gelijk die vrezen dat de Europese Unie een supranationale staat wil worden. Het zal afbreuk doen aan de democratische legitimiteit van dit Parlement en de burgers zullen nog meer vervreemd raken van het Europese project.</p>
    </intervention>
    <intervention id="1-219-000" speaker_id="99325" name="Spyros Danellis" is_mep="True" mode="spoken">
      <p sl="el">Mevrouw de Voorzitter, ik wil duidelijk maken dat het noodzakelijk is in het Klimaatfonds transparantie en efficiëntie te waarborgen. Een van de meest tastbare resultaten van de klimaatonderhandelingen in Cancún was de overeenkomst inzake het groene klimaatfonds, waaraan het ongekende bedrag van 100 miljard dollar werd toegekend. Het in het kader van de VN ingesteld overgangscomité buigt zich nu over de definitieve vorm van dit Fonds, zodat het eind dit jaar in Durban ten slotte officieel kan worden goedgekeurd. Echter, voor het zo ver is moeten nog enkele openstaande vragen over de opzet van dit unieke en uitzonderlijk belangrijke instrument worden beantwoord.</p>
      <p sl="el">Het Fonds moet een goed bestudeerd vehikel zijn voor het aan de ontwikkelingslanden verstrekken van effectieve financiering voor de aanpassing aan de klimaatverandering. Wij hebben echter alle redenen om ongerust te zijn, gelet op de laatste criminele aanvallen op de EU-regeling voor de handel in emissierechten (EU ETS) en de gegevens uit een recent rapport van Transparency International over corruptie in de klimaatfinanciering. Niet alleen zijn met dit Fonds enorme bedragen gemoeid, maar gaat het vooral ook om een wereldwijde strijd waarin wij, in tegenstelling tot hetgeen bij andere gevechten het geval is, misschien geen tweede kans krijgen.</p>
    </intervention>
    <intervention id="1-220-000" speaker_id="23873" name="Sergej Kozlík" is_mep="True" mode="spoken">
      <p sl="sk">Mevrouw de Voorzitter, in 1990 heeft József Antall zichzelf uitgeroepen tot premier van alle Hongaren, met inbegrip van de Hongaren die buiten Hongarije wonen.</p>
      <p sl="sk">Vandaag ging Viktor Orbán nog verder. Er is een nieuwe grondwet aangenomen, waarin Hongarije zich uitspreekt voor het idee van een verenigde Hongaarse natie die gevormd wordt door alle Hongaren, waaronder alle personen met de Hongaarse nationaliteit worden verstaan, ongeacht hun staatsburgerschap. In deze grondwet wordt eveneens bepaald dat Hongarije verantwoordelijk is voor het lot van Hongaren in het buitenland. Dat is in strijd met het internationaal recht, op grond waarvan voor de steun en bescherming van een nationale minderheid het land verantwoordelijk is waar de minderheid woont. De nieuwe Hongaarse grondwet steunt ook pogingen tot het vormen van een collectief zelfbestuur op etnische gronden van Hongaarse minderheden in het buitenland. De bepalingen in de Hongaarse grondwet kunnen worden gebruikt voor inmenging in de interne aangelegenheden van andere staten en daardoor een broeinest vormen voor spanningen tussen Hongarije en zijn buurlanden. Dat druist in tegen de geest van een democratisch Europa.</p>
    </intervention>
    <intervention id="1-221-000" speaker_id="96750" name="François Alfonsi" is_mep="True" mode="spoken">
      <p sl="fr">Mevrouw de Voorzitter, ik wil hier graag onze opluchting uiten na het besluit van het Spaanse Constitutionele Hof om de deelname van de lijsten die zijn ingediend door de Bildu-coalitie, aan de democratische verkiezingen van Baskenland toe te staan. Het betreft een uitspraak in beroep, waarmee een uitspraak van het Hooggerechtshof dat wederom de verkiezingsdeelname van Baskisch nationalistisch links had verboden, is geannuleerd.</p>
      <p sl="fr">Was het aanvaardbaar geweest als, in het hart van de Europese Unie, burgers eens te meer het recht was ontnomen om te stemmen op de lijsten die zij wilden steunen? Gelukkig heeft Spanje ervan afgezien om de Europese democratie op deze manier ernstig in gevaar te brengen. We kunnen dat alleen maar toejuichen en we moeten de Bildu oproepen de doelstellingen te volbrengen die zij zichzelf gesteld heeft: een einde aan alle politiek geweld in Baskenland en de ontbinding van de ETA.</p>
      <p sl="fr">Gaandeweg tekent zich een nieuw politiek kader af. De dialoog is allesbehalve gemakkelijk, maar de wil tot vrede is onmiskenbaar. Ik wil dat het Europees Parlement deze hoogst belangrijke ontwikkeling aandachtig volgt, want Baskenland ligt in het hart van Europa. Het is essentieel voor Europa dat dit vredesproces, tien jaar na dat in Noord-Ierland, gesteund wordt en eveneens zijn beloop kan krijgen.</p>
    </intervention>
    <intervention id="1-222-000" speaker_id="4545" name="Catherine Stihler" is_mep="True" mode="spoken">
      <p sl="en">Mevrouw de Voorzitter, ik stel de Commissie en de Raad al twaalf jaar lang een vraag die tot nu toe onbeantwoord is gebleven, omdat zij beweren dat de vraag hypocriet is.</p>
      <p sl="en">Afgelopen donderdag hebben de Schotten verkiezingen voor het Schotse parlement gehouden en heeft de Schotse Nationale Partij de absolute meerderheid van de zetels behaald. Het vooruitzicht van een referendum over Schotse onafhankelijkheid is nu geen kwestie meer van ‘als’, maar van ‘wanneer’.</p>
      <p sl="en">Onder deze nieuwe omstandigheden vraag ik de Commissie en de Raad daarom opnieuw of, als een deel van een bestaande lidstaat van de EU ervoor zou kiezen zich af te scheiden, de nieuwe staat lid zou blijven van de EU, of dat hij het lidmaatschap opnieuw moet aanvragen. De bevolking van Schotland verdient een duidelijk antwoord op een duidelijke vraag.</p>
    </intervention>
    <intervention id="1-223-000" speaker_id="2125" name="Pat the Cope Gallagher" is_mep="True" mode="spoken">
      <p sl="ga">Mevrouw de Voorzitter, ik breng de branden in herinnering die afgelopen weekeinde in mijn gewest – Donegal – en elders in Ierland hebben gewoed, en die bossen, land, afscheidingen en wild hebben verwoest.</p>
      <p sl="ga">Ik wil vooral eer bewijzen aan de brandweerdiensten die zo’n drie dagen achter elkaar, zonder nachtrust, hebben gewerkt, en aan de strijdkrachten – zij die op de grond of in helikopters werkten. Zij hebben al het mogelijke gedaan om het vuur onder controle te krijgen.</p>
      <p sl="ga">Ik ben bemoedigd door de reacties van lokale gemeenschappen – jongeren, boeren, zakenlieden – die samen met de politie en de burgerbescherming te hulp zijn geschoten. We moeten hieruit lering trekken. We moeten nu een noodplan instellen, zodat er geen minuut verloren gaat wanneer er iets soortgelijks gebeurt.</p>
      <p sl="ga">Ik zeg dit dus om al deze mensen te bedanken.</p>
    </intervention>
    <intervention id="1-224-000" speaker_id="96655" name="Monika Smolková" is_mep="True" mode="spoken">
      <p sl="sk">Mevrouw de Voorzitter, honderd jaar geleden streden onze voorvaderen al voor de achturige werkdag, een waardig bestaan en betere arbeidsomstandigheden.</p>
      <p sl="sk">Het Wetboek van Arbeid is een stuk wetgeving waarin een staat voorziet in een systeem van fundamentele sociale rechten voor werknemers. De huidige Slowaakse regering bereidt een wijziging van het Wetboek van Arbeid voor, waardoor de arbeidstijd wordt verhoogd naar 56 uur per week en overuren van de huidige 400 naar 560 gaan. Bovendien worden werknemers door deze wetswijziging benadeeld, zal de onzekerheid voor werknemers in dienstverband toenemen en de financiële bijstand voor wie zijn baan verliest, worden verlaagd.</p>
      <p sl="sk">De nieuwe wetgeving werkt paradoxaal genoeg tevens destabiliserend voor werkgevers. Vakbondsleiders zijn de straat op gegaan om hun ontevredenheid over de wetswijzigingen te uiten. Het Europees Parlement heeft 2010 uitgeroepen tot het Jaar van de bestrijding van armoede. Heel Europa strijdt tegen armoede. De Slowaakse regering zorgt met haar Wetboek van Arbeid voor verhoging van de werkloosheid en toename van de armoede.</p>
    </intervention>
    <intervention id="1-225-000" speaker_id="97203" name="Ramon Tremosa i Balcells" is_mep="True" mode="spoken">
      <p sl="es">Mevrouw de Voorzitter, dames en heren, vandaag wil ik meedelen dat de Cubaanse mensenrechtenactivist Juan Wilfredo Soto García afgelopen zondag is overleden en daarnaast wil ik mijn medeleven betuigen aan zijn familie.</p>
      <p sl="es">Volgens de officiële berichtgeving van de Cubaanse regering was zijn dood het gevolg van een ontsteking van de alvleesklier, maar volgens de Cubaanse dissidenten, was de dood van Juan Soto te wijten aan een pak slaag van de politie van Castro’s communistische regime.</p>
      <p sl="es">Guillermo Fariñas, de winnaar van de Sacharovprijs voor de mensenrechten van vorig jaar, heeft het Cubaanse regime, en dan met name de eerste secretaris van de Communistische Partij van Cuba, Raúl Castro, beschuldigd van de dood van Juan Soto.</p>
      <p sl="es">Raúl Castro zou zijn volgelingen hebben aangespoord geweld te gebruiken tegen de oppositie tijdens het kortgeleden afgesloten zesde partijcongres van de Cubaanse Communistische Partij en de Cubaanse dissidenten wijzen hem aan als de verantwoordelijke voor deze nieuwe moord.</p>
      <p sl="es">Vanuit dit Parlement wil ik de dood van Juan Soto García veroordelen en tevens het gebrek aan vrijheid en democratie in Cuba aan de kaak stellen.</p>
    </intervention>
    <intervention id="1-226-000" speaker_id="96953" name="Estelle Grelier" is_mep="True" mode="spoken">
      <p sl="fr">Mevrouw de Voorzitter, dames en heren, zoals u weet is het Europees voedselhulpprogramma ten behoeve van de allerarmsten gestart als noodmaatregel in de buitengewoon koude winter van 1986 en heeft het het jaar daarop een vaste plaats gekregen in het gemeenschappelijk landbouwbeleid.</p>
      <p sl="fr">Inmiddels is deze regeling van levensbelang voor 13 miljoen Europanen die in grote onzekerheid leven. Met dit programma wordt hun voedselbudget verruimd door middel van voedselverstrekking door liefdadigheidsinstellingen en sociale diensten. Deze hulp kost slechts 1 euro per Europeaan per jaar. Samen met de Franse vereniging van voedselbanken, Secours populaire , het Rode Kruis en de Restos du Coeur in Frankrijk, maak ik mij zorgen over de toekomst van dit programma, omdat het Europees Hof van Justitie de financiering van dit programma in het kader van het GLB op losse schroeven heeft gezet.</p>
      <p sl="fr">Ons Parlement heeft vaak het fundamentele karakter van het recht op voedsel onderstreept. Onze instellingen hebben 2010 uitgeroepen tot Europees Jaar van de bestrijding van armoede en sociale uitsluiting.</p>
      <p sl="fr">Juridische dubbelzinnigheden gebruiken als voorwendsel om een voedselhulpprogramma waarvan het nut is bewezen, te ontmantelen (zoals bepaalde lidstaten proberen), zou rampzalig zijn voor de betroffen bevolkingsgroepen, maar ook voor de geloofwaardigheid en het imago van Europa. Daarom roep ik de Commissie op de politieke maatregelen te nemen die nodig zijn om dit programma veilig te stellen en het versterkt te laten voortbestaan.</p>
    </intervention>
    <intervention id="1-227-000" speaker_id="38605" name="Iliana Malinova Iotova" is_mep="True" mode="spoken">
      <p sl="bg">Mevrouw de Voorzitter, de Roemeense grenswacht houdt al meer dan tien dagen een Bulgaars vissersvaartuig en zijn kapitein, Hristo Spasov, illegaal vast. Het schip werd op 20 mijl ten oosten van de Roemeense Zwarte Zee-kust aangehouden. Dit gebied ligt buiten de territoriale wateren van het land.</p>
      <p sl="bg">Gelijke toegang tot de wateren en rijkdommen van de Europese Unie is een van de grondbeginselen van het gemeenschappelijke visserijbeleid. Dit beginsel wordt bekrachtigd door Verordening (EG) nr. 2371/2002 van de Raad. Ingevolge hun toetreding tot de Europese Unie maken de mariene gebieden van deze landen deel uit van de pan-Europese wateren. De voorschriften zijn direct toepasbaar in hun nationale wetgeving.</p>
      <p sl="bg">De Bulgaarse autoriteiten hebben de Roemeense instanties alle noodzakelijke documenten doorgezonden. Uit deze documenten blijkt dat het vaartuig is opgenomen in het EU-register, met alle bijbehorende visserijvergunningen voor de Zwarte Zee. Desondanks is er aan Roemeense kant geen voortgang geboekt. De enige reactie luidde dat alleen de Roemeense wetgeving en de grondwet van het land van toepassing zijn.</p>
      <p sl="bg">Wij spreken er onze diepe bezorgdheid over uit dat gelijke toegang tot de wateren van de Europese Unie een enorm probleem blijft voor beroepsvissers. Wij roepen onze Roemeense mede-Parlementsleden en de Commissie, als hoedster van de Verdragen, op tussenbeide te komen om de kwestie op te lossen.</p>
    </intervention>
    <intervention id="1-228-000" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mevrouw de Voorzitter, gisteren hebben we het einde van de Tweede Wereldoorlog herdacht, vandaag vieren we de Dag van Europa. Het moet worden gezegd dat de Europese Unie een heel bijzonder en uniek model is, dat vooral gestoeld is op democratie en de co-existentie van volkeren in de Europese Unie.</p>
      <p sl="sk">Daarom is het des te bedroevender dat juist enkele dagen voordat we dit belangrijke jubileum hebben herdacht het Hongaarse Parlement, en daarna de Hongaarse president, een grondwet hebben ondertekend die in strijd is met de grondbeginselen van de democratie. Het is ook treurig dat de Hongaarse regering, en Hongarije als land, juist nu de Europese Unie voorzitten.</p>
      <p sl="sk">Viktor Orbán, de Hongaarse premier, heeft de grondbeginselen van de democratie met voeten getreden. Hij heeft niet alleen geweigerd samen te werken met de oppositie bij het goedkeuren van de grondwet van zijn land, maar door de wijze waarop hij is opgesteld schendt de grondwet fundamenteel de rechten van minderheden en schaadt hij de goede nabuurschapsverhoudingen tussen lidstaten van de Europese Unie. Daarom hoop ik dat de Commissie van Venetië in haar rapport zal adviseren dat dit Parlement een resolutie aanneemt waarin het laat zien dat de regering van Fidesz slecht is voor Hongarije.</p>
    </intervention>
    <intervention id="1-229-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, 9 mei wordt ieder jaar gevierd als Dag van Europa en ik wil bij deze gelegenheid alle Europese burgers feliciteren. In de verklaring van 9 mei 1950 zei Robert Schuman, Frans minister van Buitenlandse Zaken, dat Europa niet in een keer gebouwd kan worden of op basis van een enkel plan, maar door middel van concrete resultaten die in de eerste plaats zullen leiden tot een praktische solidariteit. Het plan-Schuman voorzag in een gemeenschappelijke markt, het moderniseren en uitbreiden van de kolen- en staalproductie en het gelijktrekken en verbeteren van de levensomstandigheden van de werknemers in deze sectoren.</p>
      <p sl="ro">Momenteel worden de lidstaten geconfronteerd met economische, financiële en sociale crises en er is meer dan ooit behoefte aan solidariteit en respect voor de grondbeginselen van de Unie. Ik roep op tot het wegnemen van de barrières voor het vrije verkeer van werknemers uit Roemenië en Bulgarije. Ook vraag ik de steun van de lidstaten voor een nieuw industrie- en innovatiebeleid, dat banen kan scheppen waardoor de Europese burger een fatsoenlijk bestaan kan worden gegarandeerd.</p>
    </intervention>
    <intervention id="1-230-000" speaker_id="96832" name="Kinga Göncz" is_mep="True" mode="spoken">
      <p sl="hu">Mevrouw de Voorzitter, als we bij de Roma-strategie resultaten willen behalen moet de situatie op het gebied van onderwijs, werkgelegenheid, gezondheidszorg en huisvesting verbeterd worden en moet gelijktijdig de strijd worden aangegaan met anti-Roma-gevoelens, haatzaaiende uitlatingen en de discriminatie van Roma. Geen van beide acties kan resultaat opleveren als we de andere buiten beschouwing laten.</p>
      <p sl="hu">De Roma-strategie van de Commissie heeft alleen aandacht voor één kant, de sociale taken, en legt de verantwoordelijkheid ook in dat opzicht primair bij de lidstaten. Helaas maakt ze nauwelijks melding van de noodzaak om op te treden tegen anti-Roma-gevoelens, van de mensenrechtendimensie van de kwestie. De Commissie protesteerde niet toen paramilitairen in Hongarije de Roma-bevolking in Gyöngyöspata wekenlang in angst hielden en de Hongaarse regering pas maatregelen nam toen de spanning en provocatie in geweld ontaardden. Als Europa geen bereidheid toont om bij het verbeteren van de situatie van de Roma een grotere rol te spelen dan in de mededeling van de Commissie staat vermeld, is het gevaar groot dat soortgelijke situaties zich zullen herhalen. Het is nu nog niet te laat voor een koerswijziging. We zouden graag horen wat commissaris Viviane Reding daarover te zeggen heeft.</p>
    </intervention>
    <intervention id="1-231-000" speaker_id="28349" name="Teresa Riera Madurell" is_mep="True" mode="spoken">
      <p sl="es">Mevrouw de Voorzitter, dames en heren, graag wil ik uw aandacht vragen voor het feit dat dit jaar door de Verenigde Naties is uitgeroepen tot Internationaal Jaar van de Chemie, ter nagedachtenis van Marie Curie die precies honderd jaar geleden de Nobelprijs voor de Scheikunde kreeg.</p>
      <p sl="es">Onder het motto "Chemie – ons leven, onze toekomst" wil men de maatschappij bewust maken van de bijdrage die de scheikunde levert aan ons welzijn.</p>
      <p sl="es">Dankzij scheikunde zijn er vaccins en antibiotica die onze levensverwachting hebben verdubbeld en scheikunde speelt een cruciale rol bij de ontwikkeling van nieuwe energiebronnen en de verbetering van de wereldvoedselproblematiek. De chemische industrie is bovendien een strategische sector in Europa, met 25 000 bedrijven die direct en indirect werkgelegenheid bieden aan vijf miljoen mensen.</p>
      <p sl="es">Daarom moeten we er vanuit dit Parlement alles aan doen om ervoor te zorgen dat het Internationaal Jaar van de Chemie een succes wordt, want, zoals Marie Curie zei: "De tijd is gekomen om te leren begrijpen, zodat we minder hoeven te vrezen" en de viering van dit jaar biedt daar een goede gelegenheid voor.</p>
    </intervention>
    <intervention id="1-232-000" speaker_id="4544" name="De Voorzitter" is_mep="True" mode="spoken">
      <p sl="nl">Hiermee is het onderdeel beëindigd.</p>
    </intervention>
  </section>
  <section id="creitem24" title="24. Onze bossen voorbereiden op de klimaatverandering (korte presentatie)">
    <intervention id="1-234-000" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het verslag over het Groenboek van de Commissie "Bosbescherming en bosinformatie in de EU: onze bossen voorbereiden op de klimaatverandering" [2010/2106(INI) ] - Commissie milieubeheer, volksgezondheid en voedselveiligheid. Rapporteur: Kriton Arsenis (A7-0113/2011).</p>
    </intervention>
    <intervention id="1-235-000" speaker_id="97009" name="Kriton Arsenis" is_mep="True" mode="spoken" role="rapporteur">
      <p sl="el">Mevrouw de Voorzitter, mijnheer de commissaris, bossen zijn heel erg belangrijk, voor ons allemaal, niet alleen voor degenen die in deze zaal zitten maar voor alle Europeanen, waar dan ook in Europa. Bossen maken deel uit van onze identiteit en wij gebruiken ze voor recreatie en werkgelegenheid. Toch is een bos voor eenieder onder ons en voor elke regio van Europa weer anders. Als een Noord-Europeaan een bos in het Middellandse-Zeegebied bezoekt zal hij of zij een groot deel van wat wij in het Middellandse-Zeegebied een bos noemen, eerder als savanne of natuurpark beschouwen, daar er geen productieactiviteiten plaatsvinden. En als omgekeerd iemand uit het Middellandse-Zeegebied door Noord-Europa reist dan zal hij of zij denken dat de bossen daar eerder door de mens dan door de natuur gemaakt zijn, juist omdat ze zo sterk voor productiedoeleinden worden gebruikt.</p>
      <p sl="el">Ofschoon een bos voor eenieder onder ons en voor elke regio weer anders is, hebben alle bossen een gemeenschappelijke vijand: klimaatverandering. Klimaatverandering is een bedreiging voor de Europese bossen, niet alleen omdat daardoor het aantal bosbranden toeneemt, maar ook omdat er ziektes uitbreken die zich van het ene land naar het andere verspreiden en hele soorten bedreigen en omdat allerlei rampen veroorzaakt worden door extreme weersverschijnselen. De gevolgen hiervan variëren weliswaar van gebied tot gebied, maar ze zijn grensoverschrijdend en daarom moet Europa bijdragen aan de aanpak ervan.</p>
      <p sl="el">Vandaag debatteren wij en overmorgen stemmen wij over het verslag van het Parlement over bosbescherming. De opstelling van dit verslag stond van meet af aan in het teken van consensus. Daaraan hebben afgevaardigden uit alle landen en alle fracties meegewerkt. Tijdens de procedure die volgde op de indiening van het verslag in de bevoegde commissie werden 50 compromisamendementen uitgewerkt. Deze waren afkomstig van alle fracties en van alle in Europa vertegenwoordigde regio´s en hadden tot doel het verslag in een definitieve vorm te gieten. Daarom ben ik er zeker van dat het verslag een weergave is van de mening van het Parlement ten aanzien van de manier waarop wij de bossen en onze samenlevingen kunnen helpen bij de aanpassing aan de klimaatverandering.</p>
      <p sl="el">Wat vragen wij met dit verslag? Wij vragen de Commissie om werk te maken van een Witboek over de aanpassing van de bossen aan klimaatverandering. Wij vragen eveneens om een nieuwe verordening ter vervanging van de oude verordening inzake de preventie van bosbranden, en om een nieuwe verordening ter vervanging van de oude verordening inzake bosinformatie, en wij vragen tot slot om een verhoging van de financiële middelen voor bossen in het kader van de tweede pijler van het gemeenschappelijk landbouwbeleid.</p>
      <p sl="el">Ongeveer 42 procent van het platteland bestaat uit bossen, maar slechts 1 procent van het GLB is voor bossen bestemd. Wij dringen dan ook aan op de mogelijkheid om overheidsinstanties te financieren, op de vaststelling van duurzaamheidscriteria voor bosbiomassa voor energiedoeleinden en tot slot op een actief, duurzaam en aan klimaatverandering aangepast bosbeheer.</p>
    </intervention>
    <intervention id="1-236-000" speaker_id="96814" name="Elena Băsescu" is_mep="True" mode="spoken">
      <p sl="ro">Mevrouw de Voorzitter, dit verslag dient om de discussie over bosbescherming op Europees niveau nieuw leven in te blazen. Zowel bosbescherming als bosinformatie zijn gebaseerd op samenwerking tussen de Europese instellingen en de autoriteiten in de lidstaten.</p>
      <p sl="ro">Ik wil wijzen op artikel 23 van het verslag, met betrekking tot illegale houtkap. Ik breng in herinnering dat het in praktijk brengen van duurzaam bosbeheer van groot belang is voor het behoud van biodiversiteit in Europa. Voor het afronden van dit proces is er behoefte aan meer financiële middelen en het wegnemen van wettelijke barrières. Onderzoek naar klimaatverandering moet worden aangemoedigd, met name in het kader van multinationale projecten. Daarnaast verwelkom ik het initiatief tot bijscholing voor werknemers.</p>
    </intervention>
    <intervention id="1-237-000" speaker_id="96706" name="João Ferreira" is_mep="True" mode="spoken">
      <p sl="pt">Mevrouw de Voorzitter, dit onderwerp beslaat een heel breed terrein, reden waarom ik het hier wil laten bij twee korte opmerkingen. Ik wil om te beginnen de aandacht vestigen op de factoren die nu een groot aantal bosecosystemen bedreigen. Ik noem om te beginnen de verspreiding van invasieve uitheemse soorten, schadelijke organismen – of plagen – en bosbranden. Sommige van deze factoren doen zich steeds vaker gevoelen, vooral in regio’s waar meerdere ervan een rol spelen. Er moet een uitgebreid onderzoek worden uitgevoerd naar de impact van deze factoren en de manieren om onze bossen beter bestand te maken tegen deze biotische en abiotische bedreigingen Daarom moeten er via communautaire programma’s en steunmaatregelen voldoende financiële middelen worden gemobiliseerd voor een onderzoek naar de ecologische en fytosanitaire staat van onze bossen en de mogelijkheden voor verbeteringen, onder andere door herbebossing, waarbij zoveel mogelijk gebruik moet worden gemaakt van inheemse soorten. De nadruk moet liggen op gemengde wouden – dat komt de biodiversiteit en de weerstand van de bossen ten goede.</p>
      <p sl="pt">Ten tweede wil ik er graag op wijzen dat de natuurlijke omstandigheden en – daarmee samenhangend – de bosecosystemen in Europa enorm gevarieerd zijn. We moeten dat erkennen en daar gebruik van maken. We moeten de vele en uiteenlopende functies van de bossen goed benutten en inzetten bij het scheppen van banen en de ontwikkeling van het platteland.</p>
    </intervention>
    <intervention id="1-238-000" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, de huidige studies naar de gevolgen van klimaatverandering voor de bossen in Europa laten een breed spectrum zien aan specifieke regionale reacties van bosecosystemen.</p>
      <p sl="sk">Het vermogen om de verwachte problemen in hun aard en omvang op te vangen is afhankelijk van de natuurlijke omstandigheden van de betreffende regio (berggebieden krijgen bijvoorbeeld te maken met andere problemen dan laag gelegen gebieden), de fysiologische gevoeligheid van de bosvegetatie, het aanpassingsvermogen van de individuele ecosystemen, de intensiteit van de verwachte klimaatveranderingen (voor Midden- en Oost-Europa wordt bijvoorbeeld een anderhalf keer zo sterke verandering verwacht dan het wereldwijde gemiddelde) en van de technische mogelijkheden van het bosbeheer om aanpassingsmaatregelen te treffen, zoals verandering van de samenstelling van de vegetatie naar resistentere soorten. Daarom is het ontzettend belangrijk om bij het voorstellen van maatregelen voor bescherming en aanpassing rekening te houden met de specifieke lokale en regionale omstandigheden en de specifieke parameters van beschermde habitats te respecteren.</p>
    </intervention>
    <intervention id="1-239-000" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, het is een genoegen om vanmiddag hier te zijn. Vandaag hebben mijn collega’s en ik voor het eerst in het Ierse Lagerhuis – de Dáil – gesproken op de Dag van Europa, dus het is vanuit dat oogpunt een historische dag.</p>
      <p sl="en">Het onderwerp dat we nu bespreken, is absoluut van wezenlijk belang, want bossen spelen een grote rol, in het bijzonder in de bestrijding van de klimaatverandering. We horen veel over op de voorgrond tredende zaken zoals hernieuwbare energie, enzovoort, die zeker belangrijk zijn, maar bossen verdienen veel meer aandacht, omdat het veel tijd kost om een bos tot volle wasdom te laten komen, en bossen daarom moeten worden beschermd en bevorderd.</p>
      <p sl="en">Er is behoefte aan onderzoek, in het bijzonder naar manieren om bosbranden te beperken. Het is zuur te beseffen dat één brandende lucifer in staat is om duizenden hectares fraai bos te vernietigen. Ik ben het ook met de rapporteur eens dat het onvoldoende is dat slechts 1 procent van de uitgaven voor het gemeenschappelijk landbouwbeleid naar bebossing gaat. Ons parlement wil in de komende jaren het aantal hectares bos in Ierland vergroten, en een verhoging van de financiering via het gemeenschappelijk landbouwbeleid zou zeker verstandig en de moeite waard zijn.</p>
    </intervention>
    <intervention id="1-240-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mevrouw de Voorzitter, op dit zeer late uur zou ik wil beginnen met de rapporteur, de heer Arsenis, te bedanken voor zijn inzet en zijn werk om dit verslag over bosbescherming en bosinformatie op te stellen.</p>
      <p sl="en">Ik bedank ook de leden van de commissie die hun zienswijzen naar voren hebben gebracht, voor hun waardevolle bijdragen. De Commissie maakte bekend voornemens te zijn om een Groenboek over bosbescherming en bosinformatie in de EU te presenteren in het kader van het Witboek uit 2009 met als titel "Aanpassing aan de klimaatverandering". Het werd goedgekeurd in maart 2010.</p>
      <p sl="en">Het Groenboek beschrijft de verschillende sociaaleconomische en milieufuncties van bossen en de uitdagingen waarvoor deze in de komende decennia zullen komen te staan. Het heeft ook de bestaande bosinformatiesystemen in Europa geëvalueerd. En wat heel belangrijk is, het heeft het Parlement en de Raad, alsook alle andere geïnteresseerde belanghebbenden, uitgenodigd om hun zienswijzen over bosbescherming en bosinformatie en over de weg voorwaarts kenbaar te maken, zodat de EU meerwaarde kan geven aan het werk dat plaatsvindt op het niveau van de lidstaten en breder in Europa. Het leidende beginsel is de bevoegdheden van de lidstaten en het subsidiariteitsbeginsel te respecteren en tegelijkertijd te bekijken hoe de EU het best zou kunnen helpen waarborgen dat de functies van bossen worden beschermd en dat de benodigde informatie om dit te bereiken, beschikbaar is.</p>
      <p sl="en">Het afgelopen jaar is er veel gediscussieerd, en de conclusies van de Raad worden, tezamen met de resultaten van de raadpleging van de belanghebbenden, al als invoer gebruikt voor de overwegingen van de Commissie over de volgende stappen. Ondanks het feit dat er een lang debat heeft plaatsgevonden over de vraag of de EU nu wel of niet een bosbouwbeleid nodig heeft, ben ik heel blij te zien dat waardering voor de economische, sociale en milieufunctie van bossen een gemeenschappelijk thema was in de input van de belanghebbenden en de Raad en dat deze betrokkenheid vandaag opnieuw blijkt in het verslag dat Kriton Arsenis heeft opgesteld.</p>
      <p sl="en">Evenzo is er een zeer grote behoefte aan vergelijkbare informatie op een groot aantal bosbouwgerelateerde gebieden, zoals werkgelegenheid, de hoeveelheid bos, biomassa, branden, informatie over en ontwikkelingen in de hoeveelheden koolstof in bodem en bossen, de gezondheid van bossen, biodiversiteit en waterbescherming. Elke instelling legt veel nadruk op het vinden van middelen om dit te bereiken.</p>
      <p sl="en">In afwachting van het verslag van het Parlement zijn we met de lidstaten aan het werk gegaan om de precieze informatiebehoeften op Europees niveau verder en duidelijker uit te werken. Het verslag zal ons helpen om deze werkzaamheden te doen convergeren.</p>
      <p sl="en">Zodra de informatiebehoeften duidelijk zijn, moet er een volgende fase worden ontwikkeld. We zullen het komende jaar aan beide aspecten werken, zorgvuldig en zonder andere inspanningen op het gebied van de bosbouw te kopiëren.</p>
      <p sl="en">Gewapend met relevante nuttige en vergelijkbare informatie zouden we in de nabije toekomst beter in staat moeten zijn om toegevoegde EU-waarde te creëren voor alle bosbouwgerelateerde sociaaleconomische en milieukwesties en zo de weg te bereiden voor een betere inbreng van de EU om bossen te helpen hun talrijke baten voor ons allemaal te blijven leveren. De Commissie zal nu in detail dit verslag gaan bestuderen en grondig nadenken over ons antwoord op het verslag en op de conclusies van de Raad en de input van de belanghebbenden.</p>
    </intervention>
    <intervention id="1-241-000" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt op 11 mei 2011 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="1-245-000" speaker_id="96717" name="Robert Dušek" is_mep="True" mode="written">
      <p sl="cs">Het verslag over bosbescherming gaat in op de achteruitgang van het bosareaal als gevolg van de houtkap. Aangezien een verdere achteruitgang als gevolg van klimaatveranderingen onvermijdelijk lijkt, bevindt de Europese bosbouw zich thans in een ronduit problematische en risicovolle situatie. Een aantal lidstaten (zoals Duitsland en Oostenrijk) voert een gedegen bosbouwbeleid, maar een groot aantal andere lidstaten – met name nieuwe lidstaten, waaronder de Tsjechische Republiek – geeft niet-duurzame bosbouw op hun grondgebied ruim baan. Dat leidt tot rücksichtsloze kaalslag en plundering van bosgebieden. De verhouding houtkap en bosaanwas bedraagt zelfs meer dan 100 procent. Indien de politici in deze lidstaat dusdanig incompetent of corrupt zijn dat ze niet in staat of bereid zijn deze trend te keren, dan zit er niets anders op dan de (kaal-)kap van bossen te reguleren op Europees niveau. In de Tsjechische Republiek is de bosbouw een business geworden waarin alles alleen nog maar om het financieel gewin van de betrokken bedrijven en individuen draait. Van onderhoud van de bossen of van duurzaam bosbeheer is in de verste verte geen sprake. Houtkap door burgers zonder ook maar enige vergunning is eveneens schering en inslag doordat brandstof voor de verwarming duur is. Ik wil hier een dringende oproep doen aan de overheden die daartegen niet met het opleggen van boetes optreden en er zich helemaal niet druk over maken dat het in de Tsjechische Republiek alledaagse praktijk is geworden om bossen om te hakken. Ik ben ingenomen met het verslag, een volgende stap in de richting van duurzaam bosbeheer in Europa en daarmee richting stopzetting van de plundering van bossen in een aantal lidstaten.</p>
    </intervention>
    <intervention id="1-244-000" speaker_id="96792" name="Bogdan Kazimierz Marcinkiewicz" is_mep="True" mode="written">
      <p sl="pl">Het verslag toont duidelijk aan dat het bosbeleid tot de bevoegdheden van de lidstaten behoort. Toch moet het beleid op Europees niveau worden gesteund, al is het maar in het kader van het subsidiariteitsbeginsel. Vanuit het perspectief van de klimaatverandering is het van groot belang dat de bossen worden beschermd, omdat ze steeds meer blootgesteld zijn aan natuurrampen, in het bijzonder aan bosbranden en massale boomziekten. We mogen de bijzondere rol van de bossen niet vergeten, die zorgen voor biologisch evenwicht en diversiteit en tegelijk een waardevolle schakel vormen in de goede werking van de economie, niet enkel op het gebied van houtproductie, maar ook op het gebied van andere producten en diensten die een gemeengoed vormen. Ik ben van mening dat het uiterst belangrijk is om een duurzaam gemeenschappelijk Europees bosbeleid vast te leggen. Ik roep de Commissie op om wettelijk bindende criteria voor duurzame ontwikkeling van houtbiomassa uit te werken, en daarbij tegelijkertijd instrumenten in te voeren om informatie over bossen en bosbeheer te verzamelen en ter beschikking te stellen.</p>
    </intervention>
    <intervention id="1-243-000" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik was rapporteur voor advies voor de Commissie landbouw en plattelandsontwikkeling en ik heb geprobeerd de sterke band te benadrukken tussen bosgebieden en plattelandsgemeenschappen, via de economische en sociale rol van de bossen als belangrijke bron van inkomsten en bij de landbouw. Ik beschouw de bosgebieden als een belangrijk onderdeel van het toekomstige gemeenschappelijke landbouwbeleid. Aangezien de huidige Europese maatregelen op het gebied van bossen momenteel vooral in het kader van de tweede pijler van het GLB – plattelandsontwikkeling – worden uitgevoerd, moet deze als krachtig en efficiënt instrument behouden blijven. De financiering moet op een passend niveau blijven in het kader van de programma’s van het GLB na 2013. Ook in deze programma’s moet steun blijven bestaan voor de aanplanting van bossen. Bossen produceren in belangrijke mate publieke diensten die niet door de markt worden beloond. Daarom ben ik van mening dat boseigenaren een directe betaling moeten ontvangen per areaal. De rol van de bossen in de energiestrategie van de Europese Unie is een ander belangrijk punt, omdat hun potentieel als hernieuwbare energiebron momenteel nog niet ten volle wordt benut.</p>
    </intervention>
    <intervention id="1-245-500" speaker_id="97025" name="Ivari Padar" is_mep="True" mode="written">
      <p sl="et">De diverse voor de bosbouw relevante beleidsonderdelen van de Europese Unie én van de lidstaten vertonen een gebrek aan samenhang. Daarom is het noodzakelijk beleidsonderdelen die verband houden met bosbouw, landbouw, hernieuwbare energie, alsmede overig milieubeleid, grondiger te coördineren. We moeten hier ook rekening houden met industrieel en onderzoeksbeleid en de Europa 2020-strategie. De bosbouw is een natuurlijk onderdeel van een geïntegreerd landbouw- en regionaal beleid. In de besprekingen over de toekomst van het gemeenschappelijk landbouwbeleid na 2013 moet hiermee rekening worden gehouden.</p>
    </intervention>
    <intervention id="1-242-000" speaker_id="38595" name="Rovana Plumb" is_mep="True" mode="written">
      <p sl="en">Europese bossen leveren een belangrijke bijdrage aan het temperen van de klimaatverandering en de aanpassing van de Europese samenlevingen door de voortzetting van hun economische, sociale en milieufuncties. De bosgerelateerde instrumenten van de EU moeten daarom up-to-date worden gebracht om nieuwe dreigingen voor het duurzaam beheer en het behoud van bossen het hoofd te bieden. Onderstreept worden de centrale rol van duurzaam bosbeheer (Sustainable Forest Management- SFM) en het belang van bossen voor het concurrentievermogen en de werkgelegenheid, om de klimaatdoelstellingen van de EU te halen en de noodzakelijke ecosysteemdiensten te leveren, zoals behoud van biodiversiteit, bescherming tegen natuurrampen en het opvangen van CO2 . Verzocht wordt om: 1. de verslaglegging via nationale bosprogramma’s uit te breiden en SFM beter ten uitvoer te leggen in de Europese Unie; 2. de onmiddellijke vaststelling van wetgeving inzake de preventie van bosbranden, alsook inzake bosinformatie, rekening houdend met klimaatdreigingen en de noodzaak van het verzamelen en verspreiden van vergelijkbare gegevens. Bovendien wordt gevraagd om een Witboek over bosbescherming, waarin wordt ingegaan op de financiële middelen, de uitwisseling van kennis en de bevordering van onderzoek. 3. Er is erkenning van het belang van bossen voor plattelandsontwikkeling, alsook van de noodzaak om obstakels voor de financiering van bosbouw en biodiversiteit weg te nemen. Er is overeenstemming bereikt over een verzoek om toegang tot financiering van de toepasselijke maatregelen voor publieke organen en plattelandsproducenten.</p>
    </intervention>
  </section>
  <section id="creitem25" title="25. Agenda van de volgende vergadering: zie notulen"/>
  <section id="creitem26" title="26. Sluiting van de vergadering"/>
</text>
