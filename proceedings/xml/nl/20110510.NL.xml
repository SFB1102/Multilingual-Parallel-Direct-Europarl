<?xml version='1.0' encoding='utf-8'?>
<text id="20110510.NL" lang="nl" date="2011-05-10" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem4" title="4. Kwijting 2009 (debat)">
    <intervention id="2-008-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde is de gecombineerde behandeling van:</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling III – Commissie en uitvoerende agentschappen [SEC(2010)0963 – C7-0211/2010 – 2010/2142(DEC) ] – Commissie begrotingscontrole. Rapporteur: Jorgo Chatzimarkakis (A7-0134/2011);</p>
      <p sl="nl">het verslag over de speciale verslagen van de Rekenkamer, in de context van de verlening van kwijting aan de Commissie voor 2009 [2010/2204(DEC) ] – Commissie begrotingscontrole. Rapporteur: Jorgo Chatzimarkakis (A7-0135/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling I – Europees Parlement [SEC(2010)0963 – C7-0212/2010 – 2010/2143(DEC) ] – Commissie begrotingscontrole. Rapporteur: Ville Itälä (A7-0094/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling II – Raad [SEC(2010)0963 – C7-0213/2010 – 2010/2144(DEC) ] – Commissie begrotingscontrole. Rapporteur: Crescenzio Rivellini (A7-0088/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling IV – Hof van Justitie [SEC(2010)0963 – C7-0214 – 2010/2145(DEC) ] – Commissie begrotingscontrole. Rapporteur: Crescenzio Rivellini (A7-0137/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling V – Rekenkamer [SEC(2010)0963 – C7-0215/2010 – 2010/2146(DEC) ] – Commissie begrotingscontrole. Rapporteur: Crescenzio Rivellini (A7-0138/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling VI – Europees Economisch en Sociaal Comité [SEC(2010)0963 – C7-0216/2010 – 2010/2147(DEC) ] – Commissie begrotingscontrole. Rapporteur: Crescenzio Rivellini (A7-0136/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling VII – Comité van de Regio's [SEC(2010)0963 – C7-0217/2010 – 2010/2148(DEC) ] – Commissie begrotingscontrole. Rapporteur: Crescenzio Rivellini (A7-0139/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling VIII – Europese Ombudsman [SEC(2010)0963 – C7-0218/2010 – 2010/2149(DEC) ] – Commissie begrotingscontrole. Rapporteur: Crescenzio Rivellini (A7-0116/2011);</p>
      <p sl="nl">het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling IX – Europese Toezichthouder voor gegevensbescherming [SEC(2010)0963 – C7-0219/2010 – 2010/2150(DEC) ] – Commissie begrotingscontrole. Rapporteur: Crescenzio Rivellini (A7-0117/2011);</p>
      <p sl="nl">het verslag over het verlenen van kwijting voor de uitvoering van de begroting van het achtste, negende en tiende Europees Ontwikkelingsfonds voor het begrotingsjaar 2009 [COM(2010)0402 – C7-0220/2010 – 2010/2151(DEC) ] – Commissie begrotingscontrole. Rapporteur: Bart Staes (A7-0140/2011);</p>
      <p sl="nl">het verslag over de kwijting 2009: prestaties, financieel beheer en controle van de agentschappen [2010/2271(DEC) ] – Commissie begrotingscontrole. Rapporteur: Georgios Stavrakakis (A7-0149/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese Politieacademie voor het begrotingsjaar 2009 [SEC(2010)0963 – C7-0241/2010 – 2010/2181(DEC) ] – Commissie begrotingscontrole. Rapporteur: Georgios Stavrakakis (A7-0150/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Geneesmiddelenbureau voor het begrotingsjaar 2009 [SEC(2010)0963 – C7-0233/2010 – 2010/2173(DEC) ] – Commissie begrotingscontrole. Rapporteur: Georgios Stavrakakis (A7-0153/2011);</p>
      <p sl="nl">het verslag over het verlenen van kwijting voor de uitvoering van de begroting van het Vertaalbureau voor de organen van de Europese Unie voor het begrotingsjaar 2009 [SEC(2010)0963 – C7-0232/2010 – 2010/2172(DEC) ] – Commissie begrotingscontrole. Rapporteur: Georgios Stavrakakis (A7-0119/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Centrum voor de ontwikkeling van de beroepsopleiding voor het begrotingsjaar 2009 [SEC(2010)0963 – C7-0226/2010 – 2010/2166(DEC) ] – Commissie begrotingscontrole. Rapporteur: Georgios Stavrakakis (A7-0106/2011);</p>
      <p sl="nl">het verslag over het verlenen van kwijting voor de uitvoering van de begroting van het Communautair Bureau voor visserijcontrole voor het begrotingsjaar 2009 [SEC(2010)0963 – C7-0244/2010 – 2010/2184(DEC) ] – Commissie begrotingscontrole. Rapporteur: Georgios Stavrakakis (A7-0118/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor de veiligheid van de luchtvaart voor het begrotingsjaar 2009 [SEC(2010)0963 – C7-0237/2010 – 2010/2177(DEC) ] – Commissie begrotingscontrole. Rapporteur: Georgios Stavrakakis (A7-0123/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2009 [SEC(2010)0963 – C7-0239/2010 – 2010/2179(DEC) ] – Commissie begrotingscontrole. Rapporteur: Georgios Stavrakakis (A7-0107/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor chemische stoffen voor het begrotingsjaar 2009 [SEC(2010)0963 – C7-0245/2010 – 2010/2185(DEC) ] – Commissie begrotingscontrole. Rapporteur: Georgios Stavrakakis (A7-0127/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Milieuagentschap voor het begrotingsjaar 2009 [SEC(2010)0963 – C7-0230/2010 – 2010/2170(DEC) ] – Commissie begrotingscontrole. Rapporteur: Georgios Stavrakakis (A7-0122/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese Autoriteit voor voedselveiligheid voor het begrotingsjaar 2009 [SEC(2010)0963 – C7-0238/2010 – 2010/2178(DEC) ] – Commissie begrotingscontrole. Rapporteur: Georgios Stavrakakis (A7-0146/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Waarnemingscentrum voor drugs en drugsverslaving voor het begrotingsjaar 2009 [SEC(2010)0963 – C7-0229/2010 – 2010/2169(DEC) ] – Commissie begrotingscontrole. Rapporteur: Georgios Stavrakakis (A7-0120/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor maritieme veiligheid voor het begrotingsjaar 2009 [SEC(2010)0963 – C7-0236/2010 – 2010/2176(DEC) ] – Commissie begrotingscontrole. Rapporteur: Georgios Stavrakakis (A7-0132/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor netwerk- en informatiebeveiliging voor het begrotingsjaar 2009 [SEC(2010)0963 – C7-0252/2010 – 2010/2192(DEC) ] – Commissie begrotingscontrole. Rapporteur: Georgios Stavrakakis (A7-0105/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Spoorwegbureau voor het begrotingsjaar 2009 [SEC(2010)0963 – C7-0240/2010 – 2010/2180(DEC) ] – Commissie begrotingscontrole. Rapporteur: Georgios Stavrakakis (A7-0125/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese Stichting voor opleiding voor het begrotingsjaar 2009 [SEC(2010)0963 – C7-0235/2010 – 2010/2175(DEC) ] – Commissie begrotingscontrole. Rapporteur: Georgios Stavrakakis (A7-0109/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2009 [SEC(2010)0963 – C7-0231/2010 – 2010/2171(DEC) ] – Commissie begrotingscontrole. Rapporteur: Georgios Stavrakakis (A7-0104/2011);</p>
      <p sl="nl">het verslag over het verlenen van kwijting voor de uitvoering van de begroting van het Voorzieningsagentschap van Euratom voor het begrotingsjaar 2009 [SEC(2010)0963 – C7-0246/2010 – 2010/2186(DEC) ] – Commissie begrotingscontrole. Rapporteur: Georgios Stavrakakis (A7-0144/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2009 [SEC(2010)0963 – C7-0227/2010 – 2010/2167(DEC) ] – Commissie begrotingscontrole. Rapporteur: Georgios Stavrakakis (A7-0108/2011);</p>
      <p sl="nl">het verslag over het verlenen van kwijting voor de uitvoering van de begroting van Eurojust voor het begrotingsjaar 2009 [SEC(2010)0963 – C7-0234/2010 – 2010/2174(DEC) ] – Commissie begrotingscontrole. Rapporteur: Georgios Stavrakakis (A7-0133/2011);</p>
      <p sl="nl">het verslag over het verlenen van kwijting voor de uitvoering van de begroting van het Bureau van de Europese Unie voor de grondrechten voor het begrotingsjaar 2009 [SEC(2010)0963 – C7-0120/2010 – 2010/2168(DEC) ] – Commissie begrotingscontrole. Rapporteur: Georgios Stavrakakis (A7-0130/2011);</p>
      <p sl="nl">het verslag over het verlenen van kwijting voor de uitvoering van de begroting van het Europees Agentschap voor het beheer van de operationele samenwerking aan de buitengrenzen van de lidstaten van de Europese Unie (Frontex) voor het begrotingsjaar 2009 [SEC(2010)0963 – C7-0242/2010 – 2010/2182(DEC) ] – Commissie begrotingscontrole. Rapporteur: Georgios Stavrakakis (A7-0145/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese GNSS-toezichtautoriteit voor het begrotingsjaar 2009 [SEC(2010)0963 – C7-0243/2010 – 2010/2183(DEC) ] – Commissie begrotingscontrole. Rapporteur: Georgios Stavrakakis (A7-0103/2011);</p>
      <p sl="nl">het verslag over het verlenen van kwijting voor de uitvoering van de begroting van de gemeenschappelijke onderneming ARTEMIS voor het begrotingsjaar 2009 [SEC(2010)0963 – C7-0250/2010 – 2010/2190(DEC) ] – Commissie begrotingscontrole. Rapporteur: Georgios Stavrakakis (A7-0126/2011);</p>
      <p sl="nl">het verslag over het verlenen van kwijting voor de uitvoering van de begroting van de gemeenschappelijke onderneming Clean Sky voor het begrotingsjaar 2009 [SEC(2010)0963 – C7-0249/2010 – 2010/2189(DEC) ] – Commissie begrotingscontrole. Rapporteur: Georgios Stavrakakis (A7-0128/2011);</p>
      <p sl="nl">het verslag over het verlenen van kwijting voor de uitvoering van de begroting van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor het begrotingsjaar 2009 [SEC(2010)0963 – C7-0251/2010 – 2010/2191(DEC) ] – Commissie begrotingscontrole. Rapporteur: Georgios Stavrakakis (A7-0129/2011);</p>
      <p sl="nl">het verslag over het verlenen van kwijting voor de uitvoering van de begroting van de Europese gemeenschappelijke onderneming voor ITER en de ontwikkeling van fusie-energie voor het begrotingsjaar 2009 [SEC(2010)0963 – C7-0247/2010 – 2010/2187(DEC) ] – Commissie begrotingscontrole. Rapporteur: Georgios Stavrakakis (A7-0131/2011), en</p>
      <p sl="nl">het verslag over het verlenen van kwijting voor de uitvoering van de begroting van de gemeenschappelijke onderneming SESAR voor het begrotingsjaar 2009 [SEC(2010)0963 – C7-0248/2010 – 2010/2188(DEC) ] – Commissie begrotingscontrole. Rapporteur: Georgios Stavrakakis (A7-0124/2011).</p>
    </intervention>
    <intervention id="2-009-000" speaker_id="28243" name="Jorgo CHATZIMARKAKIS" is_mep="True" mode="spoken" role="rapporteur" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, commissaris Šemeta, geachte dames en heren, het proces waarmee wij ons vandaag bezighouden – dat wil zeggen de kwijting voor de uitgaven van de Europese Commissie – is een essentieel proces. In de afgelopen jaren is daar wellicht iets te gemakkelijk over gedacht, maar in feite is het verlenen van kwijting voor de uitgaven van de Europese Unie voor het jaar 2009 een van de essentiële taken van het Europees Parlement.</p>
      <p sl="de">Wij zijn ons ervan bewust dat 80% van die middelen besteed is onder een gedeelde verantwoordelijkheid van de Commissie en de lidstaten. Niettemin berust de eindverantwoordelijkheid bij de Commissie. Sta mij daarom toe om het woord rechtstreeks tot u te richten, commissaris Šemeta. In de eerste plaats wil ik u bedanken. Dat wil ik hier meteen aan het begin heel duidelijk stellen. Mijn dank gaat eveneens uit naar mijn medeafgevaardigden voor de goede samenwerking en voor hun grote steun voor het standpunt van het Parlement. De discussies die wij gevoerd hebben, waren echter zeer intens, commissaris Šemeta. U hebt weliswaar slechts een gedeeltelijke verantwoordelijkheid voor 2009, maar u bent er niettemin flink tegenaan gegaan. In sommige gevallen was de discussie verhit en bijzonder gedetailleerd. Ik wil echter graag benadrukken dat u die kwijting boven aan de agenda van het college van commissarissen c.q. de Commissie hebt gezet. De voorzitter van de Commissie, de heer Barroso, heeft meer dan een uur met ons over de details onderhandeld. U hebt zelf een grote rol gespeeld bij het veranderen van de houding van de Commissie ten opzichte van de kwijting en van de houding van de functionarissen van de Commissie ten opzichte van het hele proces. Ik ben u er dankbaar voor dat u eigenlijk heel open hebt gezegd dat de druk die het Parlement dit jaar heeft uitgeoefend uiteindelijk ook tot een grotere transparantie zal leiden. U hebt nu de beschikking over een middel om niet alleen druk op de lidstaten uit te oefenen, maar ook op uw eigen beheeractiviteiten – op dat gebied was er tot nu toe sprake van een zekere laksheid.</p>
      <p sl="de">Ik ben echter ook van mening dat wij de impulsen die wij samen hebben gecreëerd commissaris Šemeta – en ik verzoek u om onze dank ook aan voorzitter Barroso over te brengen – en de bijbehorende dynamiek tevens voor de andere kwijtingsverslagen moeten gebruiken. Er is namelijk één ding dat wij allemaal duidelijk voor ogen moeten houden, en wel dat de Europese Rekenkamer voor de zestiende keer op rij geen onvoorwaardelijke betrouwbaarheidsverklaring heeft afgegeven. Dat is niet onbelangrijk, want dat betekent in feite dat u al zestien jaar lang niet aan de criteria voldoet. Wij hebben zelf echter ook essentiële criteria geformuleerd, en daaraan hebt u wel voldaan. Sta mij toe om die dadelijk kort toe te lichten. Het doet mij overigens genoegen dat de heer Fjellner, de aanstaande rapporteur voor de kwijting voor de begroting, zich hier aan mijn zijde bevindt. Ik hoop dat hij de werkzaamheden met hetzelfde enthousiasme zal voortzetten.</p>
      <p sl="de">De Commissie heeft een duidelijk begin gemaakt om de foutieve uitgaven in de boekhouding over 2009 ook te benoemen; dat is cruciaal, want wij hebben het per slot van rekening over een gedeelde verantwoordelijkheid voor 80% van de uitgaven. Zij heeft de betreffende posten openlijk aangegeven. Op basis van deze nieuwe transparantie hebben wij vijf essentiële criteria geformuleerd. Het eerste criterium betreft een eeuwenoude kwestie, een van onze stokpaardjes, waar het Parlement al heel lang de aandacht op vestigt, te weten de nationale beheersverklaringen. Als vertegenwoordiger van de Fractie Alliantie van Liberalen en Democraten voor Europa ben ik ook verheugd dat deze kwestie met name aan de orde is gesteld door Nederlandse leden van de ALDE-Fractie. Met deze kwestie doel ik op de bevestiging door de ministers van Financiën dat de EU-middelen in hun eigen landen op correcte wijze zijn besteed.</p>
      <p sl="de">Wij beschikken nog steeds niet over die nationale beheersverklaringen, maar wij willen ze wel hebben. In dat opzicht zal hieraan in de toekomst een vervolg gegeven moeten worden middels mijn samenwerking met de heer Fjellner. Commissaris, u hebt beloofd dat wij zullen bestuderen of er in het kader van de volgende financiële vooruitzichten in 2014 striktere voorwaarden ingevoerd kunnen worden. Het is belangrijk dat u richtsnoeren hebt opgesteld – daar zijn wij u dankbaar voor – en dat u aangegeven hebt welke landen wel nationale beheersverklaringen hebben overgelegd. Dat zijn er niet veel. In wezen voldoet alleen Nederland aan alle criteria. Het is ook een goede zaak dat u de directoraten-generaal de opdracht hebt gegeven om, voor de eerste keer in het activiteitenverslag over 2010, aan te geven welke componenten de toekomstige nationale beheersverklaringen moeten bevatten, zelfs al vindt dit slechts op werkniveau plaats.</p>
      <p sl="de">Het tweede essentiële vereiste is dat de commissarissen ook een grotere verantwoordelijkheid op zich moeten nemen. U hebt voorgesteld om de directoraten-generaal te verplichten hun commissarissen op de hoogte te stellen van eventuele onregelmatigheden, en daar zijn wij u dankbaar voor.</p>
      <p sl="de">Het derde essentiële vereiste heeft betrekking op een intensiever gebruik van het instrument om betalingen te beëindigen of op te schorten. U hebt duidelijke criteria genoemd voor het nemen van dergelijke maatregelen. U hebt ons ook duidelijk laten zien hoe u dat in de afgelopen paar jaar al eerder hebt gedaan. Ik dank u voor die openheid en transparantie, omdat wij daardoor meer druk op de lidstaten kunnen uitoefenen. Onze dank geldt ook de ondersteunende richtsnoeren voor de lidstaten. Daarnaast hebt u toegezegd duidelijke normen te zullen hanteren bij het evalueren van de doelmatigheidscontroles; overigens bent u daar op grond van het Verdrag van Lissabon sowieso toe gehouden. Ik dank u eveneens voor het feit dat u ons in aanzienlijke mate bij die doelmatigheidscontroles hebt betrokken. Bovendien hebt u toegezegd om vereenvoudigingen door te voeren aangezien het materiaal vaak dermate complex is dat mensen zich achter de regels verschuilen en zich aan misbruik schuldig maken. Tot slot geldt onze dank ook de zeer duidelijke eisen die u met het oog op de volgende financiële vooruitzichten hebt gesteld.</p>
      <p sl="de">Ik ben er voorstander van om op de ingeslagen weg verder te gaan. Naar mijn idee kan het Parlement er in aanzienlijke mate toe bijdragen de Commissie naar een hoger niveau te tillen. Ik wens de heer Fjellner daarbij het allerbeste en wil graag eindigen met een hartelijk woord van dank voor de Parlementaire medewerkers, met name voor Bent Adamsen en Dominykas Mordas.</p>
    </intervention>
    <intervention id="2-010-000" speaker_id="28313" name="Ville ITÄLÄ" is_mep="True" mode="spoken" role="rapporteur" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, dames en heren, om te beginnen wil ik iedereen bedanken met wie ik heb samengewerkt, vooral de schaduwrapporteurs, met wie de samenwerking uitstekend was. Ik wil ook de leden van de Commissie begrotingscontrole bedanken, want een duidelijke meerderheid in die commissie stond achter het verslag, en de sfeer was er uitstekend. Mijn dank gaat ook uit naar alle functionarissen die ons hebben geholpen. Het werk was veeleisend en duurde lang, en de kwesties zijn zeer delicaat en lastig, maar moeten toch worden behandeld.</p>
      <p sl="fi">De hoofdgedachte in het verslag is dat we in de Europese Unie nu een economische crisis doormaken. Lidstaten, ondernemingen en burgers moeten voortdurend overwegen hoe ze kunnen bezuinigen en hoe ze zich in het dagelijks leven kunnen redden. Het Parlement moet hetzelfde doen, en de Raad heeft dan ook voorgesteld dat het Parlement ook in dit opzicht over bezuinigingen moet nadenken en die ook moet vinden. Dat is natuurlijk moeilijk, omdat we allemaal ons eigen lievelingsproject hebben en onze ideeën over wat het Parlement in ieder geval wel moet doen. Het vinden van zaken waarop bezuinigd kan worden, is dan natuurlijk soms zeer lastig.</p>
      <p sl="fi">Veel zaken die hier zijn voorgesteld en die betrekking hebben op de toelagen van de leden en manier waarop de leden werken, zijn in financieel opzicht niet erg omvangrijk. De economie van de Europese Unie staat of valt daarmee niet, maar de reputatie die we kunnen verliezen wanneer we niet op een verstandige en voor de burgers aanvaardbare wijze optreden, is aanzienlijk, en daarom moeten we heel nauwgezet overwegen wat we gaan doen.</p>
      <p sl="fi">Naar mijn mening moeten we ons richten op de wezenlijke redenen waarom we hier zijn. We zijn een wetgevingsorgaan en stellen een begroting op. Dat is het werk dat we doen, en daarvoor moeten we de juiste middelen hebben. We moeten de beschikking hebben over informatietechnologie en dergelijke, maar met betrekking tot zaken die verder gaan dan dat, moeten we zeer kritisch zijn en ons afvragen of het daadwerkelijk nodig is voor het werk dat we hier moeten doen.</p>
      <p sl="fi">Nu er weinig tijd is, wil ik twee belangrijke maar waarschijnlijk ook lastige zaken in dit verslag naar voren brengen. De eerste is veiligheid. Mijnheer de Voorzitter, ik hoop dat de secretaris-generaal zo snel mogelijk een voorstel indient om de veiligheid te verbeteren. Binnen ongeveer een jaar hebben we met drie overvallen te maken gehad: in de bank, de kantine en het postkantoor. Dit kan zo echt niet doorgaan. We weten dat er in de hele wereld een voortdurende dreiging van terrorisme is. Als het Parlement zo slecht beveiligd is dat iemand hier zomaar naar binnen kan lopen en het postkantoor of de bank kan overvallen, terwijl er niemand wordt gepakt, dan moeten er snel verbeteringen worden aangebracht. Deze kwestie gaat met veel details gepaard, die in dit verslag worden vermeld. Op basis daarvan moet de veiligheid beslist worden verbeterd.</p>
      <p sl="fi">De tweede belangrijke zaak is dat ik de burgers op geen enkele wijze kan uitleggen waarom we om de drie weken van werklocatie veranderen. Dit brengt enorm veel extra kosten met zich mee, die niet kunnen worden gerechtvaardigd. Daarom moeten we hier openlijk durven bespreken of dit een verstandige manier is om geld van de belastingbetalers te gebruiken. We weten hoe moeilijk deze zaak ligt, er zijn een eigen geschiedenis en eigen passies aan verbonden, maar in de huidige economische crisis moeten we hierover praten. We kunnen geen muren als deze bouwen tussen de besluitvormers en de burgers en hen op deze manier van elkaar vervreemden. Daarom moeten we deze zaak ter sprake brengen.</p>
      <p sl="fi">Gisteren zag ik een document waarin stond dat de Franse senaat heeft voorgesteld om het Europees Parlement slechts in één plaats te laten vergaderen: in Straatsburg. Dat vind ik aanvaardbaar, omdat de hoofdzaak is dat we slechts één werkplaats hebben en geen geld verspillen aan het continu heen en weer reizen.</p>
    </intervention>
    <intervention id="2-011-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik wil graag meteen antwoorden dat de secretaris-generaal en mevrouw de adjunct-secretaris-generaal zich veel moeite getroosten ten behoeve van onze veiligheid in het Parlement. Tijdens een vergadering van het Bureau gisteren is uitvoerig over dit onderwerp gesproken. De procedures moeten worden gestroomlijnd, maar ik wil hierbij ook een beroep doen op al mijn collega's, op alle leden van het Europees Parlement: er mag van onszelf ook een zekere discipline worden verwacht. Ik weet dat het soms een boel gedoe geeft, maar als we een Parlement willen dat tegelijkertijd veilig is en open voor het publiek, moeten we controles uitvoeren, ook al weet ik dat mijn collega's en ikzelf die soms irritant vinden. Gelooft u mij alstublieft als ik zeg dat er maar twee opties zijn: ofwel deze controles blijven bestaan en dan kunnen wij ons veiliger voelen, ofwel we zien ervan af, en dan hoeven we het niet meer over de veiligheid te hebben. Ik wil de leden nogmaals vragen om een positieve houding ten aanzien van deze verscherpte controles, want ik zou er niet mee willen ophouden. Ze zullen ook in de toekomst worden gehandhaafd.</p>
      <p sl="nl">We hebben ook andere plannen om te zorgen dat het Parlement open blijft, want dat is heel belangrijk. We willen een Parlement zijn dat open is voor het publiek, maar tegelijkertijd nopen de veiligheidseisen ons tot bepaalde maatregelen die tot nu toe niet nodig waren. Ook onze medewerkers hebben hiermee te maken, en ik heb begrepen dat de ergernis onder onze medewerkers zelfs nog veel groter is dan onder de leden. Ik zou de medewerkers, die heel hard werken in het Parlement, dan ook graag willen wijzen op de noodzaak van deze controles. Niet alleen de leden worden gecontroleerd, maar ook de medewerkers. Ik weet zeker dat we deze voorschriften zullen aannemen zodat we ons veiliger kunnen voelen.</p>
    </intervention>
    <intervention id="2-012-000" speaker_id="96826" name="Tamás DEUTSCH" is_mep="True" mode="spoken" role="rapporteur" nationality="Hungary" birth_date="27-07-1966" birth_place="Budapest" m_state="HU">
      <p sl="hu">Mijnheer de Voorzitter, dames en heren, zoals de Voorzitter heeft gezegd, is de heer Rivellini de rapporteur van de zeven verslagen die ter tafel liggen. Onze collega heeft in het afgelopen halfjaar uitzonderlijk hard en effectief gewerkt, maar kan helaas vandaag niet aanwezig zijn op de plenaire vergadering. Ik heb de eer hem vandaag in het debat te vertegenwoordigen.</p>
      <p sl="hu">Zoals ik zei, is de heer Rivellini de rapporteur van zeven van de verslagen. Staat u mij toe om de belangrijkste EU-instellingen te noemen waarvoor de heer Rivellini kwijtingsverslagen heeft opgesteld. Hij heeft kwijtingsverslagen opgesteld aangaande de uitvoering van de begroting van de Europese Raad, het Europees Economisch en Sociaal Comité, het Comité van de Regio's, het Europese Hof van Justitie, de Europese Rekenkamer, de Ombudsman, de Europese Toezichthouder voor gegevensbescherming en het bureau van deze instellingen.</p>
      <p sl="hu">Ik wil de heer Rivellini persoonlijk bedanken en specifiek mijn dank uitspreken aan de Europese Rekenkamer, die onmisbaar werk heeft geleverd voor het opstellen van de onderhavige verslagen.</p>
      <p sl="hu">Ik wil de leden van de Commissie begrotingscontrole van het Europees Parlement en hun collega's bedanken voor het werk dat heeft geleid tot de onderhavige resultaten.</p>
      <p sl="hu">Dames en heren, aan twee verslagen wil ik graag extra aandacht besteden, namelijk aan het kwijtingsverslag van de Europese Raad en het kwijtingsverslag van het Europees Economisch en Sociaal Comité.</p>
      <p sl="hu">De kwijting van de Europese Raad is altijd ingewikkeld omdat er elk jaar een discussie ontstaat tussen de twee instellingen, het Europees Parlement en de Europese Raad, over de kwijtingsprocedure.</p>
      <p sl="hu">Ik wil hierover helder en eenduidig zijn. Het Europees Parlement is stellig en unaniem van mening dat het bij het verlenen of afwijzen van kwijting aan de Europese Raad dezelfde bevoegdheid en hetzelfde gezag heeft als bij alle andere instellingen van de EU. De heer Rivellini stelt voor om de kwijting van de Europese Raad uit te stellen zodat de Europese Raad en het Europees Parlement verder overleg kunnen voeren over de geschilpunten met betrekking tot de kwijtingsprocedure. Vorig jaar en het jaar daarvoor hebben we een vergelijkbare procedure gevolgd. De bevoegde commissie van het Parlement vroeg toen om uitstel van de kwijting van de Raad, en later werd de kwijting alsnog verleend.</p>
      <p sl="hu">Dit jaar hebben we duidelijk vooruitgang geboekt in de kwijtingsprocedure voor de Europese Raad, al lijkt het voorstel op het eerdere voorstel; het gaat namelijk over het uitstel van kwijting. Hiervoor onze dank en felicitaties aan het Hongaarse voorzitterschap van de Europese Raad.</p>
      <p sl="hu">Zoals in punt 8 van het kwijtingsverslag van de Europese Raad staat, is deze vooruitgang te danken aan de positieve instelling en de inspanningen van het Hongaarse voorzitterschap. Ik wil daarom iedereen die onder het huidige voorzitterschap een bijdrage heeft geleverd feliciteren.</p>
      <p sl="hu">We zien dat deze vooruitgang van jaar tot jaar doorzet, maar lang niet zo snel als we zouden willen. We zien het als een positief resultaat dat de Raad heeft erkend dat de kwijtingsprocedure en de begrotingsprocedure twee verschillende processen zijn en afzonderlijk van elkaar moeten worden behandeld. Het is ook verheugend dat de leden van de Raad aanwezig zijn bij en deelnemen aan het huidige debat over het verlenen van kwijting. Helaas hebben de vertegenwoordigers van de Europese Raad ook dit jaar niet gereageerd op de uitnodiging van de technische commissie. Ze hebben niet deelgenomen aan het debat van de commissie over de kwijtingsprocedure of inzicht gegeven in belangrijke documenten die onmisbaar waren voor het verlenen van kwijting, en de Europese Raad heeft niet geantwoord op de vragen van de parlementaire commissie. Dit zijn problemen die eindelijk overwonnen moeten worden.</p>
      <p sl="hu">Ik vertrouw erop dat de bevoegde parlementaire commissie, het Europees Parlement en de Europese Raad na het uitstel van kwijting een manier en een gelegenheid zullen vinden om tot een definitieve en op de toekomst gerichte overeenkomst te komen over de kwesties rondom de definitieve kwijtingsprocedure voor de Raad.</p>
      <p sl="hu">Tot slot een opmerking over het voorstel tot kwijting van het Europees Economisch en Sociaal Comité. De problemen rond het beheer van de Commissie zijn niet zo ernstig dat er reden is om de kwijting uit te stellen. Wij zijn daarom vóór het verlenen van kwijting. Bovendien hebben de problemen die tijdens het werk van de technische commissie aan het licht zijn gekomen geen betrekking op het jaar dat volgt op het jaar waarvoor kwijting is verleend.</p>
      <p sl="hu">Dames en heren, als plaatsvervanger van de heer Rivellini kan ik dus met het oog op de zeven verslagen zeggen dat wij de resolutie in het voorstel bij het Parlement in overweging moeten geven.</p>
    </intervention>
    <intervention id="2-013-000" speaker_id="4751" name="Bart STAES" is_mep="True" mode="spoken" role="rapporteur" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, mijnheer de commissaris, mijnheer de Raadsvoorzitter, ik moet u een pluim geven, voor het eerst in jaren is de Raad aanwezig in dit debat over de kwijting. Proficiat daarvoor, wij stellen dat zeer op prijs.</p>
      <p sl="nl">22,6 miljard euro, beste collega's, dat is het bedrag dat het 10e Europees Ontwikkelingsfonds zal besteden over de periode 2008-2013. Daarmee vormt het Europees Ontwikkelingsfonds het belangrijkste financieel instrument van de Europese Unie voor ontwikkelingssamenwerking met de ACS-landen. Het 10e Europees Ontwikkelingsfonds is qua financieel engagement zelfs erg belangrijk en in omvang 64% groter dan zijn voorganger, het 9e Europees Ontwikkelingsfonds.</p>
      <p sl="nl">Ik wil vijf opmerkingen maken.</p>
      <p sl="nl">De eerste opmerking is dat het Europees Ontwikkelingsfonds tot op heden geen onderdeel uitmaakt van de reguliere EU-begroting. Dat is eigenlijk onaanvaardbaar, want het bemoeilijkt de democratische controle, leidt tot te weinig verantwoording en zorgt zeker niet voor transparantie van de financiering. In mijn verslag herinner ik de Commissie eraan dat zij zich bij de besprekingen over het toekomstig financieel kader ertoe heeft geëngageerd om ervoor te zorgen dat het Europees Ontwikkelingsfonds inderdaad een volledig onderdeel van de Europese begroting wordt. Ik hoop dat dat nu ook zal gebeuren en ik hoop, mijnheer de Raadsvoorzitter, dat u dat ook zult meenemen naar de Raad, naar de lidstaten om ervoor te zorgen dat het Europees Ontwikkelingsfonds vanaf 2014 inderdaad een volledig onderdeel van de Uniebegroting wordt. Natuurlijk is daar dan wel onder te verstaan dat deze operatie niet mag leiden tot een vermindering van de middelen die er globaal gezien voor ontwikkelingssamenwerking ter beschikking worden gesteld.</p>
      <p sl="nl">Tweede opmerking: kwantiteit is één zaak, kwaliteit is een andere. Voor wat betreft de reguliere ontwikkelingssamenwerking heeft de Europese Commissie zich ertoe geëngageerd 20% van de steun te besteden aan basis- en middelbaar onderwijs en aan eerstelijns gezondheidszorg. In mijn verslag vraag ik dat ook te doen voor het Europees Ontwikkelingsfonds. Primair te focussen op basis- en middelbaar onderwijs, gezondheidszorg en dat bedrag zelfs op te trekken tot 25% van het geheel. Daarbij is samenwerking met ngo's, zowel lokale ngo's als Europese ngo's, van essentieel belang.</p>
      <p sl="nl">Derde opmerking is een opmerking over het financieel beheer. De Europese Rekenkamer heeft op een zeer grondige manier het financieel beheer van het 8e, het 9e en het 10e Europees Ontwikkelingsfonds doorgelicht, behalve in het jaarverslag ook in de vele speciale verslagen, en heel goede opmerkingen, heel waardevolle opmerkingen gemaakt. Er zijn toch ook wel enkele redenen voor bezorgdheid, zoals de vastgestelde tekortkomingen met betrekking tot openbare aanbestedingsprocedures, de tekortkomingen inzake de controles vooraf bij de delegaties van de Europese Commissie en het falende interne controlesysteem in de partnerlanden. De Rekenkamer merkt expliciet op dat het niet om fraude gaat, maar om tekortkomingen. Ik denk dat we dat moeten meenemen. Er is inderdaad een veel te hoog aantal niet-kwantificeerbare fouten.</p>
      <p sl="nl">Mijnheer de commissaris, ik hoop dat u daar ook uw collega over zal aanspreken. Daar moet echt iets gebeuren.</p>
      <p sl="nl">Vierde opmerking: begrotingssteun. De opmerking over de begrotingssteun past in een breder debat. Charles Goerens is in de zaal aanwezig; hij is de rapporteur in de Commissie ontwikkelingssamenwerking voor het Groenboek inzake begrotingssteun. We erkennen allemaal dat begrotingssteun een belangrijk element kan zijn voor de verbetering van de ontwikkelingssamenwerking. Het is niet een louter zaligmakende methodiek, er zijn ook een aantal nadelen aan verbonden. Het voordeel is dat de transactiekosten laag zijn, dat er sprake is van een toegenomen eigen verantwoordelijkheid van de partnerlanden, van een betere dialoog tussen partners en donoren, maar tegelijkertijd is er natuurlijk het risico van verduistering, van ongewenst gebruik van middelen. Ik denk dat dat debat nog verder zal worden gevoerd in komende debatten hier in het Parlement.</p>
      <p sl="nl">Vijfde en laatste opmerking: de investeringsfaciliteit. De investeringsfaciliteit is een vehikel dat door de Europese Investeringsbank wordt gebruikt om leningen door te sluizen naar onze partnerlanden. Dat mechanisme valt eigenlijk op dit ogenblik niet onder de kwijting en ook niet onder de betrouwbaarheidsverklaring van de Rekenkamer. Dat is eigenlijk niet aanvaardbaar. We moeten een en ander remediëren. Positief in dezen is dat er een zeer goed debat heeft plaatsgevonden tussen de vertegenwoordigers van de Europese Investeringsbank en de leden van de Commissie begrotingscontrole. Ze hebben voor het eerst ook een verslag gepresenteerd. Ik denk dat we daar veel uit kunnen leren. In mijn verslag staan een aantal belangrijke opmerkingen dienaangaande. We geven ook een aantal opdrachten aan de Europese Investeringsbank en aan de Europese Commissie. We vragen om een betere coördinatie van de middelen. Europese Investeringsbank, Europese Commissie, we vragen eigenlijk om een doorlichting van de acties van de Europese Investeringsbank tegen eind september dit jaar ten einde de volgende kwijting met goede documentatie te kunnen starten, we vragen om een grotere betrokkenheid van lokale partners daar waar de Investeringsbank projecten meefinanciert, we vragen om een meer directe en minder theoretische verslaggeving en we vragen om een algemene audit op het geheel van de middelen van de Europese Investeringsbank.</p>
      <p sl="nl">Beste collega's, ik denk dat ik u een strenge evaluatie voorleg over de werking van het Europees Ontwikkelingsfonds, maar ik denk dat het een rechtvaardige evaluatie is. Ik denk dat mijn verslag heel wat pistes aanreikt voor een beter beheer van de financiële middelen voor ontwikkelingssamenwerking en ik vraag u dan ook met aandrang mijn verslag met een grote meerderheid goed te keuren.</p>
    </intervention>
    <intervention id="2-014-000" speaker_id="97008" name="Georgios STAVRAKAKIS" is_mep="True" mode="spoken" role="rapporteur" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">Mijnheer de Voorzitter, ik wil u meedelen dat ik al mijn spreektijd ga gebruiken.</p>
      <p sl="en">Ik was verantwoordelijk voor de kwijting van de agentschappen. Hiertoe heeft de Commissie begrotingscontrole het beheer van een groot aantal gedecentraliseerde agentschappen en gemeenschappelijke ondernemingen gecontroleerd. De succesvolle uitvoering van deze belangrijke taak zou niet mogelijk zijn geweest zonder de hulp en medewerking van mijn schaduwrapporteurs en de leden van de commissie, mijn bureau en het secretariaat, die ik daar allemaal voor wil bedanken. Ook wil ik de heer O'Shea van de Europese Rekenkamer bedanken voor zijn bijdrage en medewerking.</p>
      <p sl="en">Ik ben ervan overtuigd dat de Europese agentschappen en gemeenschappelijke ondernemingen toegevoegde waarde voor de EU produceren en door hun aanwezigheid in de lidstaten de Europese identiteit helpen versterken. Tegelijkertijd is het onze taak als Parlement om ervoor te zorgen dat er verantwoording wordt afgelegd tegenover de burgers, reden waarom we moeten waarborgen dat het geld van de belastingbetalers goed wordt besteed en dat dit op een transparante en doelmatige wijze gebeurt.</p>
      <p sl="en">Het monitoringproces, dat diverse maanden heeft geduurd, omvatte een constructieve dialoog tussen het Parlement, de agentschappen, de Commissie, de dienst Interne audit en de Rekenkamer. Het gezamenlijke en langdurige analytische en voorbereidende werk heeft naar mijn mening geresulteerd in een grotere transparantie en een grotere discipline in het beheer.</p>
      <p sl="en">Dan kom ik nu bij de twee agentschappen waarvoor onze commissie voorstelt om de kwijting uit te stellen: de Europese Politieacademie (CEPOL) en het Europees Geneesmiddelenbureau (EMA). Bij de Politieacademie was de verwachting dat we problemen zouden aantreffen die in het verslag van vorig jaar al werden vermeld. Na de infunctietreding van de nieuwe directeur is het actieplan waar het Parlement om had gevraagd uitgevoerd, en de resultaten daarvan beginnen nu zichtbaar te worden. Ik denk dat het een breed geaccepteerde opvatting is dat het beheer van de Europese Politieacademie duidelijk is verbeterd sinds er een nieuw managementteam is aangetreden. Desondanks dient de Politieacademie haar inspanningen op te voeren.</p>
      <p sl="en">Bij het Europees Geneesmiddelenbureau werden problemen vastgesteld bij het beheer van aanbestedingsprocedures. Er zijn zorgen geuit over het potentiële risico met betrekking tot de onafhankelijkheid van deskundigen en ook met betrekking tot de wijze waarop personeelsleden worden aangeworven. In algemene zin wordt het Europees Geneesmiddelenbureau beschouwd als een goed georganiseerd en goed functionerend agentschap. Desalniettemin denk ik dat we er bij een zo belangrijk agentschap als dit absoluut zeker van moeten zijn dat de juiste procedures zijn aangenomen en ook daadwerkelijk worden toegepast. Daarom hebben we het agentschap verzocht, in samenwerking met de dienst Interne audit, om een audit uit te voeren en ons de resultaten daarvan eind juni te presenteren.</p>
      <p sl="en">Ik wil afsluiten met een horizontaal verslag. Ik wil graag geloven dat dit verslag een alomvattend overzicht geeft van alle problemen die zijn geconstateerd bij alle agentschappen en gezamenlijke ondernemingen. In dit verslag wordt een groot aantal voorbeelden van goede praktijken gegeven en worden voorstellen gedaan voor verdere verbeteringen. Er wordt gevraagd om een evaluatie van alle agentschappen door de Commissie, waarbij bijzondere aandacht dient te worden besteed aan de kleinste agentschappen en aan manieren om hun functioneren te verbeteren. Ook wordt de Rekenkamer verzocht een volledige analyse te maken van de aanpak door de agentschappen van situaties waarin mogelijk sprake is van een belangenconflict. Het stemt mij zeer tevreden dat de Rekenkamer bereid is dit te doen.</p>
      <p sl="en">In de huidige grote economische en financiële crisis is het monitoren van het beheer van de agentschappen belangrijker dan ooit. Samen – het Parlement, de agentschappen, de Commissie en de Rekenkamer – werken we aan het aanpakken en oplossen van de problemen en het nog verder verbeteren van de resultaten. Het is buitengewoon moeilijk om onregelmatigheden te voorkomen, maar nog belangrijker is dat die worden gevonden en in de toekomst worden vermeden. Ik ben van mening dat we deze monitoringfunctie met succes hebben uitgevoerd.</p>
    </intervention>
    <intervention id="2-015-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het woord in aan minister Zsolt László Becsey namens de Raad.</p>
      <p sl="nl">Mijnheer de minister, ik wil u hartelijk bedanken dat u hier vanmorgen aanwezig bent. Het Hongaarse voorzitterschap geeft een heel goed voorbeeld, ook aan de komende voorzitterschappen, door aanwezig te zijn bij dit uitermate belangrijke debat. Ik sluit mij aan bij wat onze collega Bart Staes daarstraks zei: het is heel goed dat u er bent.</p>
    </intervention>
    <intervention id="2-016-000" speaker_id="photo_generic" name="Zsolt László Becsey" is_mep="True" mode="spoken">
      <p sl="hu">fungerend voorzitter van de Raad . − Mijnheer de Voorzitter, dames en heren, ten eerste zal ik alleen als inleiding Hongaars spreken en daarna als lid van de Raad in het Engels verdergaan. Aangezien ik echter als lid van het Parlement in deze zaal altijd Hongaars spreek, zal ik dat nu ook doen. Ten tweede wil ik de Voorzitter vragen om mij de twee minuten aan het eind van het debat te geven ongeacht wanneer mijn apparaat wordt uitgezet. Ik hoop echter dat de Raad voldoende tijd krijgt, zoals dat tot nu toe in de debatten is gebeurd.</p>
      <p sl="en">Dit debat vindt plaats in een economische en financiële crisis waarin veel lidstaten bezuinigingen in hun nationale begrotingen hebben moeten doorvoeren en hun uitgaven strikt onder controle moeten houden. De Europese burgers en belastingbetalers letten er terecht steeds beter op of EU-middelen goed worden besteed. Daarom verwelkom ik de kans om in dit debat de opvattingen van de Raad en het Hongaarse voorzitterschap te presenteren.</p>
      <p sl="en">Natuurlijk is het terecht dat de begrotingen van alle instellingen in het kader van het bredere controle- en toezichtsysteem tegen het licht worden gehouden. Gedurende te lange tijd hebben we gewerkt op basis van het 'herenakkoord' van 1970, dat inhield dat het Parlement en de Raad ervan afzagen om elkaars uitgaven te controleren.</p>
      <p sl="en">Ik denk dat beide instellingen aanvaarden dat zo'n akkoord in het klimaat van vandaag, na de inwerkingtreding van het Verdrag van Lissabon, niet langer passend is. Daarom heeft de Raad nieuwe regelingen voor het beheer van de langetermijnsamenwerking tussen de twee instellingen die bij de kwijtingsprocedure betrokken zijn – het Parlement en de Raad – voorgesteld en is de Raad bereid daarover in discussie te gaan. We hebben een voorstel gedaan, en we zien ernaar uit om daarover met u te discussiëren. Ik ben sterk van mening dat het in ons beider belang is om op dit terrein samen te werken en dat het niet minder belangrijk is om de Europese burgers te laten zien dat we samenwerken. Daarom nodig ik het Parlement uit om de discussies over dit onderwerp te beginnen.</p>
      <p sl="en">Mijnheer de Voorzitter, ik verzoek u persoonlijk om u in te zetten voor de benoeming van een delegatie die op politiek niveau met ons kan onderhandelen. We zijn bereid om onze ideeën met u te delen. Meer in het algemeen delen we uw zorgen over de correcte uitvoering van de begroting van de EU. We hebben de jaarrekeningen van de Commissie en de opmerkingen die de Europese Rekenkamer in haar jaarverslag heeft gemaakt tot in detail bestudeerd.</p>
      <p sl="en">Eind februari heb ikzelf de aanbeveling van de Raad om de Commissie kwijting voor de uitvoering van de begroting te verlenen aan de Commissie begrotingscontrole gepresenteerd. Ik verwelkom het feit dat veel van de punten waarop de Raad heeft gewezen ook door uw instelling zijn overgenomen. De Raad heeft aanbevolen om de Commissie kwijting te verlenen en heeft de door de Rekenkamer vastgestelde algehele verbeteringen erkend. Deze verbeteringen passen in een verheugende trend en zijn grotendeels te danken aan de inspanningen die zowel de Commissie als de lidstaten de afgelopen jaren hebben verricht. Maar ondanks deze positieve signalen is het algehele resultaat nog niet bevredigend, en de Rekenkamer moet zijn oordeel over 2009 nog vaststellen.</p>
      <p sl="en">Ik wil een aantal korte opmerkingen maken. We moeten een serieuze discussie voeren. Langetermijnsamenwerking met u is nodig, en we moeten een akkoord voor de lange termijn met u sluiten, als opvolger van het herenakkoord. Dat is nodig. We staan achter de kwijtingsprocedure op basis van de bevindingen van de Europese Rekenkamer, omdat dat de regel is. Dat wordt in het Verdrag bepaald. Ook verwachten we dat het Parlement en wijzelf er rekening mee houden dat het vereenvoudigen van de bestaande regelgeving en het vergroten van de transparantie ervan een complexe aangelegenheid is.</p>
      <p sl="en">Ik hoop dat dit probleem, waarbij de kwijting door de Raad door het Parlement is opgeschort, zich in de toekomst nooit meer zal voordoen, en daarom vraag ik u om al tijdens het Hongaarse voorzitterschap een politieke discussie met ons te voeren en een overeenkomst te sluiten.</p>
      <p sl="en">Dat is mijn persoonlijke vraag aan u, aan het Parlement en aan u, mijnheer de Voorzitter.</p>
    </intervention>
    <intervention id="2-018-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie. − Mijnheer de Voorzitter, om te beginnen wil ik de Commissie begrotingscontrole, en in het bijzonder de rapporteur, de heer Chatzimarkakis, bedanken voor de uitstekende samenwerking en het verslag dat hij heeft opgesteld, met inbegrip van de aanbeveling om kwijting te verlenen voor de uitvoering van de begroting 2009. Ook wil ik de heer Staes bedanken voor zijn verslag over de uitvoering van de begroting van het Europees Ontwikkelingsfonds en heer Stavrakakis voor zijn verslag over de agentschappen.</p>
      <p sl="en">De kwijtingsprocedure voor het jaar 2009 wordt nu afgesloten. Het was een intensieve periode waarin het Parlement en de Raad vorm hebben gegeven aan het speciale partnerschap tussen onze twee instellingen. Het is duidelijk dat onze instellingen veel gemeen hebben als het gaat om gezond financieel beheer en Europese toegevoegde waarde.</p>
      <p sl="en">U hebt de Europese Rekenkamer gehoord en haar verslagen bestudeerd. Verschillende van mijn medecommissarissen hebben een vruchtbare dialoog met de Commissie begrotingscontrole gevoerd, en er is veel informatie met u gedeeld. Ik wil me concentreren op drie onderwerpen die van bijzonder belang zijn.</p>
      <p sl="en">In de eerste plaats moeten de Commissie en het Parlement, samen met de Raad, met elkaar nadenken over de vraag hoe de verantwoordelijkheid van de verschillende financiële actoren beter kan worden omschreven en afgebakend in het wettelijk kader. Het feit dat de meerderheid van de fouten door de Rekenkamer en de Commissie wordt ontdekt in projecten en betalingen die door de lidstaten worden uitgevoerd, geeft duidelijk aan waar de inspanningen onverwijld moeten worden opgevoerd, omdat bijna 80 procent van de Europese fondsen wordt besteed in het kader van gedeeld beheer.</p>
      <p sl="en">Artikel 317 van het Verdrag van Lissabon vereist uitdrukkelijk dat de begroting wordt uitgevoerd in samenwerking met de lidstaten. De Commissie heeft hiervoor, in de context van de huidige herziening van de het Financieel Reglement, consistente voorstellen ingediend. Aangezien het Parlement bij de herziening van dit Reglement nu op gelijke voet met de Raad staat, ligt er een echte en unieke kans om de lidstaten in hogere mate verantwoording te laten afleggen. Die kans mag niet worden gemist.</p>
      <p sl="en">In de tweede plaats bent u het ongetwijfeld met mij eens dat de complexiteit van de regels potentiële begunstigden ontmoedigt om financiële steun van de EU aan te vragen. Daarnaast vormt deze complexiteit een belangrijke bron van fouten, zoals de Rekenkamer in verschillende van haar auditverslagen heeft onderstreept.</p>
      <p sl="en">De vereenvoudiging van de regels voor subsidiabiliteit en financiële processen is een prioritaire doelstelling van de Commissie met het oog op het volgende meerjarig financieel kader. Daarom heeft de Commissie ook voorstellen voor de herziening van het Financieel Reglement gedaan die erop gericht zijn om de regels duidelijker en consistenter met sectorale wetgeving te maken en om financiële processen te vereenvoudigen.</p>
      <p sl="en">In de derde plaats voorzien deze voorstellen ook in gedifferentieerde controlestrategieën op basis van de omvang van het risico per programma, actie en type begunstigde. Met deze aanpak wordt beoogd om de kwaliteit van de controles te verbeteren door ervoor te zorgen dat de kosten ervan evenredig zijn aan de opbrengsten die ze genereren en om tegelijkertijd redelijke zekerheid te verschaffen dat de begroting van de EU overeenkomstig de beginselen van gezond financieel beheer wordt beheerd.</p>
      <p sl="en">Het doet me genoegen dat deze aanpak hoog op de agenda van de lopende discussies staat en dat de voorstellen die op tafel liggen echt aansluiten op de ambities van de Commissie.</p>
      <p sl="en">De kwijtingsprocedure heeft de Commissie de mogelijkheid geboden om te leren van de conclusies en aanbevelingen van de Europese Rekenkamer en van de resolutie van de kwijtingsautoriteit in een periode dat we nadenken over de toekomstige opzet van het EU-beleid en hoe dat tot uiting moet komen in de EU-begroting.</p>
      <p sl="en">Het is nu onze gemeenschappelijke verantwoordelijkheid, samen met de Raad, om die lessen te vertalen in concrete, moderne en efficiënte regels en processen die de Unie in staat stellen om de verwachtingen van onze vijfhonderd miljoen burgers op een gezonde en kosteneffectieve manier in te lossen.</p>
      <p sl="en">Ter afsluiting wil ik het Europees Parlement speciaal bedanken voor de voortdurende steun die het de afgelopen jaren heeft verleend aan de inspanningen van de Commissie om het financieel beheer van de begroting van de Europese Unie te verbeteren.</p>
    </intervention>
    <intervention id="2-020-000" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Rapporteur voor advies van de Commissie ontwikkelingssamenwerking . − Mevrouw de Voorzitter, het Europees Ontwikkelingsfonds heeft van de Rekenkamer in het verleden de kritiek gekregen dat er meer geïnvesteerd moet worden in de controle op de uitgaven. Die controle moet allereerst van de EU-delegaties in de ontwikkelingslanden komen. Zij zitten het dichtst bij de projecten waar het om gaat.</p>
      <p sl="nl">Vooral de laatste jaren heeft de Europese Commissie belangrijke stappen gezet voor verbetering van de controle, met name wat betreft begrotingssteun en uitgaven in fragiele staten. Betere samenwerking en coördinatie tussen de lidstaten bij ontwikkelingsbeleid kan bovendien 6 miljard besparen. Maar dat vraagt wel om sterke EU-delegaties die rollen en taken kunnen overnemen en zorgen voor de kwaliteit van de uitgaven.</p>
      <p sl="nl">Het zijn ironisch genoeg vaak dezelfde partijen die moord en brand schreeuwen over fraude en tegelijk weigeren geld uit te geven voor sterker management van de EU-delegaties. Als we echt willen dat die delegaties voorkomen dat ontwikkelingsgeld in verkeerde handen terechtkomt of dat geld weglekt naar mislukkende projecten, dan hebben de EU-delegaties meer personeel nodig. Die keuze moet dan ook worden gemaakt in het budget voor extern beleid voor de komende jaren. Ik ben nieuwsgierig naar het antwoord van de Commissie op een aantal opmerkingen in het uitstekende verslag van Bart Staes. Mijn fractie sluit zich volledig aan bij zijn conclusies.</p>
      <p sl="nl">Maar wat gaat er gebeuren om de controle ex-ante te verbeteren? Hoe wordt toegezien op de verbetering van het management van de uitvoerende organisaties? Wat gaat de Commissie doen om de capaciteit van ontvangende landen en van regionale organisaties verder te verhogen en wat is daarvoor nodig? In de toekomst moet het EU-ontwikkelingsbeleid meer uitgeven aan fondsen die toegang bieden tot financiële diensten, fondsen voor microfinanciering. Mensen genoeg met dromen en capaciteiten in arme landen. Zij moeten de kans krijgen om met kleine leningen een eigen bestaan op te bouwen. Ook het EOF kan daaraan bijdragen.</p>
      <p sl="nl">Tot slot, natuurlijk hoort het Europees Ontwikkelingsfonds thuis binnen het Europese budget onder democratische controle, maar dat mag niet leiden tot een vermindering van het totale budget voor ontwikkelingssamenwerking.</p>
    </intervention>
    <intervention id="2-021-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">rapporteur voor advies van de Commissie ontwikkelingssamenwerking . − Mevrouw de Voorzitter, de kwijting voor de uitvoering van de begroting van het achtste, negende en tiende Europees Ontwikkelingsfonds is voor mij aanleiding het volgende op te merken.</p>
      <p sl="fr">Ten eerste ambieert de Commissie, terecht overigens, om de regionale ontwikkeling in Afrika te bevorderen. Zij heeft hiervoor twee instrumenten, of eigenlijk twee mandaten. Het eerste is een door de lidstaten verleend mandaat voor de uitvoering van het Europees Ontwikkelingsfonds, dat overigens wordt bekostigd uit de nationale begrotingen. Diezelfde lidstaten hebben haar ook een mandaat verleend om te onderhandelen over economische partnerschapsovereenkomsten. We kunnen dus zeggen dat dit een mooi voorbeeld is van een geval waarin er prima samenhangend beleid gerealiseerd kan worden. De Commissie heeft overigens veel verantwoordelijkheid in dit dossier, maar zij kan rekenen op de leden van de Commissie ontwikkelingssamenwerking van het Europees Parlement waar het gaat om de terbeschikkingstelling van middelen die nodig zijn voor de delegaties.</p>
      <p sl="fr">Tweede opmerking: de uitvoering van het Europees Ontwikkelingsfonds is een zaak van de Afrikanen, die mede-eigenaar zijn van dit fonds. Beide partners hebben er belang bij het fonds zo goed mogelijk in te zetten. Ik hoop dat de opneming van het Europees Ontwikkelingsfonds in de begroting, die ook ik eis – die schaduw, die gebeurtenis die al zo lang wordt aangekondigd maar nog nooit werkelijkheid is geworden – van dien aard zal zijn dat het geheel eigen karakter van het fonds bewaard zal blijven. We zullen die verworvenheid moeten zien te behouden.</p>
    </intervention>
    <intervention id="2-022-000" speaker_id="23819" name="Csaba ŐRY" is_mep="True" mode="spoken" nationality="Hungary" birth_date="12-05-1952" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">rapporteur voor advies van de Commissie werkgelegenheid en sociale zaken. − Als rapporteur van de Commissie werkgelegenheid en sociale zaken wil ik de Commissie begrotingscontrole op een aantal voorstellen attent maken en verzoek ik haar om deze in haar verslag op te nemen.</p>
      <p sl="hu">Allereerst zijn wij de Commissie erkentelijk voor haar inspanningen ter verbetering van het financieel beheer. Wij betreuren het echter dat de lidstaten ondanks de financiële crisis geen volledig beroep doen op de financiële middelen van het Europees Sociaal Fonds.</p>
      <p sl="hu">De verhouding is teruggelopen van 54% in 2007 tot 36% nu. Wij denken dat verdere inspanningen op dit gebied nodig zijn. Ook dringen we aan op grotere inspanningen om het aantal terugbetalingen van niet-subsidiabele kosten te verkleinen en willen we de aandacht van de Commissie vestigen op het belang van een sneller besluitvormingsproces op het gebied van financiële correcties.</p>
      <p sl="hu">Het is verheugend dat het Europees Sociaal Fonds zich toelegt op het werkgelegenheidsbeleid, maar het heeft zoals ik zei niet alles gebruikt. Er zijn dus nog meer inspanningen nodig.</p>
      <p sl="hu">Er waren kleine problemen met de agentschappen. Ik heb geen tijd meer om hierover de spreken, maar in zijn geheel beschouwd moet gezegd worden dat het beheer ervan acceptabel is en onze steun verdient.</p>
    </intervention>
    <intervention id="2-023-000" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">rapporteur voor advies van de Commissie milieubeheer, volksgezondheid en voedselveiligheid. – Mevrouw de Voorzitter, geachte fungerend voorzitter van de Raad, geachte dames en heren, de Commissie milieubeheer, volksgezondheid en voedselveiligheid heeft een zeer positief advies uitgebracht aan de Commissie begrotingscontrole. Wij zijn buitengewoon tevreden over de wijze waarop de diensten van de Commissie de middelen hebben besteed. Wij hebben geen punten van kritiek, noch op de wijze waarop de middelen zijn besteed, noch op de omvang van de uitgaven. Integendeel, wij hebben niets dan lof voor het snelle en positieve gebruik van de fondsen in het LIFE-programma. De Commissie is erin geslaagd om de aanvullende financiering waaraan wij goedkeuring hebben verleend op een nuttige manier te besteden. Ook de agentschappen op ons terrein – het Europees Milieuagentschap (EEA), het Europees Centrum voor ziektepreventie en –bestrijding (ECDC), het Europees Agentschap voor chemische stoffen (ECA), de Europese Autoriteit voor voedselveiligheid (EFSA) en het Europees Geneesmiddelenbureau (EMA) – hebben hun geld op een verantwoorde wijze beheerd.</p>
      <p sl="de">In tegenstelling tot de ten principale bevoegde parlementaire commissie heeft de Commissie begrotingscontrole in haar verslag niet alleen kritiek geuit op het Europees Geneesmiddelenbureau, maar is zij voornemens om de kwijting voor dit agentschap te weigeren. Dat gaat naar mijn idee te ver, om het even beleefd uit te drukken. Als ik minder beleefd zou zijn, zou ik misschien gezegd hebben dat de Commissie begrotingscontrole zich met zaken bemoeit die buiten haar bevoegdheid vallen. Ik zou haar dan ook vriendelijk willen verzoeken om dat niet meer te doen. Ik kan het Parlement en de plenaire vergadering alleen maar vragen om op dit punt verbeteringen door te voeren.</p>
    </intervention>
    <intervention id="2-024-000" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">rapporteur voor advies van de Commissie vervoer en toerisme. – Mevrouw de Voorzitter, in tegenstelling tot de voorgaande parlementaire commissie heeft de Commissie vervoer en toerisme geen onvoorwaardelijk positief advies kunnen afgeven. Niettemin staan wij positief tegenover het feit dat een substantiële hoeveelheid middelen aan de trans-Europese vervoersnetwerken is besteed en dat het Galileo-programma in 2009 eindelijk een zeer goed jaar heeft gehad, hetgeen over de voorgaande jaren helaas niet gezegd kan worden. Wij hebben daarnaast opgemerkt dat de coördinatoren goed werk hebben geleverd wat de trans-Europese vervoersnetwerken betreft, aangezien zij ook een aanzienlijke bijdrage leveren aan de totale financiering van deze grote projecten.</p>
      <p sl="de">Wij zijn van mening dat er nog ruimte voor verbetering is op andere gebieden die het Parlement van belang acht – zoals de verkeersveiligheid. Op dit gebied is slechts 73% van de middelen vastgelegd. Wij vinden dat er met name in het kader van dit programma meer en beter werk verzet kan worden met minder middelen.</p>
      <p sl="de">Tot slot wil ik opmerken dat wij graag een betere coördinatie zouden zien tussen het vervoers- en cohesiebeleid. Het is geen goede zaak dat er in de ene parlementaire commissie prioriteiten worden gesteld die vervolgens door andere commissies worden genegeerd. Een dergelijke coördinatie vindt op dit moment echter gelukkig wel plaats bij de evaluaties die wij uitvoeren. Wij hopen dat wij op dit punt over 2010 beter nieuws te melden hebben.</p>
    </intervention>
    <intervention id="2-025-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">rapporteur voor advies van de Commissie vervoer en toerisme. − Mevrouw de Voorzitter, dames en heren, de Commissie vervoer en toerisme heeft mijn aanbeveling gesteund tot het verlenen van kwijting aan de Europese verkeersagentschappen die de Europese Commissie steunen.</p>
      <p sl="it">De kwijting wordt verleend omdat de Rekenkamer van oordeel is dat de jaarrekeningen van de agentschappen in hoofdzaak betrouwbaar zijn, al moeten we nota nemen van een aantal cruciale vraagstukken en deze benadrukken. Enkele van deze vraagstukken zijn gangbaar voor alle agentschappen of voor sommige ervan, waaronder bijvoorbeeld: annuleringen van en vertragingen in aanbestedingen, het niet in acht nemen van statuten of de schending van het jaarlijks begrotingsprincipe. De inzet van deze agentschappen om de genoemde problemen te overwinnen moet echter worden benadrukt.</p>
      <p sl="it">In algemene zin wil ik twee korte politieke opmerkingen plaatsen, namelijk het gebrek aan een meerjarenplanning – dat wijst op nalatig leiderschap – en het gebrek aan doortastendheid in het werk van sommige agentschappen, zoals het Europees Spoorwegbureau. In hetzelfde licht wil ik de vertraging onder de aandacht brengen – zo'n twee jaar na dato – bij het opstellen van procedures om de verantwoordelijkheid voor de treinramp in Viareggio vast te stellen.</p>
    </intervention>
    <intervention id="2-026-000" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">rapporteur voor advies van de Commissie regionale ontwikkeling. – Mevrouw de Voorzitter, ik zou deze minuut graag als rapporteur voor advies van de Commissie regionale ontwikkeling gebruiken en wil dan later in het debat nog twee minuten namens mijn fractie het woord voeren.</p>
      <p sl="de">Mevrouw de Voorzitter, mijnheer Becsey, commissaris Šemeta, voorzitter Caldeira, geachte dames en heren, de begroting voor het regionale beleid blijft de achilleshiel van de algemene begroting van de Europese Unie. 5% van de betalingen van het Europese Fonds voor Regionale Ontwikkeling bevat nog steeds fouten en moet daarom als onregelmatige betalingen aangemerkt worden. Zelfs sommige betalingen die in orde lijken, zijn in feite gebruikt ter ondersteuning van buitensporige projecten. Mag ik u eraan herinneren dat een concert van Elton John in Napels gesubsidieerd is door het Europees Fonds voor de Regionale Ontwikkeling met als rechtvaardiging het een maatregel zou zijn ter bevordering van het toerisme. Dat mag dan misschien wel kloppen, maar in mijn optiek heeft echte regionale steun voor Napels een heel andere vorm.</p>
      <p sl="de">De reden hiervoor is dat de lidstaten nog veel te vaak van mening zijn dat de financiering van het Europees Fonds voor Regionale Ontwikkeling soft money is. Dat blijkt duidelijk uit het feit dat er van een grote achterstand sprake is bij de restitutie van onregelmatige betalingen, uit het feit dat de Commissie zeer vaak het instrument voor het opschorten van betalingen moet gebruiken (hetgeen wij als controleurs van de begroting uitdrukkelijk toejuichen) en uit het feit dat er tekortkomingen zijn in de punctualiteit van de rapportages. Het directoraat-generaal Regionaal beleid kan ons geen enkele verzekering geven over de rechtmatigheid en betrouwbaarheid van meer dan de helft van de operationele programma's omdat de rapportages door de lidstaten niet adequaat zijn.</p>
      <p sl="de">Dames en heren, er moet op dit punt nog veel werk worden verzet.</p>
    </intervention>
    <intervention id="2-027-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">rapporteur voor advies van de Commissie visserij. − Mevrouw de Voorzitter, in 2005 is het Communautair Bureau voor visserijcontrole opgericht om voor een betere naleving van de regels van het gemeenschappelijk visserijbeleid door de EU-lidstaten te zorgen. Dit agentschap, dat is gevestigd in Vigo, Spanje, speelt een belangrijke rol bij het versterken van de visserijcontroles en het verbeteren van de coördinatie tussen de lidstaten.</p>
      <p sl="en">Ik verwelkom de recente aanneming door het agentschap van een meerjarig werkprogramma voor de periode 2011-2015 dat in overeenstemming is met de Europa 2020-strategie. In mijn ogen zal het meerjarig werkprogramma de kosteneffectiviteit verbeteren doordat de regionale samenwerking wordt verbeterd en middelen worden gebundeld in gezamenlijke inzetplannen. Ik verwelkom het feit dat de Europese Rekenkamer het verlenen van kwijting heeft goedgekeurd. Deze opvatting wordt ondersteund door mijn advies, dat door de Commissie visserij is aangenomen.</p>
      <p sl="en">De Commissie zal binnenkort haar wetgevingsvoorstellen voor de hervorming van het gemeenschappelijk visserijbeleid bekendmaken. Deze hervorming moet de nalevings- en handhavingsmechanismen van de lidstaten standaardiseren, aangezien er geen uniformiteit in de Unie bestaat. In dit verband dring ik er bij de Commissie sterk op aan om een systeem van administratieve sancties in te stellen. Dat mag niet worden overgelaten aan de individuele landen. Als we een gemeenschappelijk beleid hebben, moeten de sancties ook overal gelijk worden toegepast. Voor kleine overtredingen moeten administratieve sancties worden opgelegd, in plaats van de strafrechtelijke sancties die op dit moment in mijn eigen land van kracht zijn.</p>
    </intervention>
    <intervention id="2-028-000" speaker_id="28298" name="Iratxe GARCÍA PÉREZ" is_mep="True" mode="spoken" nationality="Spain" birth_date="07-10-1974" birth_place="Baracaldo" m_state="ES">
      <p sl="es">rapporteur voor advies van de Commissie rechten van de vrouw en gendergelijkheid . − Mevrouw de Voorzitter, jaar in jaar uit herhalen we in de Commissie rechten van de vrouw en gendergelijkheid de noodzaak om het genderperspectief op te nemen in alle fases van de begrotingsprocedure, zodat er aandacht besteed kan worden aan de vooruitgang van het beleid van gelijke kansen en dus ook aan de gelijkheid tussen mannen en vrouwen in de Europese Unie.</p>
      <p sl="es">Daarom juichen wij zowel het speciaal verslag van de Rekenkamer betreffende de beroepsopleidingen gefinancierd door het Europees Sociaal Fonds toe, als de studie waarin de haalbaarheid en de mogelijkheid van de integratie van bepaalde elementen in het genderperspectief wordt geëvalueerd. Maar zelfs dan is het van cruciaal belang om vooruitgang te blijven boeken.</p>
      <p sl="es">Kwesties met betrekking tot de betalingen in het programma Daphne in de bestrijding van geweld tegen vrouwen baren ons zorgen, en we hopen elk jaar opnieuw op een grotere sensibiliteit en dat we echt rekening houden met het genderperspectief in alle operationele programma's in de Europese Unie.</p>
    </intervention>
    <intervention id="2-029-000" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">namens de PPE-Fractie. − Mevrouw de Voorzitter, mijnheer de commissaris, ik wil zowel commissaris Šemeta als de rapporteur, de heer Chatzimarkakis, bedanken voor de uitstekende samenwerking. Dit is een gedegen verslag, en ik kan alleen maar constateren dat wij in de Commissie begrotingscontrole het in wezen met elkaar eens zijn over de aanbevelingen die we hebben gedaan. Het is nu echter al het zestiende jaar op rij dat er geen duidelijke betrouwbaarheidsverklaring van de Rekenkamer is gekomen. Het aantal fouten neemt niet toe, integendeel, maar het is toch nog onaanvaardbaar. Als je de cijfers van elk jaar achter elkaar zet, dan ontstaat er geen beeld dat wij aanvaardbaar vinden.</p>
      <p sl="sv">De Commissie draagt hiervoor een grote verantwoordelijkheid, maar ik wil erop wijzen dat de lidstaten waarschijnlijk een nog grotere verantwoordelijkheid dragen. Zoals de commissaris al zei, valt 80 procent van de financiën en de gebruikte fondsen onder gedeelde verantwoordelijkheid, maar nemen de lidstaten hun verantwoordelijkheid niet. Dit is ook het punt waarop we de grootste problemen hebben. De Commissie moet daarom meer druk op de lidstaten uitoefenen om ze hun verantwoordelijkheid te laten nemen voor het geld dat de Europese Unie hen laat beheren.</p>
      <p sl="sv">Het verslag bevat drie eisen die ik vooral wil benadrukken. De eerste is om meer te doen om de lidstaten nationale declaraties te laten indienen. Er zijn nu vier landen die dat doen: Nederland, Zweden, Denemarken en het Verenigd Koninkrijk. Dat toont aan dat het mogelijk is. De Commissie moet deze landen steun geven en hen als voorbeeld gebruiken om zo de andere landen te dwingen hetzelfde te doen.</p>
      <p sl="sv">De tweede eis is dat de Commissie meer gebruik moet maken van de mogelijkheid om betalingen op te schorten. Voor de landen die herhaaldelijk problemen hebben met het beheren van geld, moeten betalingen worden opgeschort. Men mag niet doorgaan met wanbeheer zonder dat het wordt opgemerkt.</p>
      <p sl="sv">De derde eis is dat we betere systemen moeten hebben voor het terugeisen van geld dat abusievelijk is uitbetaald. We hebben duidelijke regels nodig. Het is vreemd dat de landen die grote schulden bij de Europese Unie hebben uitstaan geld kunnen blijven krijgen en dat het zo ongelooflijk lang kan duren voordat het geld terugkomt. Dit is ook een punt waarop de Commissie verbeteringen moet aanbrengen.</p>
      <p sl="sv">Ik ben blij dat de commissaris het Parlement op deze drie punten tegemoet is gekomen en ik kijk ernaar uit om volgend jaar als rapporteur nauw met commissaris Šemeta samen te werken. Ik wil de heer Chatzimarkakis bedanken. Ik zal proberen uw werk het komende jaar goed voort te zetten. Nu boeken we vooruitgang.</p>
    </intervention>
    <intervention id="2-030-000" speaker_id="96857" name="Cătălin Sorin IVAN" is_mep="True" mode="spoken" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">namens de S&amp;D-Fractie. – Mevrouw de Voorzitter, mijn dank aan de rapporteur voor zijn uitstekende verslag en de zeer vruchtbare samenwerking bij het opstellen ervan. Ook wil ik de Commissie bedanken voor de dialoog die we hebben gehad, want dit verslag is niet alleen een jaarlijks kwijtingsverslag, maar het bevat ook samenwerkingsrichtlijnen voor de komende periode.</p>
      <p sl="ro">Ik wil graag drie kwesties naar voren brengen die ik buitengewoon belangrijk vind. Ten eerste wil ik het hebben over de nationale beheersverklaringen, die moeten aangeven hoe het EU-geld is gebruikt. Meer dan 80 procent van de begroting van de EU wordt op nationaal niveau beheerd, maar bijna alle verantwoordelijkheid voor het beheer van dit geld ligt bij de EU. De nationale beheersverklaringen zouden ons moeten helpen vaststellen hoe het EU-geld door de nationale autoriteiten wordt gebruikt en wie verantwoordelijk is voor het gebruik van het geld. Het is van het grootste belang dat deze verantwoordelijkheid op ministerieel niveau wordt neergelegd en dat deze nationale beheersverklaringen de handtekening dragen van een politieke beslisser.</p>
      <p sl="ro">Ten tweede wil ik het onderwerp aanstippen van het automatische blokkeren van Europese middelen wanneer EU-geld slecht wordt beheerd of als er aanwijzingen zijn dat het geld slecht wordt beheerd. Het is van groot belang dat we snel ingrijpen als de mechanismen voor beheer en uitvoering van EU-fondsen niet goed werken.</p>
      <p sl="ro">Ten derde: We hebben het over geld van belastingbetalers, Europese burgers. Het is daarom zeer belangrijk dat, als het gaat om frauduleus gebruik van EU-middelen, hersteloperaties efficiënter worden en dat de kosten ervan niet door de Europese burgers worden betaald. Het gaat om geld dat Europeanen aan de EU geven. Als het frauduleus wordt gebruikt, draaien de Europeanen op voor de schade. Dat is oneerlijk. De Europese burger wordt zo dubbel het slachtoffer, en aan die situatie moet snel een einde worden gemaakt.</p>
    </intervention>
    <intervention id="2-031-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">namens de ALDE-Fractie. – Voorzitter, ook ik wil de heer Chatzimarkakis en alle andere rapporteurs hartelijk danken voor hun uitstekende werk. Ook wil ik met name de Raad en ook de voorzitter van de Rekenkamer danken voor hun aanwezigheid hier, hoewel het raar is dat we dat nog extra moeten benadrukken. Maar toch dank daarvoor.</p>
      <p sl="nl">Voorzitter, de kwijting van dit jaar komt op een belangrijk moment om twee redenen. De eerste reden is dat alle lidstaten te maken hebben met heel forse bezuinigingen. De tweede reden is dat we aan de vooravond staan van het vaststellen van de nieuwe meerjarenbegroting. Ik denk dat beide redenen benadrukken dat we deze kwijting extra kritisch moeten bekijken en dat we de Europese uitgaven extra kritisch moeten bekijken. Hierbij gaat het wat mij betreft zowel om de legitimiteit als de effectiviteit van de Europese bestedingen, want Europese burgers hebben er recht op dat de Europese investeringen ook daadwerkelijk wat opleveren.</p>
      <p sl="nl">Voorzitter, voor mij is politieke verantwoording van uitgaven een politiek abc'tje. Noem mij één lokale, provinciale, regionale of nationale democratische vertegenwoordiging waar die politieke verantwoording van de uitgaven niet bestaat. Waarom hebben wij dat dan op Europees niveau niet? Waarom wordt nog altijd 80% van de uitgaven niet politiek verantwoord door de lidstaten? Opnieuw een oproep aan de Raad: maak nu eindelijk werk van die nationale lidstaatverklaringen. Wat mij betreft komt er geen nieuwe meerjarenbegroting vanaf 2014, zolang die lidstaatverklaring er niet is.</p>
      <p sl="nl">Voorzitter, de huidige tijd dwingt ons ook om extra kritisch naar de eigen begroting van dit Parlement te kijken. Ik ben erg blij met besparingen die wij hebben weten te vinden, ook als die samenvallen met verduurzaming. We gaan onze airmiles nu ook zakelijk gebruiken, we gaan de papierconsumptie aanpakken. Allemaal uitstekende voorstellen. Eén ding wil ik er nog even uitlichten: vanaf september kunnen wij niet alleen van auto's, maar ook van fietsen gebruikmaken en via u, mevrouw de ondervoorzitter, wil ik de heer Buzek uitnodigen om in september deze fietsvoorziening officieel in gebruik te nemen.</p>
    </intervention>
    <intervention id="2-032-000" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">namens de ECR-Fractie. – Mevrouw de Voorzitter, dit debat gaat over een zeer uitgebreide problematiek, de verlening van kwijting aan een groot aantal Europese instellingen. Doordat deze elk zo over hun eigen specifieke bijzonderheden beschikken, is het echter uiterst moeilijk om de hele problematiek hier in één optreden samen te vatten.</p>
      <p sl="cs">De samenwerking tussen de Rekenkamer en de Commissie begrotingscontrole, waar ik zelf lid van ben, is van uitstekende kwaliteit en heeft uitgemond in een aantal aanbevelingen aan het Europees Parlement ten aanzien van het stemgedrag bij de toekenning van de kwijting. Helaas is er echter bij het leeuwendeel van de organisaties - en dan met name de Europese agentschappen - telkens opnieuw sprake van onvolkomenheden ten aanzien van bijvoorbeeld de aanname van nieuw personeel, de uitschrijving van openbare aanbestedingen, de transparantie of het intern toezicht. Het is gezien al deze onvolkomenheden dan ook uiterst moeilijk om kwijting te verlenen. Wel kunnen we het verslag steunen, aangezien daarin wordt voorgesteld de kwijting voor onbepaalde tijd uit te stellen.</p>
    </intervention>
    <intervention id="2-033-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">namens de Verts/ALE-Fractie. – Voorzitter, collega's, ik wil over vijf verslagen spreken. Allereerst de Commissie.</p>
      <p sl="nl">Ik apprecieer zeer de aanpak van collega Chatzimarkakis. Ik denk dat hij op een schitterende manier deze kwijtingsoefeningen heeft aangepakt. Hij heeft op een zeer gerichte manier op voorhand op een aantal zaken gefocust, zes vragen gesteld aan de Commissie en ik moet zeggen dat we hebben binnengehaald wat we gevraagd hebben. Ik moet ook de Commissie bedanken. Dit is mijn 12e kwijtingsoefening. Ik denk dat het voor de eerste keer is dat wij op een dusdanig constructieve manier met elkaar hebben samengewerkt; niet alleen commissaris Šemeta, maar ook de individuele vakcommissarissen hebben echt tijd gestoken in deze kwijting. Zij hebben zowel de schaduwrapporteurs als de hoofdrapporteur meermaals ontmoet en dankzij de constructieve dialoog denk ik dat we heel veel bereikt hebben.</p>
      <p sl="nl">Ik sluit mij in grote mate aan bij wat de heer Gerbrandy heeft gezegd. We zitten in tijden van besparingen; we moeten dus goed met ons geld omgaan. 80% van de Europese begroting wordt inderdaad in de lidstaten uitgegeven en door de lidstaten beheerd. Die politieke verantwoordelijkheid, mijnheer de Raadsvoorzitter, van het gedeelde beheer moet er nu toch eindelijk eens komen. Vandaar nog steeds onze eis dat er een nationale beheersverklaring wordt afgelegd. Ik denk dat dat een essentiële eis is.</p>
      <p sl="nl">Er is ook behoefte aan een betere controle. Ik denk dat ook de lidstaten intensiever dan nu een audit moeten verrichten op de middelen die ze Europees besteden; de hoofdrapporteur besteedt ook veel aandacht aan de ontdekking van zaken die niet correct zijn gelopen en de terugvordering van gelden of de invoering van correctiemechanismen; ik denk inderdaad dat dat heel veel aandacht verdient en dat de opmerkingen die daar worden gemaakt een uitgangspunt moeten vormen voor de volgende kwijtingsoefening onder het rapporteurschap van de heer Fjellner.</p>
      <p sl="nl">Het Europees Parlement: ik zie dat onze secretaris-generaal naast de ondervoorzitter zit. Ik moet de heer Welle uitdrukkelijk bedanken. Ik was de vorige kwijtingsrapporteur. Er was enige spanning tussen mij en het secretariaat-generaal. Er is door mij toen een wat streng verslag geschreven, maar ik moet de heer Welle bedanken, omdat hij samen met zijn administratie op een uitstekende manier alle gestelde vragen correct heeft beantwoord en zeer doortastend te werk is gegaan; ik geloof dat uiteindelijk misschien de spanning die even tussen ons bestond geleid heeft tot een beter resultaat en waarschijnlijk ook tot een betere begroting van het Europees Parlement.</p>
      <p sl="nl">Als we over de begroting van het Europees Parlement spreken, wil ik de collega's hier ook zeggen dat we weg moeten van de cultuur van steeds meer, steeds meer en nooit genoeg. We moeten als instelling het voorbeeld geven, dus we moeten ook durven besparen. Daarbij maak ik echter één kanttekening. Ik heb echt grote bezwaren tegen met name dat huis voor de Europese geschiedenis, niet tegen de inhoud van het project op zich, maar tegen de kosten die het project met zich brengt. Ik vind het vanzelfsprekend goed dat er zo'n huis komt, maar ik vind het uitermate slecht dat er eigenlijk hier in de plenaire vergaderzaal nooit een serieus debat over dat project is geweest. Toch gaan we voor het huis van de Europese geschiedenis, als we alles bij elkaar optellen, min of meer 136 miljoen euro spenderen. Dat is veel geld, collega's, en daar is geen serieus debat over geweest. Er is geen debat geweest over waar dat huis moet komen, hoe het eruit moet zien. Het gebeurt allemaal met gesloten deuren, vaak in de cenakels van het Bureau, en dat kan ik als democraat niet goedkeuren.</p>
      <p sl="nl">Ten aanzien van de Lux-prijs: hierover worden een aantal opmerkingen gemaakt in het verslag van de heer Itälä, die ik overigens feliciteer met het werk dat hij heeft verricht. Ik moet zeggen dat mijn fractie die Lux-prijs toch wel zeer waardevol vindt; wij zijn zeer zeker bereid om een aantal kritische opmerkingen ten aanzien van het functioneren van die prijs nu mee op te nemen, maar het feit dat het Europees Parlement dit project steunt achten wij toch wel waardevol, omdat het steun voor waardevolle filmprojecten betekent.</p>
      <p sl="nl">Dan wil ik ook nog iets zeggen ten aanzien van de heer Stavrakakis en wel over een van zijn verslagen over de Raad. Ik richt mij rechtstreeks tot de Raadsvoorzitter, tot het Hongaars Raadsvoorzitterschap. Ik vind het ongelooflijk dat de Raad die altijd maar transparantie betracht ten aanzien van anderen, blijkbaar veel terughoudender is als het over de Raad zelf gaat. Onze eis is zeer eenvoudig, mijnheer de Raadsvoorzitter, wij willen gewoon als Parlement, als kwijtingsautoriteit, inzicht in alle documenten. Wij willen dat er een openbaar debat komt over de Raadsbegroting. Wij willen niet over de inhoud van die Raadsbegroting gaan debatteren en zeggen: u mag dat doen en u mag dat niet doen, maar wij willen wél inzicht hebben in de besteding van die middelen, want de Raadsbegroting is nu anders dan 30 jaar geleden en bestaat uit veel meer dan alleen maar een aantal administratieve uitgaven.</p>
      <p sl="nl">Tenslotte wil ik nog een opmerking maken over het Geneesmiddelenbureau. Wij hebben daar problemen. Wij stellen de kwijting uit, omdat er duidelijk problemen zijn met de aanbestedingsprocedures; voor belangrijke bedragen van circa 30 miljoen euro waren voor projecten aanbestedingsprocedurefouten gemaakt. Voorts is er sprake van belangenverstrengelingsproblemen onder experts en personeel van het Geneesmiddelenbureau. Ik denk dat er door het uitstel van deze kwijting tussen nu en de herfst een debat komt en ik hoop dat we zo kunnen bereiken dat ook binnen het Geneesmiddelenbureau een einde komt aan belangenverstrengeling.</p>
    </intervention>
    <intervention id="2-034-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">namens de GUE/NGL-Fractie. – Dank u wel, mevrouw de Voorzitter. Allereerst wil ik iedereen bedanken die heeft meegewerkt aan de opstelling van deze voortreffelijke en kritische verslagen over de boekhouding van de EU-instellingen over het jaar 2009. Sommigen hebben gevraagd of we niet al te kritisch zijn als we bijvoorbeeld vragen stellen over onze manier van geld uitgeven hier in het Europees Parlement, of het nu gaat om de vertraagde opening van het bezoekerscentrum, de oprichting van een geheime tv-zender of het continue verhuiscircus tussen Brussel en Straatsburg. Nee, we zijn niet te kritisch. Het is juist onze taak om namens de Europese belastingbetaler onze vinger op de zere plek te leggen en er hard op te drukken. Dit is wat onze burgers van ons verwachten, en eigenlijk hadden we nog meer punten van kritiek kunnen opnemen.</p>
      <p sl="da">Het is onze taak om onderzoek te doen en kritisch te zijn, en juist daarom is de houding van de Raad zo onacceptabel. Ook dit jaar heeft de Raad alles in het werk gesteld om ons werk als accountant te verhinderen. De Raad heeft geweigerd ons het benodigde materiaal toe te sturen, antwoord te geven op onze vragen en openlijk te discussiëren met de Commissie begrotingscontrole, in navolging van alle andere instellingen.</p>
      <p sl="da">Ik ben vanzelfsprekend blij dat het Hongaarse voorzitterschap heeft besloten hier aanwezig te zijn. Het verdient hiervoor alle lof. Als we echter spreken van een "gentlemen's agreement" tussen de Raad en het Parlement, moet ik zeggen: als er zo'n overeenkomst is, mogen wij hem dan zien? Als deze overeenkomst bestaat, heeft de Raad de mogelijkheid om hem vandaag voor te lezen. Wij willen hem graag zien. Wij hebben de Raad er herhaaldelijk om gevraagd, maar nooit iets ontvangen. Hij bestaat namelijk niet. Daarom kan mijn fractie het voorstel om vandaag geen kwijting aan de Raad te verlenen volledig steunen. In plaats daarvan verzoeken wij de Raad met klem om te stoppen met zijn boycot van het Parlement en antwoord te geven op onze vragen over zijn boekhouding.</p>
      <p sl="da">Vandaag voeren we een debat over de boekhouding van de EU over het jaar 2009. Wat de boekhouding ons vertelt, is belangrijk, maar even belangrijk is wat de boekhouding ons niet vertelt over iets wat een grote weerslag heeft op de economie van de EU. Een paar dagen geleden heeft Europol een verslag over georganiseerde misdaad gepubliceerd. Het was schokkend om te lezen. Volgens het bericht in de krant Le Monde kost alleen btw-fraude al miljarden euro's per jaar. Ook met CO2 -quota's en andere zaken wordt gefraudeerd. Er is daarom zeker reden om onze discussie over de organisatie van de economie van de EU in het belang van de belastingbetaler voort te zetten en te intensiveren.</p>
    </intervention>
    <intervention id="2-035-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie. − Mevrouw de Voorzitter, in mijn ogen is het waanzin dat het Europees Parlement de EU-begroting voor het jaar 2009 goedkeurt terwijl de geconstateerde financiële onregelmatigheden en gevallen van fraude 2 tot 5 procent van de totale begroting uitmaken. Dat zijn geen cijfers die ik zelf heb bedacht om partijpolitieke propaganda te bedrijven, maar ramingen van de Europese Rekenkamer. De omvang van de onregelmatigheden in 2009 is abnormaal hoog en komt overeen met de helft van de bijdrage van het Verenigd Koninkrijk aan de EU van dit jaar, ruwweg 6,3 miljard euro. Deze situatie zou in geen enkele onderneming of organisatie worden getolereerd: daar zouden koppen rollen.</p>
      <p sl="en">Dit Huis wil 27 agentschappen – dure en onnodige quasioverheidsinstellingen – kwijting verlenen terwijl de Europese Rekenkamer een diepgaand onderzoek naar hun rekeningen over 2009 is gestart. Dat zou, voordat er wordt gestemd, alle alarmbellen moeten laten afgaan. Ik herhaal, in de meest krachtige bewoordingen, dat het niet minder dan waanzin is om te tekenen voor 523 miljoen euro van het geld van de belastingbetalers – laten we dat niet vergeten – terwijl de officiële instantie van de EU voor het uitvoeren van controles mogelijke fraude en wanbeheer bij deze agentschappen onderzoekt. Het opschorten van de kwijting voor de Europese Politieacademie en het Europees Geneesmiddelenbureau is een doekje voor het bloeden.</p>
      <p sl="en">Jaar na jaar horen we de Europese Commissie de lidstaten de schuld van de onregelmatigheden geven, maar hoewel de Commissie de macht heeft om de financiering te blokkeren, doet ze helemaal niets. In plaats daarvan stelt de Commissie voor om met betrekking tot fraude bij de besteding van EU-gelden over te schakelen van een beleid van nultolerantie op een beleid van aanvaardbare risico's. Om het nog erger te maken, eisen de Commissie en het Parlement dat de begroting voor de komende jaren wordt verhoogd. De meeste verhogingen hebben betrekking op gebieden waar de omvang van de onregelmatigheden het hoogst is. Het zou een absolute schande zijn, en een schoffering van de belastingbetalers, als dit Huis kwijting verleent voor de rekeningen over 2009. De enige conclusie die kan worden getrokken uit een stemmingsuitslag ten gunste van het verlenen van kwijting is dat dit Huis en zijn leden openlijk financieel wanbeheer of nog erger bekrachtigen.</p>
      <p sl="en">Ik roep de Britse premier op om de bijdrage van het Verenigd Koninkrijk aan de EU te verlagen overeenkomstig het bedrag van de onregelmatigheden als het Europees Parlement nalaat om in het belang van de Britse belastingbetalers te handelen.</p>
    </intervention>
    <intervention id="2-036-000" speaker_id="39769" name="Martin EHRENHAUSER" is_mep="True" mode="spoken" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Mevrouw de Voorzitter, ik wil kort een algemeen verzoek aan mijn medeafgevaardigden richten in verband met de kwijtingsprocedure. De begrotingscontrole – en dus ook de kwijtingsprocedure – vormt ongetwijfeld een essentieel element van de parlementaire werkzaamheden, maar naar mijn idee heeft deze kwijtingsprocedure absoluut geen tanden. Zelfs wanneer de kwijting wordt geweigerd, is er geen reële mogelijkheid om bindende sancties op te leggen; de Voorzitter van het Europees Parlement kan alleen maar een procedure aanhangig maken bij het Europees Hof van Justitie op grond van een inbreuk op het Verdrag. In het geval dat er geen kwijting aan het Europees Parlement zou worden verleend, komen we in de absurde situatie terecht dat de Voorzitter van het Parlement een inbreukprocedure tegen zichzelf in gang zou moeten zetten. Het is dan ook overduidelijk dat er op dit punt hervormingen nodig zijn.</p>
      <p sl="de">Het feit dat de rechtsgrondslag van het kwijtingsproces daarnaast veeleer op de Commissie was gericht, maar dat wij desondanks de neiging hebben om elkaar onderling als instellingen wederzijdse kwijting te verlenen, zorgt daarnaast voor een bepaalde mate van rechtsonzekerheid die geëlimineerd zou moeten worden. In de praktijk hebben wij hiervoor echter alleen de beschikking over andere politieke instrumenten. Ik ben er dan ook samen met mijn collega's voorstander van dat wij trachten om te streven naar een hervorming van dit kwijtingsproces.</p>
    </intervention>
  </section>
  <section id="creitem5" title="5. Rectificaties (artikel 216 van het Reglement): zie notulen"/>
  <section id="creitem6" title="6. Kwijting 2009 (voortzetting van het debat)">
    <intervention id="2-039-000" speaker_id="28241" name="Silvana KOCH-MEHRIN" is_mep="True" mode="spoken" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="nl">Aan de orde is de voortzetting van de gecombineerde behandeling van de verslagen over de kwijting 2009.</p>
    </intervention>
    <intervention id="2-040-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Mevrouw de Voorzitter, het eerst punt dat ik aan de orde wil stellen, is onze zorg over het functioneren van de Europese agentschappen. Dat is een gebied van zorg waar in de toekomst veranderingen zullen moeten plaatsvinden om slecht beheer, onregelmatigheden, fraude, belangenconflicten en uiteindelijk slechte bestedingen te voorkomen.</p>
      <p sl="en">Een van onze zorgen heeft betrekking op de institutionele transparantie. Alle EU-agentschappen moeten op hun website een lijst van gegunde contracten publiceren die ten minste drie jaar teruggaat, en de Commissie moet toezeggen dat zij deze informatie in haar systeem voor financiële transparantie zal integreren. Ook bij de roulatie van personeel tussen agentschappen is transparantie nodig, en ik heb gevraagd om een overzicht van alle personeelsleden die bij een ander agentschap zijn gaan werken.</p>
      <p sl="en">Een tweede gebied van zorg is dat van mogelijke belangenconflicten, waar veel collega's al op hebben gewezen. Behoorlijk beheer van huidige en potentiële belangenconflicten in EU-agentschappen vereist grote inspanningen, en gevallen als die waar het Europees Geneesmiddelenbureau bij is betrokken, moeten worden voorkomen en moeten altijd worden bestraft.</p>
      <p sl="en">Het derde gebied van zorg is het rationeel en efficiënt functioneren van de EU-agentschappen, vooral in een tijd van financiële crisis. Ik stel voor om de Europese Politieacademie in Europol te integreren, omdat dit de beste oplossing zou zijn voor de structurele en chronische problemen van de Politieacademie. Bovendien is het onbetwistbaar, los van het geval van de Europese Politieacademie, dat een aantal EU-agentschappen met gemeenschappelijke werkgebieden vergelijkbare of complementaire activiteiten verricht vanuit hoofdkantoren overal in Europa. De Commissie moet daarom onderzoek doen naar de mogelijkheid om agentschappen die elkaar overlappende of complementaire activiteiten uitvoeren met elkaar te laten fuseren.</p>
      <p sl="en">Het tweede punt waar ik kort op wil ingaan, is het feit dat we hebben besloten – en ervoor zullen stemmen – om de kwijting uit te stellen voor twee agentschappen, de Europese Politieacademie en het Europees Geneesmiddelenbureau. Er zijn ernstige inbreuken in verband met openbare aanbestedingen, de aanwerving van personeel en belangenconflicten geconstateerd, en wat betreft de Europese Politieacademie ook in verband met kredieten en de annulering van kredieten.</p>
      <p sl="en">Het laatste punt dat ik wil noemen, is de transparantie van de EU-fondsen voor begunstigden. Ik stel de Commissie hier nu al een jaar vragen over en dat zal ik blijven doen. Alle EU-fondsen voor begunstigden moeten transparant te werk gaan, en ik wil hier met name de nationale bedrijven noemen die geld uit deze fondsen ontvangen en gebruiken. Er moet één website komen, in een of twee talen, op basis van gemeenschappelijke criteria, waarop alle begunstigden kunnen worden geïdentificeerd en met elkaar kunnen worden vergeleken.</p>
    </intervention>
    <intervention id="2-041-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, ik wil in de eerste plaats mijn vreugde uiten dat alle partijen in deze kwijtingsprocedure eindelijk verenigd zijn. Ik verwelkom in het bijzonder de heer Caldeira, de voorzitter van de Rekenkamer, en de heer Becsey, namens het Hongaarse voorzitterschap, naast, vanzelfsprekend, commissaris Šemeta.</p>
      <p sl="es">Met betrekking tot de huidige kwijtingsprocedure, hoofdzakelijk wat betreft de andere instellingen, die mijn domein zijn, wil ik mijn goedkeuring uitdrukken voor de stappen die genomen zijn sinds het Spaanse voorzitterschap verleden jaar, door het Verdrag van Lissabon toe te passen, besloot dat het tijd werd om de nodige transparantie en controle aan de dag te leggen, ook wat betreft de rekeningen van de Raad.</p>
      <p sl="es">Het gentlemen's agreement was in de vorige eeuw heel geschikt, maar zijn fundamenten zijn ingrijpend veranderd. Ik zou het daarom waarderen als het Hongaarse voorzitterschap zich blijft inspannen om vooruitgang te boeken, er rekening mee houdend dat de Raad adviseert of aanbeveelt in de kwijtingsprocedure, maar dat het Parlement - de enige democratische instelling van de Europese Unie die is verkozen door middel van rechtstreekse verkiezingen van Europese burgers - beslist en de uiteindelijke beslissing aanneemt.</p>
      <p sl="es">Daarom waarderen we de inspanningen van beide instellingen – de onze, die goed vertegenwoordigd wordt door de heer Welle -, met het doel ons uit te rusten met een procedure die past in de 21e eeuw, met enkele instellingen die transparant moeten zijn en aan de verwachtingen van de Europese burgers moeten beantwoorden.</p>
      <p sl="es">Als rapporteur voor de kwijtingsprocedure van volgend jaar neem ik mij voor om daarvoor nauw samen te blijven werken met de Raad, maar op dit ogenblik is uitstel noodzakelijk.</p>
      <p sl="es">Tot slot wil ik mijn bezorgdheid uiten over de incidenten en onregelmatigheden die werden vastgesteld in het beheer van het Europees Economisch en Sociaal Comité. Als forum op Europees niveau voor het uitdrukken van meningen en het bereiken van een consensus tussen de drie pijlers van ons productief en economisch leven, die zo nodig zijn in deze periode van crisis, vind ik deze instelling van cruciaal belang. Wat dus voldoende reden is om te eisen dat haar administratief beheer even feilloos verloopt als dat van de andere instellingen.</p>
      <p sl="es">Daarom wil mijn fractie, gezien de beslissing van het Europees Bureau voor Fraudebestrijding (OLAF) om een onderzoek te openen, en gezien de recente uitspraak van het Gerecht die de convocatie voor de positie van secretaris-generaal van het Europees Economisch en Sociaal Comité tenietdoet, uitstel wil aanvragen tot het Europees Economisch en Sociaal Comité de kans krijgt om het Parlement een plan of strategie voor te stellen om iets te doen aan de huidige situatie van onduidelijkheid en voortdurende onregelmatigheden, waaruit blijkt dat er dringend verandering nodig is.</p>
    </intervention>
    <intervention id="2-042-000" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Mevrouw de Voorzitter, terecht hebben rapporteur Chatzimarkakis en vele andere sprekers de nadruk gelegd op de noodzaak van de lidstaatverklaringen. Het lijkt er een beetje op alsof wij de Raad en de lidstaten om een gunst vragen. Ik denk dat dat een misverstand is. Daarom vind ik het goed dat de Raad hier vanmorgen aanwezig is.</p>
      <p sl="nl">Misschien zou het goed zijn voor de Raad om nog eens een keer na te lezen wat er precies staat in het interinstitutioneel akkoord dat is gesloten is toen wij de financiële vooruitzichten voor deze periode goedkeurden. Daar is toen duidelijk in gezegd dat de Raad die verklaringen zou afgeven op het meest geschikte politieke niveau. Jammer dat de Raad zich niet aan de afspraken houdt. Toch stond er iets tegenover en het is misschien goed om daaraan te herinneren nu wij op het ogenblik ook weer over nieuwe financiële vooruitzichten onderhandelen.</p>
      <p sl="nl">Er was een verschil van mening tussen de Raad en het Parlement over de hoogte van de financiële vooruitzichten. Het verschil was pakweg 112 miljard euro over een zevenjarige periode. Het Parlement ging terug naar 110 miljard. In ruil daarvoor wilden wij een aantal dingen die geen geld kostten. Lidstaatverklaringen en politieke verantwoording kosten geen geld. De Raad tekende daarvoor.</p>
      <p sl="nl">Maar, wat constateren wij nu vier jaar na dato? Vier lidstaten houden zich aan de afspraak en de overige lidstaten niet. Dat is geen goed voorteken voor de komende onderhandelingen. Men moet goed zijn voor de handtekening, zelfs als Oostenrijk in dit geval toen de Raad vertegenwoordigde. Dus ik denk dat het essentieel is dat het nu overeengekomen actieprogramma daadwerkelijk wordt uitgevoerd, want anders is het ook slecht voor de onderhandelingen over de nieuwe financiële vooruitzichten.</p>
      <p sl="nl">Tenslotte nog iets over een algemene zaak. Het is nu, dacht ik, de zeventiende keer dat er geen betrouwbaarheidsverklaring door de Europese Rekenkamer is afgegeven. Het zal in het licht van de komende Europese verkiezingen moeilijk zijn om vol te houden dat het Parlement jaar in jaar uit toch kwijting verleent. Er moet een keer een positieve DAS komen.</p>
    </intervention>
    <intervention id="2-043-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="nl">Mevrouw de Voorzitter, het is een plezier u hier weer te zien. Overigens, als ik het debat mag samenvatten, dan kom ik tot de conclusie dat het budget van de Europese Unie eigenlijk te groot is. Er is gewoon te veel geld. We kunnen het geld voor het Europees Regionaal Fonds niet goed besteden. Een heel gedeelte ervan wordt verkeerd besteed. Dat zijn de conclusies van de Rekenkamer. Hetzelfde zien we bij de begroting van het Europees Parlement. We hebben te veel geld. We gaan geld uitgeven voor prestigeprojecten zoals het huis voor de Europese geschiedenis wat misschien wordt bedoeld om de geschiedenis te gaan herschrijven. Ik zou willen spreken van het mausoleum voor de heer Poettering, want als ik de foto's bekijk, begint het daar zo langzamerhand wel op te lijken.</p>
      <p sl="nl">Er is een bestedingsdruk, er is te veel geld en men kan het geld niet besteden. Als ik kijk naar het verslag van de Commissie over de begroting 2010, dan zien we dat er een reste à liquider is, een overschot van 194 miljard euro, dat men nog niet heeft kunnen besteden. Mevrouw de Voorzitter, toen ik u zag binnenkomen, dacht ik: u wast witter dan wit. In Nederland zouden we zeggen: u bent de witte tornado. Helaas kan ik dat niet zeggen, mijnheer Šemeta, over de begroting van de Europese Commissie. Onze begroting wast niet witter dan wit, maar grijzer dan grijs en donkerder dan donker en daar ben ik zeer teleurgesteld over.</p>
      <p sl="nl">Succes, mevrouw de Voorzitter.</p>
    </intervention>
    <intervention id="2-044-000" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">Mevrouw de Voorzitter, we debatteren hier over een op het eerste gezicht routineonderwerp dat nota bene over reeds uitgegeven geld gaat. Het feit echter dat deze procedure elk jaar opnieuw wordt uitgevoerd, dient er in de allereerste plaats toe om ervoor te zorgen dat de zaken in het vervolg zorgvuldiger en gewetensvoller worden beoordeeld en opgesteld. Zo vind ik het ten aanzien van de twee grootste EU-projecten, te weten het wereldwijde satellietnavigatiesysteem en de gemeenschappelijke Europese onderneming voor energieopwekking middels kernfusie - ITER - onverdraaglijk dat deze dusdanig belangrijke projecten letterlijk "struikelen" over onvolkomenheden die door elke ook maar een beetje kundige manager uit de wereld zouden kunnen worden geholpen.</p>
      <p sl="cs">De onvolkomenheden als het gaat om de betrokkenheid van het midden- en kleinbedrijf bij de satellietprojecten, de onvolkomenheden bij de aanname van nieuw personeel en de schending van de beginselen van gelijke behandeling, de problemen bij ITER met het naleven van de begrotingsregels en de problemen met de audits en de regels voor de toekenning van subsidie vormen nog maar een kleine greep uit de totale hoeveelheid vastgestelde fouten. Een van de belangrijkste oorzaken van deze problemen ligt zonder enige twijfel in de oneindige besluitvorming over de projecten zelf. Zolang we niet goed weten waar onze prioriteiten liggen - bijvoorbeeld ten aanzien van de financiering van dergelijke cruciale activiteiten - blijven we als gevolg van halve en ondoordachte besluiten maar een beetje aanmodderen, wat uiteindelijk ook nog eens ten koste gaat van de algehele kwaliteit van de projecten.</p>
    </intervention>
    <intervention id="2-045-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mevrouw de Voorzitter, dames en heren, nu de buikriem in financieel opzicht strakker wordt aangehaald en iedereen offers moet brengen, denk ik dat het cruciaal is voor de Europese instellingen – die dankzij het geld van Europese burgers opereren – om een zo transparant mogelijk financieel beheer te hanteren. Ik vind het onacceptabel dat een van de voornaamste instellingen, de Raad, nog altijd een volledig gesloten en niet-transparante houding aanneemt.</p>
      <p sl="it">Aangezien het Parlement het enige democratisch gekozen orgaan is dat de Europese burgers en belastingbetalers rechtstreeks vertegenwoordigt, denk ik dat we het recht hebben om precies te weten hoe de kredieten worden beheerd. De Raad kan dit gedrag niet blijven vertonen en noodzakelijke en correcte interinstitutionele vergelijking afwijzen.</p>
      <p sl="it">De Europese Unie is gebaseerd op een fundamenteel evenwicht van machten, een voorrecht dat de Raad ondermijnt door op deze wijze op te treden. Daarom moet de Raad zich zo snel mogelijk naast de andere instellingen scharen en aan het Parlement, en daarmee de burgers, uitleggen hoe de begroting wordt beheerd.</p>
    </intervention>
    <intervention id="2-046-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Mevrouw de Voorzitter, er schijnt een nieuwe regel te zijn ingevoerd in Europa: in geval van twijfel, creëer een agentschap. Vandaag bespreken wij de verslagen van maar liefst 39 agentschappen en beslist het Parlement of kwijting kan worden verleend voor 2009. Wat mijn fractie betreft, absoluut niet. De PVV is tegen deze geldverslindende monsters die geen enkel aantoonbaar nut hebben. Zo is er een Europese Stichting tot verbetering van de levens- en arbeidsomstandigheden. Het Economisch en Sociaal Comité en het Comité van de Regio's slokken alleen al honderden miljoenen euro's op en hebben geen enkele invloed op het beleid. Het zijn slechts praatclubs waar liters koffie doorheen gaan met als resultaat een onmeetbare brij van verslagen die geen hond leest.</p>
      <p sl="nl">Voorzitter, van ons dus geen kwijting behalve dan voor de algehele conclusie dat er zéér veel niet klopt bij de agentschappen, zó veel zelfs dat ze van ons zo spoedig mogelijk mogen worden opgeheven.</p>
    </intervention>
    <intervention id="2-047-000" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">Mevrouw de Voorzitter, commissaris, fungerend voorzitter van de Raad, minister, dames en heren, sta mij toe om eerst iets te zeggen over de opmerkingen over het Huis van de Europese Geschiedenis. Als rapporteur voor gebouwen moet mij allereerst van het hart dat het bedrag van 136 miljoen euro absoluut niet klopt. In de tweede plaats hebben wij het hier niet over een of ander prestigieus project; wij klagen per slot van rekening continu over het feit dat mensen niets weten over de Europese ontwikkeling sinds de Tweede Wereldoorlog. Wij willen er daarom nu voor zorgen dat twee tot drie miljoen mensen per jaar wel over die ontwikkelingen geïnformeerd worden zodat zij wellicht ook iets minder eurosceptisch worden.</p>
      <p sl="de">Wij moeten gezamenlijk debatteren over de omvang van de exploitatiekosten en de synergieën die met het informatiecentrum mogelijk zijn. Zeer veel afgevaardigden hebben aan dat debat deelgenomen. Het debat wordt echter nog maar pas in het openbaar gevoerd, zodat sommige collega's het gevoel hebben dat zij zelf nog niet voldoende geïnformeerd zijn. Ik ben graag bereid om ondersteuning bij dergelijke discussie te bieden of om aan informatieverzoeken te voldoen. Ik acht dit project noodzakelijk en nuttig omdat mensen meer moeten weten over de Europese ontwikkeling. Anders zal het aantal eurosceptici alleen maar toenemen.</p>
      <p sl="de">Dan het thema ontwikkelingshulp: ik wil allereerst de heer Staes van harte bedanken voor het feit dat wij er in heel veel opzichten in zijn geslaagd om een echt gezamenlijk verslag samen te stellen dat ik onvoorwaardelijk kan steunen. Ik vind het essentieel dat wij prioriteiten voor ontwikkelingshulp stellen op het gebied van infrastructuur, gezondheid, onderwijs en met name landbouw. Meer in het bijzonder ben ik van mening dat wij wellicht zouden moeten overwegen om na tien jaar een evaluatie van projecten uit te voeren. Het is immers niet onze bedoeling om uitsluitend projecten voor de korte termijn op te starten die uiteindelijk geen blijvend effect hebben.</p>
      <p sl="de">Bovendien moeten wij voor een betere coördinatie van de ontwikkelingssteun tussen de lidstaten zorgen. Ook moeten wij nu eindelijk eens de totale begroting voor ontwikkelingshulp in de EU-begroting integreren. Het is namelijk onbegrijpelijk dat slechts een deel van onze ontwikkelingshulp in de EU-begroting is opgenomen.</p>
    </intervention>
    <intervention id="2-048-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mevrouw de Voorzitter, ik zou alle rapporteurs willen bedanken voor hun uitstekende werk. De procedure voor het verlenen van kwijting voor de uitvoering van de begroting is heel belangrijk om de financiële belangen van de Europese Unie te verdedigen, en een beter beheer van de middelen van de Europese Unie alsmede een transparantere en meer verantwoorde omgang door de Europese Unie met het geld van de belastingbetaler te garanderen. Ik heb een aantal opmerkingen. Allereerst zijn schendingen van regels inzake het plaatsen van opdrachten nog steeds heel vaak gemaakte fouten, die worden genoemd in het verslag over het verlenen van kwijting voor de uitvoering van de begroting. Dat houdt verband met het feit dat die regels bijzonder ingewikkeld zijn. We moeten de regels voor het plaatsen van opdrachten vereenvoudigen, en duidelijke en in de hele Europese Unie geldige principes voor deze opdrachten vastleggen. De Commissie moet analyseren wat in dat verband de beste praktijken zijn, omdat bepaalde lidstaten, zoals Litouwen, al voldoende doelmatige principes voor het plaatsen van opdrachten hebben vastgelegd, op basis van moderne technologieën. De Commissie moet in dit verband zelf haar politieke wil tot uitdrukking brengen, zoals al gezegd is.</p>
      <p sl="lt">Ten tweede zou ik erop willen wijzen dat het verbeteren van de manier waarop de middelen worden uitgegeven niet alleen een belangrijke prioriteit van de Europese Unie is, maar ook een realistische. We moeten in de lidstaten sneller duidelijke vooruitgang boeken bij het ontwikkelen van doelmatige systemen voor beheer en controle, daarbij het foutenrisico beperken, en de vereisten en regels vereenvoudigen. In dit verslag wordt bijvoorbeeld benadrukt dat het aan de ingewikkelde regels te wijten is dat de middelen van de Europese Unie die zijn gereserveerd voor TEN- en TNI-projecten en voor andere prioriteiten van het cohesiebeleid maar langzaam worden opgevraagd. Ik ben van mening dat het de hoogste tijd is om de procedures op dit vlak te vereenvoudigen, maar ook doelmatiger en transparanter te maken.</p>
      <p sl="lt">Ten derde ben ik als rapporteur ook verantwoordelijk voor het werkdocument van de Commissie begrotingscontrole met de titel "Improving transport performance on trans-European rail axes", en in die hoedanigheid zou ik nogmaals een beroep op de Commissie willen doen om ervoor te zorgen dat de spoorweginfrastructuur wordt aangepast aan de eisen van trans-Europese diensten, dat de ontbrekende grensoverschrijdende tracés worden aangelegd, dat de lidstaten hulp krijgen om alle complicaties op te vangen die voortvloeien uit de verschillende spoorbreedtes, en dat de nodige financiële bijstand wordt geboden. Tot slot wil ik over de kwijting in verband met de uitvoering van de begroting van het Europees Parlement voor 2009 nog zeggen dat ik van mening ben dat ook het Parlement realistische besluiten moet nemen en omzetten, om zo onder andere meer waar voor zijn geld te krijgen.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-049-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, ik wil mij in deze interventie vooral richten op het cohesiebeleid. Hoewel de foutenmarge in het cohesiebeleid sinds 2008 aanzienlijk kleiner is geworden, van 11 procent naar ongeveer 5 procent, is het nog steeds een sector waarin we met betrekking tot de uitgaven genoeg uitdagingen hebben.</p>
      <p sl="fi">De grootste uitdagingen hebben vooral betrekking op overheidsopdrachten, en bovendien hebben de meeste problemen die met de cohesie-uitgaven samenhangen ook te maken met de ingewikkelde uitvoeringsregels en de voorschriften van het Financieel Reglement, waarin niet altijd voldoende rekening wordt gehouden met het complexe netwerk van actoren in de regionale ontwikkeling.</p>
      <p sl="fi">Er wordt ook veel gesproken over het verhogen van het foutenrisico. We moeten echter beseffen dat dit niet het fundamentele probleem wegneemt van regels en systemen die te ingewikkeld zijn. Bovendien moeten we in dit geval de problemen niet aan het verkeerde eind aanpakken.</p>
      <p sl="fi">Tegelijkertijd behandelt het Parlement ook het Financieel Reglement voor toekomstige financiële kaders. Hoewel de onderhavige kwijtingsprocedure is gericht op 2009, is het belangrijk een les voor de dag van morgen te leren en eindelijk ook het financieel beheer te vereenvoudigen.</p>
    </intervention>
    <intervention id="2-050-000" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mevrouw de Voorzitter, het gaat er in feite niet om dat het aantal eurosceptici stijgt als gevolg van de manier waarop de Europese instellingen geld uitgeven. Het probleem is dat de Europese belastingbetalers en de Europese kiezers recht hebben op doorzichtigheid en een soort elementair respect. Het feit dat het geld heel ondoeltreffend wordt gerecupereerd of ondoeltreffend wordt gebruikt, helpt zeker niet de autoriteit van de Europese Unie en onze instellingen te vergroten. Ook de agentschappen, die een voorbeeld van een zekere eurobureaucratie zijn en die zowel onder interne als externe controle uitglippen, waar men vrienden in dienst neemt en waar concurrentiële wervingsprocedures fictie zijn, dragen niet bij aan het vergroten van deze autoriteit. Het Museum van de Europese Geschiedenis is een erg controversieel voorstel, en daarom zullen de meeste leden van onze fractie tegen de meerderheid van de verslagen stemmen.</p>
    </intervention>
    <intervention id="2-051-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, dames en heren, de Europese agentschappen zijn voortdurend onderworpen aan kritiek. Daarentegen doen wij wel een beroep op hen wanneer er vrijwel van de ene op de andere dag problemen opdoemen, bijvoorbeeld als er meer Frontex-medewerkers in het Middellandse Zeegebied nodig zijn of indien er dioxine in diervoeding wordt aangetroffen. Dat is de reden dat ik een oproep aan al mijn collega's wil doen om deze kwijtingen vanuit een afgewogen perspectief en met een politieke toekomstvisie tegemoet te treden.</p>
      <p sl="de">Wij moeten de operationele efficiëntie van de agentschappen objectief evalueren als wij afstand willen nemen van alle opinies en veronderstellingen en een duidelijk beeld willen krijgen van wat die agentschappen nu concreet presteren. Ik probeer nu al enige tijd om dit doel te verwezenlijken.</p>
    </intervention>
    <intervention id="2-052-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, commissaris, sta mij toe om het Hongaarse voorzitterschap en de voorzitter van de Europese Rekenkamer van harte welkom te heten in dit Parlement. Namens de Fractie van de Europese Volkspartij (Christen-Democraten) wil ik alle rapporteurs voor hun samenwerkingsbereidheid bedanken en dank ik de vertegenwoordigers van de instellingen voor hun aanwezigheid alhier.</p>
      <p sl="de">In dit vroege stadium wil ik de Raad er graag op wijzen dat de afgevaardigden in dit Parlement gekozen zijn om de uitvoerende macht te controleren. Het idee dat de nationale regeringen de mogelijkheid zouden moeten hebben om het Europees Parlement te controleren, is een ongekende poging om de positie van dit Parlement te verzwakken. Dat betekent dat uw aanbod geen echt aanbod is. Het is een aanbod om ons klein en zwak te maken. Hoe zouden de nationale parlementen op een dergelijk voorstel reageren? Als u het niet in uw hoofd zou halen om dit op nationaal niveau te proberen, verzoek ik u vriendelijk om het ook niet op Europees niveau te proberen.</p>
      <p sl="de">Wat de kwijting in het Europees Parlement betreft, wil ik graag opmerken dat wij onder het huidige voorzitterschap en de huidige secretaris-generaal in ieder geval verbeteringen bij het beheer kunnen constateren. Ik wil in dit verband uitdrukkelijk wijzen op de rol die de PPE-Fractie bij deze verbeteringen heeft gespeeld. Wij zien nu dat er maatregelen worden genomen en dat er op onze verzoeken wordt gereageerd – bijvoorbeeld met betrekking tot de interventie in het vrijwillige pensioenfonds. Dat laatste was ook absoluut noodzakelijk om te voorkomen dat dit fonds in 2009 insolvent zou worden.</p>
      <p sl="de">Ik wil nu in beginsel commentaar geven op de voorstellen om het Statuut van de ambtenaren te herzien. Het betreft de punten 77 en 81 in het verslag van de heer Chatzimarkakis. Deze voorstellen hebben tot lobbyactiviteiten geleid door de betrokken personen (met inbegrip van leden van dit Parlement) die hun weerga niet kennen. De kritiek op het Statuut is echter terecht. De betreffende bepalingen dateren uit de jaren vijftig van de vorige eeuw en zijn nooit gemoderniseerd. De reiskosten worden berekend aan de hand van de reistijd die in het tijdperk van de stoomtrein nodig was en de verblijfskosten zijn gebaseerd op een periode waarin het bijzonder ongebruikelijk was om in het buitenland te werken. Dat valt tegenwoordig niet meer te rechtvaardigen. Wij hebben vandaag de laatste en eigenlijk ook enige kans om invloed uit te oefenen voordat de hervormingen van ons Statuut in gang worden gezet.</p>
      <p sl="de">Mijn voorstellen hebben ook betrekking op de vraag of het normaal is dat medewerkers van de Commissie tot zeven weken betaald verlof kunnen krijgen; let wel, dat is exclusief de vakantiedagen waar ze elk jaar recht op hebben. Dat geldt voor alle medewerkers die meer dan 10 000 EUR netto per maand verdienen. Naar mijn mening moet overwerk absoluut in het salaris inbegrepen zijn. Het gaat hier eigenlijk om het creëren van nieuwe vacatures. Wanneer wij wat van die vrije dagen zouden schrappen, kunnen wij circa duizend banen creëren. Die dagen gaan echter niet verloren, maar moeten als nieuwe banen worden beschouwd die voor de nieuwe taken van Europa gebruikt kunnen worden zodat wij daadwerkelijk een beroep op de Europese Commissie kunnen doen en niet voortdurend nieuwe instanties en agentschappen hoeven op te richten.</p>
      <p sl="de">Wij moeten er daarnaast naar streven om een waarheidsgetrouw overzicht van de administratieve kosten samen te stellen. De huidige 6,7% van de begroting is een veel te lage schatting. Wellicht dat dit voor het directe beheer nog wel klopt, maar dit cijfer is zeker niet correct als er naar alle administratieve uitgaven voor het beheren van de EU-fondsen, met inbegrip van de uitgaven van de lidstaten, wordt gekeken. Ik stel voor om de Commissie begrotingscontrole een initiatiefverslag samen te laten stellen over de feitelijke administratieve kosten van de Europese Unie.</p>
    </intervention>
    <intervention id="2-053-000" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Mevrouw de Voorzitter, commissaris, ik bekijk deze kwijting als een van de vele kwijtingen die in de voorbije jaren zijn verleend, en ik herinner me heel goed hoeveel aanmerkingen we drie jaar geleden nog hadden, vooral op het gebied van de structuurfondsen, het Cohesiefonds, de regionale fondsen en de externe acties. We moeten toegeven dat de Commissie de afgelopen twee jaar bepaalde verbintenissen is nagekomen door zichtbare verbeteringen door te voeren, zoals een vermindering van het aantal fouten dat de voorbije drie jaar is genoteerd. Dit lijkt me een goede gelegenheid om tegen commissaris Šemeta te zeggen dat we deze veranderingen hebben gezien, opgemerkt en genoteerd, en dat ze een goed teken zijn.</p>
      <p sl="pl">Ik ben echter nog steeds verontrust over een aantal zaken. In de eerste plaats is de procedure voor het terugvorderen van oneigenlijk gebruikte middelen te langzaam. Ten tweede is er een zekere onwil om zich te concentreren op prioritaire projecten en om te praten over de hoeveelheid fouten in deze projecten. Ongeacht de waarde van een project moet er een reden zitten achter de fouten in de financiering en het gebruik van de middelen. Ik ben erg verontrust over de stijgende discrepantie tussen de verplichtingen en de betalingen, wat betekent dat er middelen worden gecumuleerd die blijkbaar niet door de lidstaten kunnen worden uitgegeven. En de schuld hiervoor ligt bij de lidstaten.</p>
      <p sl="pl">Erg verontrustend is ook de terughoudendheid van de Raad om met het Parlement samen te werken op het gebied van de kwijting. Maar ik zie de heer Becsey onder ons, die jaren in dit Parlement heeft gediend en die volgens mij in staat zal zijn om de Raad te overtuigen dat het Parlement het enige democratische en rechtstreeks verkozen orgaan is, waaraan de Raad verantwoording dient af te leggen. Om te eindigen ga ik akkoord met de vele aanmerkingen over de agentschappen, hoewel ik slechts op een aantal hiervan aanmerkingen heb.</p>
    </intervention>
    <intervention id="2-054-000" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">Mevrouw de Voorzitter, ik wil iets zeggen over de kwijting voor het Europees Geneesmiddelenbureau, maar ik had vrijwel dezelfde woorden kunnen gebruiken voor de EFSA. Ik kan niet anders zeggen dan dat de Commissie begrotingscontrole uitstekend werk heeft afgeleverd, maar ook dat het moment van de stemming over de kwijtingen hét moment is waarop het Parlement zijn standpunt duidelijk voor het voetlicht kan brengen. Er zit dus echt wel een begrotingskant aan wat ik ga zeggen, over de kwaliteit van het werk van het EMA, en in de eerste plaats over de afwachtende houding van het Bureau in de zaak benfluorex – of Mediator –, wat absoluut onacceptabel is.</p>
      <p sl="fr">Verder wil ik iets zeggen over de omgang met belangenconflicten, waar ik één voorbeeld van zal geven. Samen met onze collega Antonyia Parvanova en een aantal ngo's heb ik de ronduit schandalige affaire rond de uitvoerend directeur van het Bureau aan de kaak gesteld. Deze hele zaak is door het bestuur van het Bureau veel en veel te losjes afgehandeld, wat absoluut geen vertrouwen inboezemt. Onze agentschappen moeten ons, en niemand anders, de middelen aanreiken om te kunnen beslissen en te zorgen dat onze medeburgers kunnen vertrouwen op de gegeven richtsnoeren. Daarom sta ik helemaal achter het uitstel van de kwijting en zal ik pas vóór stemmen als wij volledige genoegdoening hebben verkregen over de kwestie van de belangenconflicten.</p>
    </intervention>
    <intervention id="2-055-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Voorzitter, eurobarometer laat zien dat het enthousiasme voor de Europese Unie al jaren daalt. In nog slechts vijf lidstaten is er een meerderheid die de Europese Unie positief waardeert. De burgers zetten een isgelijkteken tussen Europa en de verspilling van geld. Die bezwaren moeten we uiterst serieus nemen en collega Itälä doet dat ook, zeer terecht. Hij noemt het onverantwoord met dit Parlement nog op twee vergaderlocaties bijeen te komen. Dat ben ik helemaal met hem eens. Ik zeg tegen mijnheer Sarkozy: we moeten af van dat heen en weer gereis van dit Parlement.</p>
      <p sl="nl">Ook is een goede verantwoording van onze eigen algemene onkostenvergoeding nodig. Door het ontbreken van die goede verantwoording hebben EP-leden al gauw de schijn tegen dat ze die algemene onkostenvergoeding in eigen zak steken. Dat moet anders. Terecht bepleit de collega in paragraaf 5 dat we adequate maatregelen nemen voor een verantwoording van onze algemene onkostenvergoeding. Ik hoop dat die paragraaf erin blijft, want dat is goed voor de geloofwaardigheid en de transparantie.</p>
    </intervention>
    <intervention id="2-056-000" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Mevrouw de Voorzitter, elk debat over de kwijting verloopt in een bepaalde context. Het debat van vandaag verloopt aan de ene kant in de context van de crisis, de voorzorgsmaatregelen die worden genomen, en de financiële problemen van bepaalde lidstaten, en anderzijds in het kader van de nieuwe financiële vooruitzichten voor de jaren na 2014, die reeds zijn opgesteld. We moeten ons ervan bewust zijn dat onze opmerkingen over de uitvoering van de begroting van vandaag een heel belangrijke invloed hebben op het debat over de toekomst van de financiële vooruitzichten. Daarom is het debat over de kwijting niet enkel belangrijk wat betreft de controlefunctie, maar ook wat betreft de verbetering van fouten en de definiëring van zaken waar we gefaald hebben of waar vandaag nieuwe maatregelen vereist zijn.</p>
      <p sl="pl">Wat karakteristiek is aan dit debat, is niet enkel het feit dat steeds meer mensen de begroting bekritiseren, maar ook dat de resultaten duidelijk beter zijn, bijvoorbeeld op het gebied van het cohesiebeleid, waar we een voelbare verbetering merken, hoewel die niet door de critici van de Europese begroting wordt opgemerkt. Ik wil er ook op wijzen dat de positieve resultaten van vandaag moeten worden opgenomen in onze discussie over verdere acties: welk type maatregelen moet worden voortgezet en welke regelgeving moet worden ingevoerd, in het bijzonder wat de recuperatie van middelen betreft.</p>
      <p sl="pl">Ik wil het Parlement ook wijzen op de volgende kwestie: het debat over de correcte uitvoering van de begroting moet samengaan met een debat over de doeltreffendheid van het verschillende gevoerde beleid. In de documenten van het Europees Parlement wordt hier vaak naar verwezen, maar we concentreren ons op procedures. We hebben het vaak over een Europa van resultaten, uitslagen, maar dat is niet hetzelfde als de correcte uitvoering van procedures. Het ene hangt samen met het andere, maar we moeten ook aandacht besteden aan de gevolgen en resultaten van onze acties.</p>
    </intervention>
    <intervention id="2-058-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik wil alle rapporteurs bedanken; ze hebben belangrijk werk voor ons verricht.</p>
      <p sl="en">In mijn bijdrage wil ik ingaan op een paar verslagen, om te beginnen op het verslag over het verlenen van kwijting aan het Comité van de Regio's. Het Comité van de Regio's is uiteraard de stem van de regio's, maar voert ook veel EU-programma's uit. Daarom is het voorstel van sommigen om het Comité van de Regio's zichzelf te laten financieren verkeerd.</p>
      <p sl="en">Ik steun het verlenen van kwijting aan de Commissie. Hoewel er meer moet worden gedaan, zoals in het verslag wordt opgemerkt, denk ik dat het terugdringen van het foutenpercentage in het regionaal beleid van 11 procent naar 5 procent een wezenlijke vooruitgang is. Structuurfondsen zijn van zeer groot belang voor een regio als Wales, waar ik vandaan kom en waar de uitvoering heel goed is. Daarom moeten we ervoor zorgen dat de structuurfondsen niet in diskrediet worden gebracht of worden ondergraven.</p>
      <p sl="en">Met betrekking tot het verlenen van kwijting aan de Raad ben ik voor uitstel. Bepaalde leden van de Raad lezen ons graag de les over de noodzaak van transparantie, dus dan moeten ze zelf ook bereid zijn om informatie over hun uitgaven te verstrekken. Helaas lijken enkelen dat liever niet te doen.</p>
      <p sl="en">Tot slot wil ik enkele woorden wijden aan de kwijting voor het Parlement. Het is altijd controversieel om de eigen uitgaven te beoordelen, en onze begroting krijgt zeker veel aandacht, wat wellicht begrijpelijk is in een tijd van economische en financiële problemen. Daarom verwelkom ik veel van de voorstellen die in het verslag worden gedaan, waaronder die over het gebouwenbeleid en de prijzen – die moeten worden geëvalueerd en transparanter moeten worden – en die over de toelagen en de belangrijke kwestie van een strategie voor bezuinigingen op de begroting van het Parlement.</p>
      <p sl="en">Gesteld kan worden dat veel van deze punten betrekking hebben op toekomstige begrotingen in plaats van op de begroting voor 2009, maar ik ben van mening dat als we over begrotingen en kwijtingen debatteren, we ook naar de toekomst moeten kijken om ervoor te zorgen dat we lessen trekken uit het verleden.</p>
    </intervention>
    <intervention id="2-059-000" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Mijnheer de Voorzitter, voor het zestiende achtereenvolgende jaar heeft de Europese Rekenkamer alleen een betrouwbaarheidsverklaring met een voorbehoud afgegeven, wat betekent dat voor het zestiende achtereenvolgende jaar het vertrouwen van het publiek in de integriteit van het beheer van onze financiën is ondergraven. Ik erken dat de Commissie zich zekere inspanningen heeft getroost om verbeteringen te realiseren, maar bij stemmingen over het verlenen van kwijting kan ik alleen over resultaten stemmen, niet over intenties.</p>
      <p sl="en">De auditoren rapporteren dat in veel te veel rubrieken fouten zijn geconstateerd, en aangezien 80 procent van onze uitgaven wordt gedaan in het kader van gedeeld beheer met de lidstaten, is het volkomen duidelijk dat de lidstaten een grotere verantwoordingsplicht moeten accepteren. Ook is duidelijk dat de Commissie daar vaart achter moet zetten. Totdat ik bewijs voor substantiële verbeteringen zie, zal ik daarom tegen kwijting voor de uitvoering van de begroting blijven stemmen.</p>
    </intervention>
    <intervention id="2-060-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, allereerst wil ik mijn felicitaties overbrengen aan alle rapporteurs voor de enorme klus die zij hebben geklaard in verband met deze kwijtingen, en ik ben er ook tevreden over dat de Raad bij dit debat aanwezig is.</p>
      <p sl="fr">Bij de zetel van het Europees Parlement in Straatsburg gaat het om de Europese identiteit, en niet alleen maar om bezuinigen. Dit zeg ik vandaag, in deze vergaderzaal, naar aanleiding van het debat over de kwijting voor 2009, aangezien het symbool van de Frans-Duitse verzoening door enkele leden van de Commissie begrotingscontrole blijkbaar wordt gezien als een vat van overvloed waar simpelweg op kan worden bezuinigd.</p>
      <p sl="fr">Ook de kwestie van de uitgaven van het Parlement houdt mij bezig. Wat dit aangaat stel ik u voor de fractieweken in Straatsburg te houden in plaats van in Brussel, wat onze zetel in Straatsburg rendabeler zou maken. Omdat we willen bezuinigen, heb ik nog meer voorstellen: bijvoorbeeld het schrappen van de per diem van de vrijdag van onze collega's, en ook de per diem voor journalisten. Europa is aantrekkelijk genoeg, er hoeft echt geen per diem aan journalisten te worden gegeven.</p>
      <p sl="fr">We moeten ons niet verschuilen achter het begrotingsargument om grip proberen te krijgen op een belangrijk vraagstuk dat buiten het kader van de begrotingscontrole valt, hoezeer ik ook ingenomen ben met het belangrijke werk van de heer Itälä, onze rapporteur, over deze kwijting.</p>
      <p sl="fr">Nu we het, tot slot, toch over bezuinigen hebben, zou ik ook graag zien dat de bezem wordt gehaald door het systeem van vergoedingen voor gesubsidieerde bezoekersgroepen. Ik vind het niet van een hoge moraal getuigen, en het levert onze instelling zelfs een beroerd imago op, dat de groepsleider een onkostenvergoeding in contanten krijgt op de dag van het bezoek, zonder dat hier bepaalde werkzaamheden tegenover staan en zonder enige controle op de bedragen die door de groep zijn uitgegeven. Ik wijs u erop dat het vergoede bedrag soms hoger is dan het daadwerkelijk uitgegeven bedrag. Het zou logisch zijn als bezoekersgroepen vooraf een kostenraming opsturen naar de bezoekersdienst op basis waarvan zij van het Parlement een voorschot krijgen op een bankrekening, en dat voor het uitbetalen van het saldo facturen moeten worden overgelegd die ook echt zijn voldaan, een en ander uiteraard tot een bepaald maximumbedrag.</p>
    </intervention>
    <intervention id="2-061-000" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Mijnheer de Voorzitter, commissaris, mijnheer Becsey, dames en heren, ik wil eerst en vooral alle rapporteurs feliciteren met het uitstekende werk dat zij hebben geleverd. Ik wil het in deze interventie vooral hebben over rubriek 5, die de uitgaven voor de administratie en de werking van de verschillende instellingen behelst, en ik wil daarbij in herinnering brengen dat de administratieve en operationele uitgaven minder dan 6 procent van de jaarlijkse begroting van de Europese Unie bedragen.</p>
      <p sl="pt">Ondanks dat cijfer ben ik van mening dat het van essentieel belang is dat de beginselen van spaarzaamheid, doeltreffendheid en doelmatigheid worden toegepast. Bovendien moeten we bij de toepassing van de begroting proberen om besparingen te bevorderen en om stimulansen te bieden voor die besparingen, maar tegelijkertijd mogen we onder geen enkel beding aanzetten tot het gebruiken van het volledige bedrag voor elke rubriek.</p>
      <p sl="pt">Het is belangrijk dat we pleiten voor striktheid en soberheid en dat we tegelijkertijd proberen om, in het geval van het Europees Parlement, met zo weinig mogelijk middelen de doelstelling van wetgevingsexcellentie te bereiken. Wat vertolking en vertaling betreft, wil ik herhalen dat het van essentieel belang is dat de Parlementsleden in hun moedertaal kunnen werken en zich in hun moedertaal kunnen uitdrukken. Zo geven we uiteindelijk toch gestalte aan onze leuze: In verscheidenheid verenigd.</p>
      <p sl="pt">Ik vind dat de begroting niet steeds exponentieel mag toenemen; in plaats daarvan moeten we aan het begin van elke legislatuur 'zero-based' begrotingen vastleggen, en moeten de begrotingen van de instellingen bovendien meerjarenbegrotingen zijn. Toezicht mag niet gelijkstaan aan bureaucratie, want dat betekent altijd dat er onnodige kosten gemaakt worden. Het beginsel van vertrouwen in de instellingen moet overheersen.</p>
      <p sl="pt">Tot slot mag de kwijting geen moment zijn om gedetailleerde beleidslijnen te bespreken waarvoor een brede consensus nodig is, en waarvoor de Verdragen herzien moeten worden. Ik ben dan ook van mening dat het debat over bepaalde aspecten die verband houden met de werkplek niet op zijn plaats is in kwijtingsverslagen.</p>
    </intervention>
    <intervention id="2-062-000" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte leden van de Raad en de Commissie, dames en heren, sta mij toe om enkele opmerkingen te maken over de agentschappen waar ik mee te maken heb gehad in mijn hoedanigheid van lid van de Commissie milieubeheer, volksgezondheid en voedselveiligheid.</p>
      <p sl="de">Allereerst wil ik echter even iets kwijt over het permanente debat inzake Straatsburg versus Brussel. Ik ben een fervent voorstander van Straatsburg en ben van mening dat wij het gehele Parlement naar Straatsburg moeten verhuizen en niet naar Brussel. Straatsburg is het symbool van de Europese eenheid, en dat mogen wij niet opgeven.</p>
      <p sl="de">In de Commissie milieubeheer, volksgezondheid en voedselveiligheid hebben wij zes agentschappen beoordeeld die uitstekende resultaten hebben bereikt wat de intensiteit en kwaliteit van hun werkzaamheden betreft. Het foutenpercentage is aanzienlijk teruggedrongen. Ik wil deze gelegenheid dan ook graag gebruiken om het personeel van deze agentschappen een compliment te maken.</p>
      <p sl="de">Bij het Europees Agentschap voor chemische stoffen zijn in totaal 104 nieuwe banen gecreëerd. Dit agentschap houdt voornamelijk toezicht op de REACH-projecten. In het geval van de Europese Autoriteit voor voedselveiligheid (EFSA) moet worden opgemerkt dat er behoefte bestaat aan een nauwkeurigere controle en meer transparantie. Bij het Europees Centrum voor ziektepreventie en -bestrijding (ECDC) hebben wij geconstateerd dat de financiële middelen niet volledig zijn gebruikt. Er is dan ook nog niet voor alle taken van het ECDC kwijting verleend. Het Europees Milieuagentschap stelt op betrouwbare wijze gegevens en cijfers ter beschikking die zeer belangrijk zijn voor onze werkzaamheden, voor de manier waarop wij de toekomst vormgeven. Ik zou echter graag exacter willen vaststellen wat de totale kostenbesparingen zouden zijn indien de Unie milieuverbeteringen doorvoert. De betreffende resultaten zal ik vervolgens graag aan u voorleggen. Het Europees Geneesmiddelenbureau heeft duidelijk nog steeds problemen om dingen van de grond te krijgen ondanks het feit dat het nu al een aantal jaren bestaat. Wij hebben bij het Geneesmiddelenbureau een aantal boekhoudkundige fouten en tekortkomingen in de coördinatie tussen de financiële en wetenschappelijke diensten geconstateerd.</p>
      <p sl="de">In het algemeen is het oordeel over de werkzaamheden van deze agentschappen echter zeer positief.</p>
    </intervention>
    <intervention id="2-063-000" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Mijnheer de Voorzitter, ik wil de heer Ulmer graag bedanken voor zijn bijzonder feitelijke bijdrage. Die bijdrage vormt een prettig contrast ten opzichte van veel van de dingen die ik vanochtend over de agentschappen heb gehoord. Het is buitengewoon deprimerend dat veel leden van de eurosceptische geledingen in dit Parlement uitsluitend aan de agentschappen kunnen denken als het om bezuinigingen op de begroting gaat.</p>
      <p sl="de">Mag ik u erop wijzen dat de minister-presidenten en de regeringen van de lidstaten van de Europese Unie bij de toewijzing van de vestigingsplaatsen niet genoeg van deze agentschappen op hun grondgebied konden krijgen. Nu doen de mensen echter alsof die agentschappen de plaag van de Europese Unie zijn.</p>
      <p sl="de">De aankondiging van een onderzoek door de Europese Rekenkamer naar de kosten voor het beheer van de agentschappen doet mij bijzonder veel genoegen. Naar mijn idee kunnen de resultaten ertoe leiden dat wij eindelijk eens een keer een objectiever debat hierover kunnen voeren.</p>
      <p sl="de">Zoals ik eerder in mijn eerste bijdrage al heb gezegd, ben ik zeer verheugd over de aanwezigheid vanochtend van de vertegenwoordigers van het Hongaarse voorzitterschap. Dat is niet iets wat vanzelfsprekend is als een debat ook de kwijting voor de Raad omvat. Sta mij dan ook toe om het woord rechtstreeks tot u te richten, mijnheer Becsey. Naar ik uit de opmerkingen van de heer Deutsch heb begrepen, is de Raad bereid om toe te geven dat de begrotingsprocedures en de kwijtingsprocedures op een andere manier behandeld moeten worden. Dat vind ik een goede zaak.</p>
      <p sl="de">Het Europees Parlement vertegenwoordigt de burgers en het verlangt dat er verantwoording wordt afgelegd voor de besteding van het geld van de Europese belastingbetalers. Wij zullen er dan ook niet voor terugdeinzen om de Raad ter verantwoording te roepen voor het geld dat hij uit de communautaire begroting heeft ontvangen om zijn werkzaamheden te financieren. Uiteraard zijn er veel dingen waarover wij nog kunnen onderhandelen, zoals de vorm die de kwijtingsprocedure in de toekomst zou moeten aannemen. Ik wil u echter graag vragen of u serieus verwacht dat het Europees Parlement over dingen gaat onderhandelen waarop wij op grond van de Verdragen sowieso recht hebben. Dat zou er uiteindelijk alleen maar toe leiden dat dit recht ingeperkt wordt. Ik zie niet in waarom ik, als afgevaardigde in dit Europees Parlement, daaraan zou meewerken.</p>
      <p sl="de">Helaas hebben wij niet vaak de gelegenheid om gezamenlijk kwesties te bespreken. Het zou mij dan ook een bijzonder groot genoegen doen als u deze gelegenheid zou benutten om ons duidelijk te maken wie er in de Raad nu eigenlijk de noodzakelijke transparantie tegenhoudt.</p>
    </intervention>
    <intervention id="2-064-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, het verbaasde mij te horen over de communicatieproblemen met de Europese Raad over de uitvoering van zijn deel in de algemene begroting.</p>
      <p sl="sk">Voor zover ik weet, behoort controle van de uitvoerende macht tot de fundamentele taken van de leden. De Raad, de Commissie en de andere instellingen van de Europese Unie gaan volgens overeengekomen regels om met de financiële middelen van de Europese burgers. Daarom is het vanzelfsprekend dat de gekozen volksvertegenwoordigers namens de belastingbetalers instellingen controleren of ze zorgvuldig en in overeenstemming met de overeengekomen regels omgaan met het geld van de burgers. Dat werkt hetzelfde in alle democratische staten. Daarom begrijp ik de houding van de Europese Raad niet, die weigert ons de benodigde medewerking te verlenen voor de beoordeling van zijn begroting.</p>
      <p sl="sk">We vragen niet of de heer Sarkozy of mevrouw Merkel naar betere of slechtere restaurants gaan, of ze een slechtere of betere aktetas kopen of hun kleren kopen bij het ene of het andere bedrijf. We vragen hoe ze omspringen met de openbare middelen van belastingbetalers. Daar hebben wij volledig het recht toe, en zij zijn geheel verplicht die informatie te verstrekken.</p>
    </intervention>
    <intervention id="2-065-000" speaker_id="photo_generic" name="Zsolt László Becsey" is_mep="True" mode="spoken">
      <p sl="hu">fungerend voorzitter van de Raad. − Aangezien ik slechts twee minuten tijd heb om te reageren, wil ik op slechts een paar dingen ingaan. Allereerst wil ik herhalen dat we met het oog op de discussie tussen de Raad en het Parlement bereid zijn een overeenkomst te sluiten voor de lange termijn. Alleen op die manier kan het probleem, dat wil zeggen het probleem van legitimiteit, zoals mevrouw Grässle ook heeft aangegeven, worden opgelost. Ik weet dat het Parlement rechtstreeks is gekozen, ik ben er zelf immers ook lid van geweest, maar ook de Raad bestaat uit legitieme leiders, de ministers. Bovendien nemen beide organen op gelijkwaardige manier deel aan de kwijting, de een bij de aanbeveling, de ander bij de finale kwijting. In de ingediende aanbeveling hebben we het begrotingsproces en de kwijtingsprocedure gesplitst.</p>
      <p sl="hu">Ik wil graag een onderhandelingsdelegatie voor het Parlement laten aanwijzen en tot overeenstemming komen door middel van een delegatie voor het Parlement die op politiek niveau representatief is. Het heeft geen zin om deze problemen te laten voortduren. Overigens blijkt ook duidelijk uit het door ons ingediende ontwerp-memorandum van overeenstemming dat we moeten ophelderen welke gegevensverstrekking binnen de bevoegdheid van de Raad valt en welke niet. Ik denk dat dit ook de interoperabiliteit tussen verschillende bestuursinstanties zal bevorderen. Men kan ons dan inderdaad om gegevens vragen die binnen de bevoegdheid van de Raad vallen.</p>
      <p sl="hu">Wat betreft de nationale declaraties, en dit is al vaker ter sprake gekomen, stel ik voor ik om dit later in het debat over het Financieel Reglement op te lossen. Ik weet dat hier voorstellen voor bestaan. Natuurlijk moet rekening worden gehouden met de complexiteit van het probleem in sommige lidstaten, maar ik vertel u nogmaals dat dit een zeer belangrijk discussiepunt zal zijn in een andere procedure.</p>
      <p sl="hu">Voorzitter, vriendelijk dank voor de spreektijd. Ik wil iedereen nogmaals verzoeken om geen hevige strijd te voeren over de relatie tussen de twee organen of instellingen voor kwijting. Laten we met elkaar om de tafel gaan zitten, onderhandelen en het eens worden, en dit probleem niet verlagen tot een schriftelijk gevecht tussen secretariaten en bureaucratische instellingen.</p>
    </intervention>
    <intervention id="2-066-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie. − Mijnheer de Voorzitter, dit debat bevestigt dat het Parlement en de Commissie het in grote lijnen eens zijn over de weg die moet worden bewandeld en over de noodzaak om ons beleid en onze programma's te verbeteren en zo toegevoegde waarde voor de burgers van de EU te creëren. Ik denk dat we op de goede weg zijn, en de opmerkingen die u hebt gemaakt over de invoering van beheerverklaringen, het vaker toepassen van automatische sancties en het meer werk maken van terugvorderingen hebben betrekking op belangrijke onderwerpen, waar de Commissie aan werkt.</p>
      <p sl="en">Ik wil in het bijzonder mevrouw Grässle bedanken voor haar werk met betrekking tot het Financieel Reglement. Ik denk dat het heel belangrijk is dat het door de Commissie ingediende voorstel voor de invoering van beheersverklaringen eindelijk wordt aangenomen, omdat het hier gaat om het vergroten van de verantwoordingsplicht van onze lidstaten, die 80 procent van uw begroting beheren. Met een gestroomlijnde en in veel meer gevallen automatische toepassing van de onderbreking van de betalingsprocedure zullen we bij de kwijting voor 2010 waarschijnlijk zien dat het aantal onderbrekingen van betalingen zal zijn gestegen en dat diensten niet langer bang zullen zijn om dit instrument in te zetten.</p>
      <p sl="en">Samen met de lidstaten werken we ook aan het terugvorderen van betalingen, en we hebben de rapporteur veel informatie over de situatie met betrekking tot deze terugvorderingen verstrekt. Ik denk dat we deze situatie kunnen verbeteren door samen te werken. Natuurlijk zijn sancties goed, maar we moeten ook stimulansen geven. Dat is belangrijk als het om het vergemakkelijken van de activiteiten van onze lidstaten gaat.</p>
      <p sl="en">We zijn het er allemaal over eens dat we vooruitgang hebben geboekt bij het vereenvoudigen van onze regels, en we hebben onze opvattingen hierover gepresenteerd. Deze voorstellen zullen in aanmerking worden genomen tijdens het opstellen van nieuwe programma's voor het volgende meerjarig financieel kader. Ik deel volledig de opvatting dat onze wetgeving voor openbare aanbestedingen zeer complex is en dat op het gebied van de openbare aanbestedingen een groot aantal fouten wordt gemaakt. Om die reden is de Commissie een openbare raadpleging over de vereenvoudiging en verbetering van de openbareaanbestedingsregels gestart, en ik hoop dat dit zal leiden tot een veel eenvoudiger en efficiënter systeem.</p>
      <p sl="en">Met betrekking tot het Personeelsreglement wil ik opmerken dat het tijd is om dat opnieuw tegen het licht te houden en dat mijn collega-commissaris Maroš Šefčovič werkt aan een herziening. Ik hoef niet te zeggen dat dit ingewikkelde materie is, waarbij we rekening moeten houden met alle gevoeligheden die bij een vereenvoudiging horen, maar feit is dat bepaalde bepalingen in het Personeelsreglement echt niet meer van deze tijd zijn en moeten worden heroverwogen en herzien.</p>
      <p sl="en">Uiteraard zal de Commissie formeel antwoord geven op de aanbevelingen die u in uw follow-upverslag doet, en wel na de zomer, maar zoals u ziet zijn we al hard bezig met het versterken van het beheer van de EU-begroting en het verbeteren van de uitvoering van onze programma's. Ik zie uit naar onze toekomstige samenwerking.</p>
    </intervention>
    <intervention id="2-067-000" speaker_id="28243" name="Jorgo CHATZIMARKAKIS" is_mep="True" mode="spoken" role="rapporteur" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, in de eerste plaats wil ik de commissaris namens het Parlement nogmaals voor de uitstekende samenwerking bedanken. U hebt bepaalde punten wederom aan de orde gesteld. Die moeten wij als uitgangspunt nemen voor onze toekomstige werkzaamheden. Ik zou u echter ook willen verzoeken om onze dank aan uw collega's over te brengen, aangezien wij met veel personen uitvoerig van gedachten hebben gewisseld. In dat verband wil ik met name de heer Cioloş en de heer Hahn noemen die zich allebei zeer coöperatief hebben opgesteld. Zou u deze boodschap nogmaals aan hen willen overbrengen?</p>
      <p sl="de">Ik wil de fungerend voorzitter van de Raad, de heer Becsey, graag bedanken voor zijn duidelijke woorden. Hij was erg duidelijk. Misschien stond het ons niet aan wat hij zei, maar zijn boodschap was in ieder geval wel duidelijk, en daar zijn wij hem dankbaar voor. Ik vind het eigenlijk vanzelfsprekend dat u aanwezig bent. Ik geloof niet dat er een echte aanleiding is om dat hier te vermelden, maar niettemin vind ik het een goede zaak dat u er bent.</p>
      <p sl="de">Mijn laatste woord van dank heb ik bewaard voor de voorzitter van de Europese Rekenkamer, de heer Caldeira, waarmee het Parlement altijd op een echt open en positieve wijze kan samenwerken. Dat stellen wij bijzonder op prijs. Ons werk zou niet mogelijk zijn zonder uw achtergrondwerk. Onze kwijting is voornamelijk op uw bijdragen gebaseerd. Wij zouden graag zien dat u in de toekomst een grotere rol zou spelen bij de beoordeling van de doelmatigheidscontroles, mijnheer Caldeira. De toekomst van de Europese Unie is niet alleen afhankelijk van het feit dat de financiële middelen rechtmatig en correct worden besteed, maar ook en vooral van de vraag of zij nuttig worden besteed, met andere woorden effectief en efficiënt. De beantwoording van die vraag maakt deel uit van de doelmatigheidscontrole op grond van artikel 318 van het Verdrag van Lissabon. Het Parlement is voorstander van een jaarlijks debat over de doelmatigheidcontrole van de Commissie. Als vertegenwoordiger van de Europese Rekenkamer zouden wij graag zien dat u ook voor dat debat wordt uitgenodigd. Mijn oprechte dank gaat tot slot uit naar mijn collega's en naar iedereen die bij het kwijtingsproces betrokken is geweest.</p>
    </intervention>
  </section>
  <section id="creitem7" title="7. Welkomstwoord">
    <intervention id="2-069-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Ik wil het debat graag kort onderbreken om aan te kondigen dat professor Dagmar Lieblová, voorzitter van de Vereniging van overlevenden van het concentratiekamp Theresienstadt, uit Tsjechië, op de officiële tribune heeft plaatsgenomen. Wij heten haar van harte welkom.</p>
      <a text="(Applaus)"/>
      <p sl="nl">Professor Lieblová is in Straatsburg met 28 studenten uit Praag en Hamburg, Zij hebben samen gewerkt aan een tweejarig onderzoeksproject naar het transport van Tsjechische dwangarbeiders van Hamburg naar het concentratiekamp Theresienstadt.</p>
      <p sl="nl">Zij bezoekt ons Parlement op uitnodiging van onze vicevoorzitter, de heer Rouček, en van de heer Fleckenstein, en haar project heeft een Europese prijs gekregen.</p>
      <p sl="nl">Ik wil professor Lieblová en haar studenten hartelijk bedanken voor hun belangrijke bijdrage aan een beter begrip van de Europese geschiedenis, en voor hun steun aan de morele waarden die de Europese Unie bezielen.</p>
    </intervention>
  </section>
  <section id="creitem8" title="8. Kwijting 2009 (voortzetting van het debat)">
    <intervention id="2-071-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Dan gaan we nu verder met het debat over de kwijting 2009 (39 verslagen).</p>
    </intervention>
    <intervention id="2-072-000" speaker_id="28313" name="Ville ITÄLÄ" is_mep="True" mode="spoken" role="rapporteur" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, toen ik het in mijn eerste toespraak had over de veiligheid in het Parlement, zei Voorzitter Buzek meteen dat die kwestie in het Bureau is behandeld. Dat is uitstekend en belangrijk, en mijn dank gaat dan ook uit naar de secretaris-generaal, die snel actie heeft ondernomen. Ik wil hem ook bedanken voor de vele andere maatregelen die hij heeft genomen en die tot verbeteringen in dit Parlement hebben geleid. Na het verkiezingsjaar 2009 kregen we nieuwe statuten voor zowel de leden als de assistenten. Daarmee gingen veel problemen gepaard, maar onder leiding van de secretaris-generaal en de werkgroep-Roth-Behrendt werden wijzigingen aangebracht, en dat is uitstekend.</p>
      <p sl="fi">Velen hier hebben gevraagd waarom ik de kwestie van het reizen tussen Straatsburg en Brussel ter sprake breng. De reden is dat de belastingbetalers niet begrijpen waarom we hun belastinggeld verspillen. Wat gebeurt er wanneer de bevolking iets niet begrijpt? In Finland werden onlangs verkiezingen gehouden. De enige partij die won was die van de eurosceptici, en zij wonnen flink. Als deze trend zich in Europa voortzet, krijgen we grote problemen in belangrijke zaken. Finland dreigt nu het Portugal-pakket niet te steunen. Deze zaken hebben invloed op elkaar, en daarom probeer ik hier uit te leggen dat wanneer we nu niet bereid zijn veranderingen aan te brengen, de burgers ons niet zullen steunen en we in grote, belangrijke communautaire zaken zullen verliezen. Daarom moeten we de kleinere zaken op orde brengen.</p>
    </intervention>
    <intervention id="2-073-000" speaker_id="96826" name="Tamás DEUTSCH" is_mep="True" mode="spoken" role="rapporteur" nationality="Hungary" birth_date="27-07-1966" birth_place="Budapest" m_state="HU">
      <p sl="hu">Mijnheer de Voorzitter, dames en heren, staat u mij toe iedereen te bedanken die de discussie van vandaag met zijn inbreng heeft verrijkt. Zoals ik als rapporteur, of om precies te zijn als plaatsvervanger van de heer Rivellini heb aangegeven, zijn er zeven kwijtingsvoorstellen ingediend bij het Europees Parlement. Deze zeven voorstellen hebben betrekking op zeven zeer belangrijke instellingen van de Europese Unie.</p>
      <p sl="hu">In zijn verslag stelt de heer Rivellini voor om de kwijting van het Europees Economisch en Sociaal Comité, het Comité van de Regio's, het Europese Hof van Justitie, de Europese Rekenkamer, de Europese Ombudsman, de Europese Toezichthouder voor gegevensbescherming en het kantoor van deze instellingen te laten verlenen door het Europees Parlement. De discussie van vandaag heeft aan ons bevestigd dat hierover in het Europees Parlement overeenstemming bestaat.</p>
      <p sl="hu">Een van de voorstellen van de heer Rivellini gaat over de kwijting van de Europese Raad. Ook op dit punt zijn de leden en de fracties van het Europees Parlement het erover eens dat de kwijting moet worden uitgesteld.</p>
      <p sl="hu">Ik ben ook verheugd over de opmerking van staatssecretaris Becsey in het parlementaire debat van vandaag. Ik vind de stappen die betrekking hebben op het werk van het Hongaarse voorzitterschap belangrijk. Als deze stappen worden doorgezet, zal het Europees Parlement vermoedelijk in de herfst van dit jaar, als het de kwijting van de Europese Raad op de agenda zet, kwijting aan de Europese Raad eindelijk kunnen regelen met behulp van een overeenkomst voor de lange termijn tussen de Europese Raad en het Europees Parlement over de kwijtingsprocedure.</p>
      <p sl="hu">In het licht van deze gedachten wil ik nogmaals iedereen die er met zijn werk aan heeft bijgedragen dat het Parlement vandaag over deze zeven voorstellen kan beslissen, bedanken.</p>
    </intervention>
    <intervention id="2-074-000" speaker_id="4751" name="Bart STAES" is_mep="True" mode="spoken" role="rapporteur" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Voorzitter, collega's, mijnheer de commissaris, mijnheer de minister, aan het eind van dit debat wens ik heel expliciet de Rekenkamer te bedanken. We hebben in ons midden de heer Caldeira. Hij heeft het woord nu niet kunnen voeren; maar hij heeft het woord wel gevoerd bij het begin van de hele kwijtingsoefening enkele maanden geleden in november. Ik wil hem en zijn team, zijn collega's, uitdrukkelijk bedanken, want zonder het werk van de Rekenkamer zouden wij de Europese begroting en de begrotingen van alle deelinstituties niet zo goed in de gaten kunnen houden. Ik denk dat zij ongelooflijk belangrijk werk verrichten, niet alleen in hun jaarlijks verslag, maar ook in de vele deelverslagen, de speciale verslagen, die wij van hen krijgen.</p>
      <p sl="nl">Ik denk dat wij wat dat betreft nog een les moeten trekken. Ik denk dat die speciale verslagen in dit Parlement te weinig aandacht krijgen. Ik denk dat wij die speciale verslagen op een betere manier moeten benutten, dat wij het debat over die speciale verslagen niet alleen in de Commissie begrotingscontrole moeten voeren, maar ook in de vele vakcommissies, bijvoorbeeld ook in de Commissie ontwikkelingssamenwerking als het gaat over ontwikkelingssamenwerking; ook in de Commissie milieu als het gaat over milieu, zodat het werk dat u en uw collega's en al uw medewerkers presteren naar behoren worden gewaardeerd en de Europese burgers ook kunnen zien dat het geld van de Europese belastingbetaler op een goede manier in de gaten wordt gehouden.</p>
      <p sl="nl">Ik dank u voor al het werk.</p>
    </intervention>
    <intervention id="2-075-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-077-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Het gebeurt zelden dat de Parlementsleden, die gewoonlijk in acht fracties zijn verdeeld, het unaniem met elkaar eens zijn. In de stemming van vandaag over de 39 kwijtingen voor de begroting van de verschillende instellingen voor 2009 hebben we de beslissing over de kwijting voor de Raad van de Europese Unie uitgesteld met 637 stemmen voor, 4 tegen en 13 onthoudingen.</p>
      <p sl="pl">De beslissing die vandaag door de Parlementsleden is genomen, is een natuurlijk gevolg van de gebeurtenissen van de voorbije maanden. De vertegenwoordigers van de Raad, met inbegrip van de secretaris-generaal, hebben van de Parlementsleden van de Commissie begrotingscontrole geen enkele uitnodiging aanvaard om de uitgaven van de Raad in 2009 te bespreken. Wat meer is, we hebben geen antwoord gekregen op de tientallen concrete vragen, onder andere over de manier van financiering van de Europese Dienst voor extern optreden, die eind 2009 werd opgericht (het verslag van de heer Rivelinni bevat de volledige vragenlijst). Als we de moeilijkheden bij het debat over de uitgaven van de Raad voor 2007 en 2008 in het achterhoofd houden, en de verregaande toegevingen van de kant van het Parlement, dan is het standpunt van het Parlement van dit jaar begrijpelijk. Nadat het Verdrag van Lissabon van kracht is geworden, hebben beide instellingen een formeel akkoord nodig over de controle van de uitgaven, dat het dertig jaar oude gentlemen's agreement kan vervangen. De burgers hebben het recht om transparantie in de financiën van de Raad en het Parlement te eisen. Voorlopig moeten we wachten tot 15 juni 2011, tot de Raad een antwoord geeft op de vragen van de Parlementsleden.</p>
    </intervention>
    <intervention id="2-078-000" speaker_id="96834" name="Iliana IVANOVA" is_mep="True" mode="written" nationality="Bulgaria" birth_date="14-09-1975" birth_place="Stara Zagora" p_group="Group of the European People's Party (Christian Democrats)" m_state="BG">
      <p sl="bg">Het verbeteren van de kwaliteit van de uitgaven en van de controle van wettige uitgaven en het naleven van de regels is geen eenmalige activiteit, maar een doorlopend proces, en is onze belangrijkste verantwoordelijkheid tegenover de Europese burgers. Mensen begrijpen niet waarom we medio 2011 nog steeds met de begroting voor 2009 bezig zijn. Op basis van preliminaire gesprekken en het organiseren van een interinstitutioneel debat kunnen we de procedure verkorten zonder dat dit ten koste van de kwaliteit gaat. De controles op de besteding van Europese middelen zouden aanzienlijk beter worden als er specifieke gegevens en methoden voor het beoordelen van het beheer en de in de lidstaten gebruikte controlesystemen beschikbaar zouden zijn, omdat foutenpercentages van 0 procent twijfelachtig zijn. Ten minste 30 procent van de fouten kan door de nationale agentschappen worden ontdekt en gecorrigeerd voordat ze door de Europese Commissie worden gecertificeerd. De lidstaten en de Commissie moeten de nodige actie ondernemen om de regels na te leven en passende maatregelen nemen om geconstateerde tekortkomingen direct weg te werken.</p>
    </intervention>
    <intervention id="2-078-500" speaker_id="28192" name="Vladimír MAŇKA" is_mep="True" mode="written" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling I - Europees Parlement.</p>
      <p sl="sk">We worden voortdurend geconfronteerd met vele tekortkomingen waardoor we onze middelen niet helemaal efficiënt kunnen gebruiken. Ik heb in mijn werk als hoofdrapporteur voor de begroting voor de Europese Unie voor het jaar 2010 voor het gebied 'overige afdelingen' gewezen op concrete gevallen van slecht geldbeheer. Dit was op het gebied van de veiligheidsdiensten, waar de kosten voortdurend stijgen, op het gebied van de vertalingen en het efficiënte gebruik van de vertaalcapaciteit en op andere gebieden. In de bureaucratie wordt melding gemaakt van een aanzienlijke verhoging van de werkdruk. Dit leidt tot druk voor verhoging van de beschikbare middelen. Daarom is een complexe beoordeling van de personeelsstructuren en de behoefte aan middelen nodig. Op het gebied van het veiligheidsbeleid, maar ook op IT-gebied en op het gebied van de gebouwen, moeten we een balans vinden tussen interne werknemers en externe leveranciers. Door de interne problemen binnen elke instelling vergeten mensen de interinstitutionele samenwerking te verbeteren.</p>
      <p sl="sk">De meeste van de groeiende problemen hebben een gezamenlijke noemer: we maken weinig gebruik van onafhankelijk onderzoek naar het gebruik van middelen en de organisatie van het werk. Daarom moeten we dit jaar voor specifieke gebieden dat soort onderzoek aanvragen.</p>
    </intervention>
    <intervention id="2-076-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Gelet op een aantal in mijn ogen zeer ernstige omstandigheden sta ik volledig achter het besluit van de Commissie begrotingscontrole om de kwijting voor het Europees Geneesmiddelenbureau uit te stellen. In dit verband wijs ik vooral op het ontbreken van enige garantie ten aanzien van de onafhankelijkheid van deskundigen en bestuurders, en daarmee ook ten aanzien van mogelijke belangenconflicten. Die vraag is des te nijpender daar we hebben kunnen vaststellen dat bepaalde gevaarlijke geneesmiddelen pas zeer laat uit de handel zijn genomen, met talrijke sterfgevallen in Europa tot gevolg.</p>
    </intervention>
  </section>
  <section id="creitem9" title="9. Stemmingen">
    <intervention id="2-082-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem10" title="9.1. Kwijting 2009: algemene begroting van de EU, Hof van Justitie (A7-0137/2011, Crescenzio Rivellini) (stemming)"/>
  <section id="creitem11" title="9.2. Kwijting 2009: algemene begroting van de EU, Europese Ombudsman (A7-0116/2011, Crescenzio Rivellini) (stemming)"/>
  <section id="creitem12" title="9.3. Kwijting 2009: algemene begroting van de EU, Europese Toezichthouder voor gegevensbescherming (A7-0117/2011, Crescenzio Rivellini) (stemming)"/>
  <section id="creitem13" title="9.4. Kwijting 2009: prestaties, financieel beheer en controle van de agentschappen (A7-0149/2011, Georgios Stavrakakis) (stemming)"/>
  <section id="creitem14" title="9.5. Kwijting 2009: Europese Politieacademie (A7-0150/2011, Georgios Stavrakakis) (stemming)"/>
  <section id="creitem15" title="9.6. Kwijting 2009: Vertaalbureau voor de organen van de Europese Unie (A7-0119/2011, Georgios Stavrakakis) (stemming)"/>
  <section id="creitem16" title="9.7. Kwijting 2009: Europees Centrum voor de ontwikkeling van de beroepsopleiding (A7-0106/2011, Georgios Stavrakakis) (stemming)"/>
  <section id="creitem17" title="9.8. Kwijting 2009: Communautair Bureau voor visserijcontrole (A7-0118/2011, Georgios Stavrakakis) (stemming)"/>
  <section id="creitem18" title="9.9. Kwijting 2009: Europees Agentschap voor de veiligheid van de luchtvaart (A7-0123/2011, Georgios Stavrakakis) (stemming)"/>
  <section id="creitem19" title="9.10. Kwijting 2009: Europees Centrum voor ziektepreventie en -bestrijding (A7-0107/2011, Georgios Stavrakakis) (stemming)"/>
  <section id="creitem20" title="9.11. Kwijting 2009: Europees Agentschap voor chemische stoffen (A7-0127/2011, Georgios Stavrakakis) (stemming)"/>
  <section id="creitem21" title="9.12. Kwijting 2009: Europees Milieuagentschap (A7-0122/2011, Georgios Stavrakakis) (stemming)"/>
  <section id="creitem22" title="9.13. Kwijting 2009: Europese Autoriteit voor voedselveiligheid (A7-0146/2011, Georgios Stavrakakis) (stemming)"/>
  <section id="creitem23" title="9.14. Kwijting 2009: Europees Waarnemingscentrum voor drugs en drugsverslaving (A7-0120/2011, Georgios Stavrakakis) (stemming)"/>
  <section id="creitem24" title="9.15. Kwijting 2009: Europees Agentschap voor maritieme veiligheid (A7-0132/2011, Georgios Stavrakakis) (stemming)"/>
  <section id="creitem25" title="9.16. Kwijting 2009: Europees Agentschap voor netwerk- en informatiebeveiliging (A7-0105/2011, Georgios Stavrakakis) (stemming)"/>
  <section id="creitem26" title="9.17. Kwijting 2009: Europees Spoorwegbureau (A7-0125/2011, Georgios Stavrakakis) (stemming)"/>
  <section id="creitem27" title="9.18. Kwijting 2009: Europese Stichting voor opleiding (A7-0109/2011, Georgios Stavrakakis) (stemming)"/>
  <section id="creitem28" title="9.19. Kwijting 2009: Europees Agentschap voor de veiligheid en de gezondheid op het werk (A7-0104/2011, Georgios Stavrakakis) (stemming)"/>
  <section id="creitem29" title="9.20. Kwijting 2009: Voorzieningsagentschap van Euratom (A7-0144/2011, Georgios Stavrakakis) (stemming)"/>
  <section id="creitem30" title="9.21. Kwijting 2009: Europese Stichting tot verbetering van de levens- en arbeidsomstandigheden (A7-0108/2011, Georgios Stavrakakis) (stemming)"/>
  <section id="creitem31" title="9.22. Kwijting 2009: Eurojust (A7-0133/2011, Georgios Stavrakakis) (stemming)"/>
  <section id="creitem32" title="9.23. Kwijting 2009: Europees Agentschap voor het beheer van de operationale samenwerking aan de buitengrenzen (Frontex) (A7-0145/2011, Georgios Stavrakakis) (stemming)"/>
  <section id="creitem33" title="9.24. Kwijting 2009: Europese GNSS-toezichtautoriteit (A7-0103/2011, Georgios Stavrakakis) (stemming)"/>
  <section id="creitem34" title="9.25. Kwijting 2009: Gemeenschappelijke onderneming ARTEMIS (A7-0126/2011, Georgios Stavrakakis) (stemming)"/>
  <section id="creitem35" title="9.26. Kwijting 2009: Gemeenschappelijke onderneming Clean Sky (A7-0128/2011, Georgios Stavrakakis) (stemming)"/>
  <section id="creitem36" title="9.27. Kwijting 2009: Gemeenschappelijke onderneming (gezamenlijk technologie-initiatief inzake innovatieve geneesmiddelen) (A7-0129/2011, Georgios Stavrakakis) (stemming)"/>
  <section id="creitem37" title="9.28. Kwijting 2009: Gemeenschappelijke onderneming SESAR (A7-0124/2011, Georgios Stavrakakis) (stemming)"/>
  <section id="creitem38" title="9.29. Verzoek om verdediging van de immuniteit van Luigi de Magistris (A7-0152/2011, Bernhard Rapkay) (stemming)">
    <intervention id="2-113-000" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ik wil graag iets opgehelderd hebben. Ik wil namelijk weten of de stemming die we gaan uitvoeren het gevolg is van een automatische procedure of van een speciaal verzoek dat door de heer De Magistris is ingediend, die de afgelopen jaren een reputatie heeft opgebouwd als iemand die de voorrechten van politici aanvalt door te zeggen dat ze zichzelf in de rechtbank moeten verdedigen en geen mazen in de wet moeten zoeken om dit te vermijden. In feite wil ik weten of de heer De Magistris om immuniteit heeft gevraagd of dat het hier om een automatische procedure gaat.</p>
      <p sl="it">Mevrouw de Voorzitter, kunt u opheldering verschaffen over deze kwestie, want als de heer De Magistris een rechtszaak probeert te vermijden …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-114-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Mijnheer Silvestris, mag ik hierop reageren? U vroeg of de heer De Magistris om immuniteit verzocht dan wel of het een automatische procedure is? Aan wie stelde u die vraag?</p>
      <p sl="nl">Mij is verteld dat de heer De Magistris om verdediging van zijn immuniteit heeft verzocht.</p>
    </intervention>
  </section>
  <section id="creitem39" title="9.30. Verzoek om verdediging van de immuniteit van Bruno Gollnisch (A7-0154/2011, Bernhard Rapkay) (stemming)">
    <intervention id="2-117-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw de Voorzitter, twee minuutjes als ik even mag, omdat er geen debat is, geen mondelinge stemverklaring, wat ik nogal vreemd vind in dit soort procedure. Waar gaat het om? Het gaat om een politieke uiting, die wordt gevolgd door …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-118-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het spijt me, maar we moeten overgaan tot de stemming. U hebt al de gelegenheid gehad uw standpunt uiteen te zetten, mijnheer Gollnisch.</p>
    </intervention>
    <intervention id="2-119-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Tot nu toe waren deze twee objectieve criteria …</p>
      <a text="(De Voorzitter ontneemt spreker het woord)"/>
    </intervention>
    <intervention id="2-120-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Mijnheer Gollnisch, u hebt gisteren nog het woord gevoerd. Hoe dan ook, het Reglement staat het niet toe. Het spijt me, maar we gaan over tot de stemming.</p>
    </intervention>
  </section>
  <section id="creitem40" title="9.31. Verzoek om opheffing van de immuniteit van Bruno Gollnisch (A7-0155/2011, Bernhard Rapkay) (stemming)"/>
  <section id="creitem41" title="9.32. Bescherming en duurzame ontwikkeling van het Prespa-parkgebied (A7-0078/2011, Kriton Arsenis) (stemming)"/>
  <section id="creitem42" title="9.33. Havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen (A7-0142/2011, Carmen Fraga Estévez) (stemming)"/>
  <section id="creitem43" title="9.34. Debiteursvermogensrenseignering en -bevriezing in grensoverschrijdende zaken (A7-0147/2011, Arlene McCarthy) (stemming)">
    <intervention id="2-126-000" speaker_id="2173" name="Arlene McCARTHY" is_mep="True" mode="spoken" role="rapporteur" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, kort gezegd is het niet mogelijk gebleken om een debat over het verslag te houden en het verslag te presenteren, en ik wil mijn collega's van de andere fracties die mijn aanbeveling hebben gesteund bedanken.</p>
      <p sl="en">Ik wil de Commissie en de Raad meedelen dat dit de start is van een parlementaire campagne om burgers die het slachtoffer van fraude zijn geworden nieuwe rechten te geven. Pan-Europese bevelen voor de renseignering en -bevriezing van de vermogens van fraudeurs zijn van essentieel belang, omdat de fraudeurs momenteel wegkomen met hun criminele activiteiten, terwijl de slachtoffers de klos zijn en hoge rekeningen voor juridische bijstand tegemoet kunnen zien. Met deze stemming vragen we de Commissie daarom om snel met wetgevingsvoorstellen te komen om deze onrechtvaardige situatie te corrigeren en macht terug te geven aan burgers, de slachtoffers van misdrijven.</p>
    </intervention>
  </section>
  <section id="creitem44" title="10. Welkomstwoord">
    <intervention id="2-128-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Dames en heren, ik zal nu een boodschap voorlezen van de heer Buzek.</p>
      <p sl="nl">"Tot mijn genoegen kan ik u meedelen dat wij vandaag de eer hebben de heer Bogdan Borusewicz, voorzitter van de Poolse Senaat, mevrouw Irena Degutienė, voorzitter van de Seimas van de Republiek Litouwen, en de heer Volodimir Litvine, voorzitter van Verkhovna Rada van Oekraïne, in ons Parlement te verwelkomen.</p>
      <p sl="nl">De drie voorzitters hebben vandaag een buitengewone vergadering bijgewoond van de Parlementaire Assemblee van Litouwen, Polen en Oekraïne. Deze assemblee komt voort uit de traditie van het Pools-Litouwse Gemenebest, dat meer dan twee eeuwen lang de grens vormde van Europa als politiek, cultureel en burgerlijk project.</p>
      <p sl="nl">Met de vergadering van deze parlementaire assemblee in Straatsburg vandaag wordt herdacht dat 220 jaar geleden de Grondwet van 3 mei, de eerste grondwet van Europa, werd aangenomen."</p>
    </intervention>
  </section>
  <section id="creitem45" title="11. Stemmingen (voortzetting)"/>
  <section id="creitem46" title="11.1. Kwijting 2009: algemene begroting van de EU, afdeling III, Commissie (A7-0134/2011, Jorgo Chatzimarkakis) (stemming)"/>
  <section id="creitem47" title="11.2. Speciale verslagen van de Rekenkamer in de context van de verlening van kwijting aan de Commissie voor 2009 (A7-0135/2011, Jorgo Chatzimarkakis) (stemming)"/>
  <section id="creitem48" title="11.3. Kwijting 2009: algemene begroting van de EU, Europees Parlement (A7-0094/2011, Ville Itälä) (stemming)">
    <intervention id="2-134-000" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">namens de PPE-Fractie. – Mevrouw de Voorzitter, ik wil namens mijn fractie een mondeling amendement op deze paragraaf indienen. Het is weliswaar een technisch, maar niet onbeduidend amendement. Ik stel voor om onder de punten i), ii) en iii) de toekomende tijd te vervangen door de verleden tijd. De maatregelen die onder deze punten worden genoemd, hebben immers al lang, ruim twee jaar geleden, hun beslag gekregen. Het heeft dan ook geen enkele zin om voor de toekomst te vragen om zaken die nu al realiteit zijn. Ik denk dat zelfs deze eerbiedwaardige vergadering zich zal kunnen vinden in dit kleine stukje logica.</p>
      <p sl="fr">Er moet dus gelezen worden: "de mogelijkheid om vanaf de leeftijd van 50 jaar een verlaagd pensioen te genieten of een uitbetaling ineens te ontvangen van 25% van de verworven pensioenrechten, is afgeschaft". Verder moet er gelezen worden "de pensioengerechtigde leeftijd werd verhoogd van 60 tot 63 jaar". Ook moet er gelezen worden "de beheerders van het pensioenstelsel zijn verzocht … ".</p>
      <a text="(Applaus)"/>
    </intervention>
  </section>
  <section id="creitem49" title="11.4. Kwijting 2009: algemene begroting van de EU, Raad (A7-0088/2011, Crescenzio Rivellini) (stemming)"/>
  <section id="creitem50" title="11.5. Kwijting 2009: algemene begroting van de EU, Rekenkamer (A7-0138/2011, Crescenzio Rivellini) (stemming)"/>
  <section id="creitem51" title="11.6. Kwijting 2009: algemene begroting van de EU, Economisch en Sociaal Comité (A7-0136/2011, Crescenzio Rivellini) (stemming)"/>
  <section id="creitem52" title="11.7. Kwijting 2009: algemene begroting van de EU, Comité van de Regio's (A7-0139/2011, Crescenzio Rivellini) (stemming)"/>
  <section id="creitem53" title="11.8. Kwijting 2009: achtste, negende en tiende Europees Ontwikkelingsfonds (EOF) (A7-0140/2011, Bart Staes) (stemming)"/>
  <section id="creitem54" title="11.9. Kwijting 2009: Europees Geneesmiddelenbureau (A7-0153/2011, Georgios Stavrakakis) (stemming)"/>
  <section id="creitem55" title="11.10. Kwijting 2009: Bureau van de Europese Unie voor de grondrechten (A7-0130/2011, Georgios Stavrakakis) (stemming)"/>
  <section id="creitem56" title="11.11. Kwijting 2009: Gemeenschappelijke onderneming voor ITER en de ontwikkeling van fusie-energie (A7-0131/2011, Georgios Stavrakakis) (stemming)"/>
  <section id="creitem57" title="11.12. Invoering van autonome handelspreferenties voor Pakistan (noodmaatregel) (A7-0069/2011, Vital Moreira) (stemming)">
    <intervention id="2-146-000" speaker_id="96763" name="Pablo ZALBA BIDEGAIN" is_mep="True" mode="spoken" nationality="Spain" birth_date="28-01-1975" birth_place="Pamplona" p_group="Group of the European People's Party (Christian Democrats)" m_state="ES">
      <p sl="en">Mevrouw de Voorzitter, in lid 2 van artikel 9 bis, na de woorden "op verzoek van een lidstaat", willen we de volgende zinsnede invoegen: "een rechtspersoon of een vereniging die geen rechtspersoonlijkheid heeft namens de industrie van de Unie". Dit is bedoeld om deze verordening consistenter te maken met andere vrijwaringsclausules die we hebben aangenomen, zoals die in de vrijhandelsovereenkomst met Zuid-Korea.</p>
    </intervention>
    <intervention id="2-148-000" speaker_id="96930" name="Vital MOREIRA" is_mep="True" mode="spoken" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">voorzitter van de Commissie internationale handel. − Mevrouw de Voorzitter, als voorzitter van de Commissie internationale handel heb ik een mandaat van de commissie om te verzoeken om uitstel van de stemming over de wetgevingsresolutie. Dit uiteraard ongeacht mijn persoonlijke standpunt in dit verband.</p>
    </intervention>
    <intervention id="2-149-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie. − Mevrouw de Voorzitter, de Commissie kan instemmen met het voorstel om de stemming over de wetgevingsresolutie uit te stellen.</p>
    </intervention>
  </section>
  <section id="creitem58" title="11.13. Overgangsregelingen voor bilaterale investeringsovereenkomsten tussen lidstaten en derde landen (A7-0148/2011, Carl Schlyter) (stemming)"/>
  <section id="creitem59" title="11.14. Toekenning van macrofinanciële bijstand aan Georgië (A7-0053/2011, Vital Moreira) (stemming)"/>
  <section id="creitem60" title="12. Stemverklaringen">
    <intervention id="2-156-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, een miljardje hier, een miljardje daar, en al heel snel gaat het over enorm veel geld. De bedragen die door de Europese Unie zijn uitgeven aan deze reddingsoperaties doen de binnenlandse uitgaven van onze nationale overheden in het niet vallen. Het Verenigd Koninkrijk alleen al heeft tot dusver 7 miljard pond beschikbaar gesteld voor Ierland en zal nu gevraagd worden om daar nog eens 4,2 miljard pond bovenop te doen voor Portugal.</p>
      <p sl="en">Zeven miljard pond is meer dan de waarde van alle bezuinigingen op de sociale zekerheid van het Verenigd Koninkrijk samen – en dat alles voor een beleid dat nu zichtbaar faalt. Toen oorspronkelijk werd overeengekomen om Griekenland te redden, werd ons verteld dat het genoeg zou zijn om de speculanten af te schrikken, dat Griekenland nu concurrerend op de markt zou kunnen lenen en dat dit afdoende zou zijn. Maar nu zien we dat Griekenland openlijk over een faillissement en extra leningen onderhandelt.</p>
      <p sl="en">Het is duidelijk dat we dat geld niet meer zullen terugzien. Ook is het duidelijk dat we de wet overtreden. Deze reddingsoperaties worden niet alleen niet geautoriseerd door de Verdragen, maar ze worden uitdrukkelijk verboden, en erger nog, ze berokkenen de ontvangende landen schade. Dit is een vorm van zwendel – een piramidespel – waarbij regeringen en banken samenspannen om geld te geven aan Europese bankiers en obligatiehouders en de gewone Europese belastingbetaler de rekening kan betalen. Ierland en Griekenland moeten nu meer geld lenen om aan Portugal te geven, terwijl Ierland en Portugal tegelijkertijd geld moeten lenen om aan Griekenland te geven.</p>
      <p sl="en">Ik wil afsluiten met een citaat van mijn landgenoot Rudyard Kipling:</p>
      <p sl="en">"U zult zien dat het beter beleid is om te zeggen:</p>
      <p sl="en">'Nooit zullen we Danegeld betalen,</p>
      <p sl="en">hoe laag de kosten ook mogen zijn;</p>
      <p sl="en">want dat eindigt altijd in schade en schande</p>
      <p sl="en">en de natie die betaalt, eindigt klein'".</p>
    </intervention>
    <intervention id="2-157-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">Mevrouw de Voorzitter, we hebben vandaag gestemd over de rekeningen over 2009 in een tijd dat regeringen overal in Europa moeten bezuinigen: er wordt gesneden in de uitgaven en de belastingen worden verhoogd. Maar in de Europese Unie vraagt de Commissie elk jaar om meer geld, en elk jaar antwoordt de Europese Rekenkamer dat het geld niet goed wordt besteed.</p>
      <p sl="en">De Rekenkamer zegt dat de rekeningen over 2009, waarover we zojuist hebben gestemd, een wezenlijk aantal fouten omvat, en daarom doet het me veel genoegen dat de Britse conservatieven en onze goede vrienden in de Fractie Europese Conservatieven en Hervormers tegen het verlenen van kwijting voor deze rekeningen hebben gestemd. De EU moet veel zorgvuldiger met het geld van de belastingbetalers omgaan.</p>
    </intervention>
    <intervention id="2-158-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, wanneer mijn kiezers mij vragen over de begroting van de EU stellen, is een van de dingen die ze niet begrijpen, vooral in deze moeilijke tijd, waarom we al dat geld uitgeven. Waarom vraagt de EU, in een periode dat onze regering moet bezuinigen en snijdt in de overheidsuitgaven en regeringen overal in de EU hetzelfde moeten doen, om meer geld voor haar begrotingen? En waarom kan de EU het geld dat ze heeft niet efficiënt besteden?</p>
      <p sl="en">Zoals mijn collega Fox heeft gezegd, zitten de rekeningen over 2009 vol met fouten. De rekeningen zijn al vijftien jaar niet goedgekeurd door de Rekenkamer, en al die tijd vragen onze kiezers ons waarom we hun geld niet beter besteden. Het is tijd dat we het huis op orde brengen. Hoe je ook mag denken over de Europese Unie, het geld van de belastingbetalers moet goed worden besteed.</p>
    </intervention>
    <intervention id="2-160-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw de Voorzitter, ik heb tegen de begrotingskwijting voor dit Parlement gestemd, niet zozeer om financiële als wel om politieke redenen, omdat dit Parlement allesbehalve een parlement is. Er wordt niet gepraat, er is geen mogelijkheid tot debatteren, zelfs niet wanneer het gaat om de grondrechten van een van zijn leden.</p>
      <p sl="fr">Even los van wat er rond mijn eigen persoon gebeurt, schaam ik me voor onze instelling. Die blijft steken in politieke correctheid. Er is geen enkele vorm van confrontatie van ideeën. Er is op geen enkele manier sprake van échte vrijheid van meningsuiting. Het is een en al conformisme. We besteden onze tijd aan werk dat veel beter gedaan zou kunnen worden door een technisch bureau voor de harmonisatie van normen en voorschriften, en voor de rest spelen we voor de Verenigde Naties. U komt op voor de mensenrechten in Guatemala, in Indonesië of waar ook ter wereld, waar u geen enkele bevoegdheid heeft. Maar u weet niet eens op te komen voor de rechten van een van uw leden. Ik schaam me voor dit Parlement, het is een parlement van niks met leden van niks.</p>
    </intervention>
    <intervention id="2-161-000" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, ik wil enkele woorden kwijt over de Europese begroting. Allereerst denk ik dat het heel belangrijk is om ervoor te zorgen dat de wijze waarop het Europees Parlement zijn geld besteedt transparant en open is. We leven nu in een tijd in Europa waarin alle lidstaten in hun begrotingen moeten snijden en op elke cent moeten letten, en daarom moeten ook wij een dergelijk beleid voeren. Het is zeer belangrijk dat openheid en transparantie een grote rol spelen bij alles wat we doen.</p>
      <p sl="fi">Er zijn echter enkele kleine zaken, met ogenschijnlijk geringe betekenis, waar sommigen op willen bezuinigen. Naar mijn mening zijn culturele diensten en cultuurprijzen, zoals de LUX-prijs, waarvan de bezuinigingen enkele tienduizenden euro's bedragen, niet de juiste zaken om op te bezuinigen, omdat we kunnen zien dat cultuur en creatieve industrie nu juist een bron van groei zijn. Het is in dit verband belangrijk dat als we bezuinigen, we dat niet doen op de bronnen van groei in de Europese Unie, maar eerder op bureaucratie, die geen groei creëert.</p>
      <p sl="fi">Tot slot hoop ik dat de loonhervorming die op de leden van het Parlement betrekking heeft en nu is aangenomen, in elke lidstaat van de Europese Unie op dezelfde wijze wordt uitgevoerd, omdat ik heb begrepen dat deze hervorming is gebaseerd op de gedachte dat alle leden van het Europees Parlement hetzelfde loon krijgen, en daarmee moeten ook de natiestaten rekening houden bij hun eigen praktijken op het gebied van belastingen.</p>
    </intervention>
    <intervention id="2-163-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, we hebben vandaag in het Parlement niet kunnen stemmen over de resolutie betreffende Pakistan, maar ik wil graag aangeven dat het mijns inziens volstrekt redelijk en opportuun is om Pakistan door de zeer moeilijke situatie te helpen waarin het land verkeert. De EU heeft 415 miljoen euro aan noodhulp beschikbaar gesteld voor Pakistan, hetgeen een goede zaak is. Het is ook een goede zaak dat we nu het initiatief nemen om de rechten op enkele belangrijke exportproducten, namelijk textiel en leer, op te schorten. We doen dit omdat uit onze ervaring blijkt dat vrije handel fundamenteel goed is. Ik moet echter zeggen dat ik het tegelijkertijd betreur en enigszins hypocriet vind dat we hiernaast ook vage beloftes doen en zeggen dat we de initiatieven met betrekking tot Pakistan stopzetten als zij effect beginnen te hebben. De douanebelemmeringen worden dan weer opgeworpen. Ik denk dat het Parlement zijn visie betreffende de afhandeling van deze zaak moet herzien. Het is daarom wellicht verstandig dat we de stemming over de resolutie hebben uitgesteld.</p>
    </intervention>
    <intervention id="2-164-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mevrouw de Voorzitter, dames en heren, ondanks dat de stemming is uitgesteld, blijf ik sterk tegenstander van het verslag, omdat ik geen getuige wil zijn van de dood van een industrie – de textielindustrie in dit geval – die eeuwenlang de ware stuwende kracht en economische ruggengraat van mijn thuisland Toscane is geweest.</p>
      <p sl="it">Vandaag staan we toe dat de douanerechten op textielproducten van Pakistan worden opgeheven; vervolgens is India wellicht aan de beurt en wie weet welk ander land nog meer. Dit is het gevolg van het weerzinwekkende handelsbeleid van de Europese Unie. Na de overstromingen heeft Pakistan voor bijna een half miljard euro aan steun van Europa ontvangen. Het lijkt erop alsof hulp deels wordt verleend om gevaarlijke antidemocratische tendensen te vermijden. Terwijl, als ik me niet vergis, de meest gezochte en gevaarlijke terrorist in de geschiedenis zich in Pakistan schuilhield. Was de Pakistaanse overheid hier werkelijk niet van op de hoogte? Afgelopen jaar kreeg het gewest Veneto ook te maken met extreme overstromingen, waardoor veel lokale textielondernemingen werden platgelegd.</p>
      <p sl="it">Door deze overeenkomst te ondertekenen, lopen we het risico dat alle inzet die is verricht om de productie weer op gang te krijgen compleet zinloos is geweest. Textielproducenten, vooral de allerkleinste, lijken momenteel in de steek te zijn gelaten door Europa, waar grote producenten – die zijn verhuisd – allesoverheersend zijn. Wij van Lega Nord zullen echter tot het eind strijden om deze kostbare bron voor onze grondgebieden te behouden en ontwikkelen.</p>
    </intervention>
    <intervention id="2-165-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Mevrouw de Voorzitter, zes maanden na de overstromingen in Pakistan spraken de Verenigde Naties van een humanitaire crisis van epische proporties. Dat is drie maanden geleden, en nog steeds is de respons van de EU en de Wereldhandelsorganisatie volslagen onvoldoende.</p>
      <p sl="en">Ik heb mijn stem gegeven aan het als noodmaatregel verlenen van handelspreferenties voor Pakistan met betrekking tot textiel en andere producten die in de EU worden ingevoerd, om van deze handelspreferenties meer te maken dan alleen een symbolische maatregel waarmee de corrupte elites in Pakistan hun zakken hebben kunnen vullen. Ik vraag om doelmatige controles van het gestegen inkomen door democratische vakbonden om ervoor te zorgen dat het geld wordt besteed aan het herbouwen van scholen en ziekenhuizen in de door de overstromingen getroffen gebieden.</p>
      <p sl="en">De Progressieve Federatie van arbeiders in Pakistan heeft me attent gemaakt op een belangrijke bedreiging voor de collectieve belangen van alle werknemers in Pakistan. Ik protesteer tegen de schandelijke poging van de Pakistaanse regering om vakbonden niet langer toe te staan om zich op nationaal niveau te organiseren.</p>
    </intervention>
    <intervention id="2-167-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, volgens het Verdrag van Lissabon zijn buitenlandse directe investeringen onder de gemeenschappelijke handelspolitiek komen te vallen. Overeenkomstig artikel 3 van het Verdrag betreffende de werking van de Europese Unie heeft de Unie inderdaad exclusieve bevoegdheid op dit gebied.</p>
      <p sl="it">Na de inwerkingtreding van het Verdrag van Lissabon hebben de lidstaten een groot aantal overeenkomsten met derde landen gesloten over buitenlandse directe investeringen. Als we willen voorkomen dat deze overeenkomsten botsen met de bepalingen in het Verdrag zullen we het beleid en de maatregelen die in het verslag van de heer Schlyter staan opgenomen moeten aannemen.</p>
      <p sl="it">Het aannemen van maatregelen om de bestaande overeenkomsten te vervangen is de enige manier om een grote mate van bescherming te kunnen bieden aan investeerders en ervoor te zorgen dat hun rechten worden erkend en gewaarborgd door de rechtszekerheid van deze overeenkomsten. Het verslag sluit hier duidelijk op aan en ik heb daarom vóór gestemd.</p>
    </intervention>
    <intervention id="2-168-000" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ik heb vóór dit verslag gestemd, omdat ik er absoluut van overtuigd ben dat we de Europese investeringen in het buitenland moeten beheren ten tijde van enorme crisis en financiële onzekerheid. Met de inwerkingtreding van het nieuwe Verdrag verschuift de verantwoordelijkheid voor de bescherming van investeringen zelfs van de lidstaten naar de Unie.</p>
      <p sl="it">Ik hoop echter dat de Commissie in september een verslag indient waarin strategieën voor dit onderwerp uiteen worden gezet. We moeten de overgangsfase reguleren, en het is belangrijk dat de bilaterale investeringsovereenkomsten die de lidstaten hebben gesloten, middels een machtigingsstelsel, worden gerespecteerd en dat de lidstaten onder bepaalde voorwaarden de mogelijkheid behouden opnieuw te onderhandelen over bestaande bilaterale overeenkomsten of in voorbereiding zijnde overeenkomsten af te werken en onderhandelingen te openen over nieuwe overeenkomsten.</p>
      <p sl="it">Rechtszekerheid blijft echter een relatief begrip zolang de overgang van het investeringsbeschermingsregime niet is voltooid en er geen geldigheidstermijnen van bestaande bilaterale overeenkomsten van lidstaten zijn vastgesteld. Daarom is er een overgangstermijn nodig om deze verandering te bewerkstelligen, en om een rechtsvacuüm te vermijden, laat deze verordening het beheer van de Verdragen over aan de lidstaten.</p>
      <p sl="it">In het licht van mijn opmerkingen benadruk ik mijn hoop dat de Commissie op korte termijn gepaste strategieën opstelt.</p>
    </intervention>
    <intervention id="2-170-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mevrouw de Voorzitter, vandaag hebben we gestemd over macrofinanciële bijstand van 46 miljoen euro aan Georgië. Dit geld wordt natuurlijk niet gegeven zonder voorwaarden op het gebied van verantwoordelijk economisch beleid en transparantie. Dat is natuurlijk belangrijk, maar we mogen ook niet vergeten dat deze financiële steun in ons eigen belang is, aangezien Georgië een zeer belangrijke rol speelt in de geopolitiek. Het land heeft twee schokken te verwerken gekregen: eerst de oorlog met Rusland in augustus 2008 en daarna de wereldwijde financiële crisis. Het lijdt nog steeds onder een handelsembargo van Rusland. Het is daarom in het belang van de Europese Unie om een regering te steunen die op het Westen is gericht en bereid is hervormingen door te voeren. Dit hebben we met de stemming van vandaag gedaan.</p>
    </intervention>
    <intervention id="2-171-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mevrouw de Voorzitter, Georgië is een strategisch belangrijk land, in het bijzonder voor de landen die in het oostelijke deel van de Europese Unie gelegen zijn. Bovendien is Georgië opgenomen in het programma van het Oostelijk Partnerschap, dat tot doel heeft de samenwerking met de Europese lidstaten te versterken. Het is een land dat duidelijk een pro-Euro-Atlantisch beleid benadrukt.</p>
      <p sl="pl">Het recente conflict tussen Georgië en Rusland van augustus 2008 heeft aangetoond hoe belangrijk het is om dit land binnen de Europese beleidssfeer te houden. Het programma voor macrofinanciële steun dat sinds 2009 wordt gerealiseerd om de Georgische economie te versterken, blijft van cruciaal belang voor de verdere ontwikkeling van positieve politieke en economische betrekkingen, en ook voor de nationale veiligheid. Daarom ben ik volledig akkoord met het voorstel van de Europese Commissie om bijkomende middelen voor subsidies en kredieten uit te trekken om de financiële conditie van Georgië te verbeteren.</p>
    </intervention>
    <intervention id="2-173-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit voorstel, aangezien ik het eens ben met de kwijtingsprocedures, waarbij gepaste toewijzingen voor elke rubriek worden voorgesteld.</p>
    </intervention>
    <intervention id="2-173-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit van het Europees Parlement om het Hof van Justitie kwijting te verlenen voor de uitvoering van zijn begroting voor het begrotingsjaar 2009. Bij de voorbereiding van het jaarverslag over het begrotingsjaar 2009 heeft de Rekenkamer een grondige controle van de toezicht- en controlesystemen in het Hof van Justitie verricht, en daarbij ook het personeelsbeleid en andere administratieve uitgaven onder de loep genomen. Die beoordeling heeft al met al tot positieve resultaten geleid, met uitzondering van een aantal opmerkingen over een contract voor de levering van diensten. Ik sta achter het voorstel van de Rekenkamer om te eisen dat procedures voor het plaatsen van opdrachten door het Hof van Justitie beter worden voorbereid en gecoördineerd. Het Hof van Justitie heeft ook moeite gehad om gekwalificeerde conferentietolken aan te werven, en heeft een reeks tolktechnieken moeten gebruiken om in kwalitatief en kwantitatief opzicht aan de vraag naar tolkdiensten te kunnen voldoen. Ik ben het met de rapporteur eens dat het Hof van Justitie hier in de komende jaarverslagen op in zou moeten gaan, gezien het belang van vertolking voor de goede werking van de rechtspraak.</p>
    </intervention>
    <intervention id="2-173-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb vóór het verlenen van kwijting voor de begroting van 2009 van het Hof van Justitie gestemd, omdat ik denk dat haar formele en substantiële nauwkeurigheid het resultaat is van uitermate kundig verricht werk door het voltallige personeel van deze instellingen.</p>
    </intervention>
    <intervention id="2-173-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de uitgebreide analyse die door de Rekenkamer werd uitgevoerd in dit verslag, en ik wil oproepen tot een permanente uitwisseling van goede praktijken tussen de instellingen en tot een doeltreffende interinstitutionele samenwerking op het vlak van de ontwikkeling en de ingebruikname van een geïntegreerd beheersysteem. In het verslag wordt gewezen op een aantal situaties die nog bekeken moeten worden, en ik hoop dat daar voldoende rekening mee gehouden zal worden. Ik sluit me dan ook aan bij de conclusies van de rapporteur, waar ik tevens verheugd over ben.</p>
    </intervention>
    <intervention id="2-173-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Er vindt op drie niveaus financiële controle van de invoering van de begroting van de Europese Unie plaats: interne controle, binnen iedere instelling; externe controle, uitgevoerd door de Rekenkamer van de EU; en een kwijtingsprocedure die wordt uitgevoerd door het Europees Parlement. Met de stemming van vandaag wordt kwijting verleend voor de invoering van de begroting van het Europees Hof van Justitie voor het begrotingsjaar 2009. Ik heb vóór gestemd, omdat controles die door de Rekenkamer en de Commissie begrotingscontrole zijn uitgevoerd, hebben aangetoond dat alle transacties op volledig wetmatige en regelmatige wijze zijn gedaan.</p>
    </intervention>
    <intervention id="2-174-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Hof van Justitie, daarbij nota nemend van de gemengde resultaten bij het sneller afhandelen van procedures. Ik verwelkom de verhoging van het aantal zaken dat het Hof heeft afgesloten (377 arresten en 165 beschikkingen tegen respectievelijk 333 en 161 in 2008), neem er kennis van dat het aantal prejudiciële vragen nog nooit zo groot was (302), en verwelkom dat het aantal hangende zaken eind 2009 licht was gedaald (741 zaken tegen 768 eind 2008). Ik merk echter met bezorgdheid op dat het aantal afgesloten zaken voor het Gerecht in 2009 is afgenomen en dat de procedures langer duurden, waardoor het aantal hangende zaken bleef stijgen (van 1 178 in 2008 tot 1 191 in 2009), hoewel er in 2009 minder nieuwe zaken waren (568 tegen 629 in 2008). Ook verwelkom ik het feit dat het Gerecht voor ambtenarenzaken meer zaken dan ooit heeft afgesloten (155) en dat een procedure gemiddeld 15,1 maanden duurde, tegen 17 maanden in 2008.</p>
    </intervention>
    <intervention id="2-174-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien de verklaring van de Rekenkamer waarin de betrouwbaarheid van de rekeningen en de wettigheid en regelmatigheid van de onderliggende verrichtingen worden bevestigd, als bedoeld in artikel 287 van het Verdrag betreffende de werking van de Europese Unie, heb ik voor dit besluit gestemd, dat de griffier van het Hof van Justitie kwijting verleent voor de uitvoering van de begroting van het Hof van Justitie voor het begrotingsjaar 2009.</p>
    </intervention>
    <intervention id="2-175-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de griffier van het Hof van Justitie kwijting verleend voor de uitvoering van de begroting van het Hof van Justitie voor het begrotingsjaar 2009.</p>
    </intervention>
    <intervention id="2-176-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Aan de hand van de resolutie van vandaag verleent het Parlement kwijting aan de griffier van het Hof van Justitie voor de invoering van de begroting van het Hof van Justitie voor het begrotingsjaar 2009. Het Parlement stelt vast dat de Rekenkamer tijdens de opstelling van haar jaarverslag over het begrotingsjaar 2009 een grondige controle van de toezicht- en controlesystemen bij het Hof van Justitie, de Europese Ombudsman en de Europese Toezichthouder voor gegevensbescherming verrichtte, waarbij ook een aanvullende steekproef van betalingsverrichtingen in verband met personele middelen en andere administratieve uitgaven werd onderzocht.</p>
    </intervention>
    <intervention id="2-177-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit om de Europese Ombudsman kwijting te verlenen voor de uitvoering van zijn begroting voor het begrotingsjaar 2009. Bij de voorbereiding van het jaarverslag over het begrotingsjaar 2009 heeft de Rekenkamer in het Hof van Justitie, bij de Ombudsman en bij de Europese Toezichthouder voor gegevensbescherming een grondige controle van de toezicht- en controlesystemen verricht, waarbij ook een aanvullende steekproef van betalingsverrichtingen in verband met personele middelen en andere administratieve uitgaven werd onderzocht. De Rekenkamer heeft geconstateerd dat de Ombudsman geen algemene bepalingen met betrekking tot de procedures voor de aanwerving van tijdelijke functionarissen heeft vastgesteld, hoewel iedere instelling hiertoe overeenkomstig het relevante artikel van de Regeling welke van toepassing is op de andere personeelsleden van de Europese Gemeenschappen, verplicht is. Ik ben het met de rapporteur eens dat deze tekortkoming gevolgen kan hebben voor een groot aantal van de personeelsleden van de Ombudsman, aangezien de meeste posten tijdelijk zijn. De Ombudsman zou in zijn jaarlijkse activiteitenverslag verslag moeten uitbrengen over de in dit verband geboekte voortgang. De Rekenkamer heeft in haar jaarverslag aangegeven dat de audit geen aanleiding heeft gegeven tot verdere bijzondere opmerkingen over de Ombudsman.</p>
    </intervention>
    <intervention id="2-177-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb vóór het voorstel gestemd om kwijting te verlenen voor de uitvoering van de algemene begroting van de Europese Unie voor het begrotingsjaar 2009, afdeling VIII – Europese Ombudsman, omdat ik, denkend aan het activiteitenverslag en het commentaar dat ik bij die gelegenheid heb kunnen leveren, van mening ben dat de interne controleprocedures in acht zijn genomen, dat de volledige uitvoering op juiste wijze is gerealiseerd en dat de aspecten die men nu omstreden acht, in de komende jaren zullen worden verbeterd.</p>
    </intervention>
    <intervention id="2-177-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de conclusies van de controle van de Rekenkamer in haar jaarverslag. Ik ben ook verheugd over de invulling van de essentiële prestatie-indicatoren in het jaarlijkse beheersplan, alsmede over het feit dat de doelstellingen voor 2009 zijn gehaald en over het besluit van de Ombudsman om de jaarlijkse opgave van de financiële belangen te publiceren op de website. Tot slot wil ik me aansluiten bij de conclusies van de rapporteur: ik complimenteer de Ombudsman met de kwaliteit van zijn jaarlijkse activiteitenverslag en ben verheugd over de vermelding van de stappen die gedurende het jaar naar aanleiding van eerdere kwijtingsbesluiten van het Parlement zijn genomen.</p>
    </intervention>
    <intervention id="2-177-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, in de eerste plaats wil ik de rapporteur, de heer Rivellini, bedanken voor zijn uitstekende werk in de hele kwijtingsprocedure. Met de resolutie van vandaag steun ik het verzoek voor het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling VIII – Europese Ombudsman. De Rekenkamer, die verantwoordelijk is voor de externe financiële controle, heeft na zorgvuldige beoordeling van de begroting verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ook ben ik verheugd over het besluit van de Ombudsman om de jaarlijkse opgave van de financiële belangen te publiceren en dat deze opgave ook gepubliceerd wordt op de site van de Ombudsman. Ik sluit mij aan bij de complimenten van de Rekenkamer voor de kwaliteit van het door de Ombudsman gepresenteerde jaarlijkse activiteitenverslag.</p>
    </intervention>
    <intervention id="2-178-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese Ombudsman en merk met tevredenheid op dat de Ombudsman in 2009 kon helpen met bijna 77 procent van alle klachten en dat hij 70 procent van de onderzoeken afhandelde in minder dan een jaar. Ook ben ik tevreden met het feit dat de gemiddelde duur van een onderzoek is teruggebracht tot negen maanden (dertien maanden in 2008).</p>
    </intervention>
    <intervention id="2-178-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien de verklaring van de Rekenkamer waarin de betrouwbaarheid van de rekeningen en de wettigheid en regelmatigheid van de onderliggende verrichtingen worden bevestigd, als bedoeld in artikel 287 van het Verdrag betreffende de werking van de Europese Unie, heb ik voor dit besluit gestemd, dat de Europese Ombudsman kwijting verleent voor de uitvoering van zijn begroting voor het begrotingsjaar 2009.</p>
    </intervention>
    <intervention id="2-179-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de Europese Ombudsman kwijting verleend voor de uitvoering van zijn begroting voor het begrotingsjaar 2009.</p>
    </intervention>
    <intervention id="2-180-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag geeft het Europees Parlement toestemming voor het verlenen van kwijting voor de uitvoering van de algemene begroting voor het begrotingsjaar 2009, afdeling VIII – Europese Ombudsman. Ik benadruk dat het Europees Parlement tevreden is met het feit dat de Ombudsman er in 2009 in is geslaagd om te helpen met bijna 77% van alle klachten en dat hij 70% van de onderzoeken in minder dan een jaar heeft afgehandeld. Wij zijn tevreden met het feit dat de gemiddelde duur van een onderzoek is teruggebracht naar 9 maanden (ten opzichte van 13 maanden in 2008).</p>
    </intervention>
    <intervention id="2-181-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit om de Europese Toezichthouder voor gegevensbescherming kwijting te verlenen voor de uitvoering van zijn begroting voor het begrotingsjaar 2009. De Rekenkamer heeft in haar jaarverslag aangegeven dat de audit geen significante lacunes aan het licht heeft gebracht voor de ETGB. Tijdens de voorbereiding van het jaarverslag voor het begrotingsjaar 2009 heeft de Rekenkamer bij de ETGB een grondige controle van de toezicht- en controlesystemen verricht. Daarbij heeft ze ook een aanvullende steekproef van betalingsverrichtingen in verband met personele middelen en andere administratieve uitgaven onderzocht. De Rekenkamer heeft vastgesteld dat onder bepaalde omstandigheden het risico bestaat dat de ETGB onjuiste betalingen aan personeel verricht. Ik sta achter het voorstel van de Rekenkamer dat personeel van de ETGB zou moeten worden gevraagd om op gezette tijden documenten te verstrekken waaruit hun persoonlijke situatie blijkt en dat de ETGB zijn regeling voor het tijdig monitoren en controleren van deze documenten moet verbeteren.</p>
    </intervention>
    <intervention id="2-181-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb vóór het voorstel gestemd om kwijting te verlenen voor de uitvoering van de algemene begroting van de Europese Unie voor het begrotingsjaar 2009, afdeling IX - Europese Toezichthouder voor gegevensbescherming, omdat, hoewel sommige gegevens omstreden waren en minder transparant waren dan vereist, de ETGB zich bereid heeft getoond om vanaf 2011 verdere ex-postcontrolesysteemprocedures ten uitvoer te leggen.</p>
    </intervention>
    <intervention id="2-181-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de conclusies van de controle van de Rekenkamer, die in haar jaarverslag heeft aangegeven dat de controle geen aanleiding heeft gegeven tot verdere bijzondere opmerkingen. Ik ben ook verheugd over de jaarlijkse publicatie van verklaringen inzake de financiële belangen van de verkozen leden van de instellingen, met relevante informatie over betaalde posten of activiteiten en aftrekbare professionele activiteiten. Tot slot wil ik me aansluiten bij de conclusie van de rapporteur, die de Europese Toezichthouder voor gegevensbescherming verzoekt in zijn volgende jaarverslag (begrotingsjaar 2010) een hoofdstuk op te nemen waarin wordt uiteengezet welke maatregelen naar aanleiding van de kwijtingsbesluiten van het Parlement in de loop van het jaar zijn genomen.</p>
    </intervention>
    <intervention id="2-182-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese Toezichthouder voor gegevensbescherming (ETGB), maar wijs op de opmerkingen van de Rekenkamer dat de ETGB geen ex-postcontrolesysteem waar nodig heeft ingevoerd, zoals geëist in het Financieel Reglement, en dat de door de ETGB aangenomen voorschriften betreffende interne controle er niet in voorzien dat uitzonderingen op financiële standaardprocedures in een centraal register moeten worden opgenomen.</p>
    </intervention>
    <intervention id="2-182-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien de verklaring van de Rekenkamer waarin de betrouwbaarheid van de rekeningen en de wettigheid en regelmatigheid van de onderliggende verrichtingen worden bevestigd, als bedoeld in artikel 287 van het Verdrag betreffende de werking van de Europese Unie, heb ik voor dit besluit gestemd, dat de Europese Toezichthouder voor gegevensbescherming kwijting verleent voor de uitvoering van de begroting voor het begrotingsjaar 2009.</p>
    </intervention>
    <intervention id="2-183-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de Europese Toezichthouder voor gegevensbescherming kwijting verleend voor de uitvoering van zijn begroting voor het begrotingsjaar 2009.</p>
    </intervention>
    <intervention id="2-184-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Europees Parlement de Europese Toezichthouder voor gegevensbescherming kwijting voor de uitvoering van de algemene begroting voor het begrotingsjaar 2009. Ik wil benadrukken dat het Europees Parlement verheugd is over het feit dat de Rekenkamer, tijdens de opstelling van haar jaarverslag over de uitvoering van de begroting voor het begrotingsjaar 2009, een grondige beoordeling van de toezicht- en controlesystemen heeft verricht bij het Hof van Justitie.</p>
    </intervention>
    <intervention id="2-185-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. De Rekenkamer heeft de aandacht van het Europees Parlement gevestigd op het grote volume aan overdrachten van niet-bestede middelen door een aantal agentschappen in 2009. Ik ben net als de rapporteur van mening dat de betrokken agentschappen hun inspanningen ter verbetering van de financiële en budgettaire planning en programmering moeten opvoeren. Ik ben ook van mening dat de uitgaven van de agentschappen voorspelbaar moeten zijn, en dat een oplossing moet worden gevonden die het jaarperiodiciteitsbeginsel van de Uniebegroting respecteert. De agentschappen moeten hun interne controles versterken om ervoor te zorgen dat contracten en aanbestedingsprocedures correct worden toegepast. Bovendien moeten we de volledige onafhankelijkheid van hun personeel en deskundigen kunnen garanderen. De Commissie zou het Parlement een gedetailleerd overzicht moeten verstrekken van de criteria die worden toegepast om de onafhankelijkheid van aangeworven personeel te verzekeren. Ook ik ben van mening dat ieder agentschap een meerjarig werkprogramma zou moeten opstellen, overeenkomstig de meerjarenstrategie van de Unie voor de sector waarin het actief is. Het meerjarig werkprogramma is belangrijk om een agentschap in staat te stellen zijn activiteiten beter te organiseren, een geoptimaliseerde risicobeoordeling van zijn activiteiten te maken, effectieve organisatorische regelingen te treffen om zijn strategie uit te voeren en zijn doelen te realiseren.</p>
    </intervention>
    <intervention id="2-185-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb vóór het voorstel gestemd om kwijting te verlenen voor het begrotingsjaar 2009 voor prestaties, financieel beheer en controle van de agentschappen van de Europese Unie, omdat ik van mening ben dat het verslag objectief, betrouwbaar en onafhankelijk is. Zowel punten van kritiek als positieve punten worden hierin op gelijke wijze benadrukt. Verslagen van dit niveau zullen, mits ze in de komende jaren een vervolg krijgen, de kwaliteit van het beleid van de Europese Unie slechts verbeteren, zodat argumenten voor kritiek op de Europese Unie ontzenuwd worden.</p>
    </intervention>
    <intervention id="2-185-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De afgelopen jaren is het aantal agentschappen spectaculair toegenomen, waardoor de interinstitutionele werkgroep voor de agentschappen nu van essentieel belang is, net zoals het toekomstig speciaal verslag van de Rekenkamer, dat een studie naar de prestaties van deze agentschappen en kostenbenchmarks zal omvatten. Het is belangrijk om te wijzen op de talloze tekortkomingen die de Rekenkamer heeft geconstateerd en op het feit dat die zo snel mogelijk moeten worden weggewerkt.</p>
      <p sl="pt">Ik ben het dan ook eens met de rapporteur als hij stelt dat de transparantie van schattingen en de verantwoordelijkheid voor projecten verbeterd moet worden, dat de goedkeuringsprocedures op het niveau van financieringsbesluiten en werkprogramma's versterkt moeten worden, dat tekortkomingen opgelost moeten worden, dat de objectiviteit en de transparantie van de personeelsselectie verhoogd moeten worden en dat het Financieel Reglement waaraan de agentschappen onderworpen zijn, moet worden toegepast en nageleefd.</p>
      <p sl="pt">Ik wil tot slot de rapporteur feliciteren met het geleverde werk, en ik wil er bij alle agentschappen op aandringen dat zij de hier goedgekeurde conclusies toepassen.</p>
    </intervention>
    <intervention id="2-185-750" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Ieder jaar neemt het Europees Parlement een verslag aan over de Europese agentschappen in de marge van de debatten over de begrotingskwijtingen. En ieder jaar opnieuw stellen we weer vast dat er sprake is van wanbeheer, van lacunes in de procedures voor personeelswerving of de gunning van overheidsopdrachten, van te vaak voorkomende overdrachten of schrappingen van kredieten … Voor de conclusie "wanbeheer" hoeft er niet eens fraude te worden vastgesteld, zoals bij het Europees Economisch en Sociaal Comité.</p>
      <p sl="fr">Maar iedere keer weer doet het Parlement net alsof het vooruitgang ziet, en verleent het kwijting. Wat erger is: het zet nooit vraagtekens bij het Commissiebeleid van externalisering naar deze agentschappen, dat er eerder op gericht lijkt elke belangrijke stad binnen de Unie zijn eigen portie Europese instellingen toe te bedelen dan bij te dragen tot de efficiënte uitvoering van het beleid van de Europese Unie. De brandende vraag van de doeltreffendheid en het nut van deze agentschappen blijft helaas jaar op jaar onbeantwoord.</p>
      <p sl="fr">De weinige agentschappen die hun eigen prestaties beoordelen, doen dat in het kader van de opgelegde procedures en processen, niet aan de hand van concrete resultaten. De agentschappen zijn vooral nuttig … voor de agentschappen. Daarom hebben wij voor de meeste daarvan kwijting geweigerd en ons onthouden van stemming over de bijbehorende resoluties.</p>
    </intervention>
    <intervention id="2-185-875" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ik steun het verslag van Georgios Stavrakakis over de prestaties, het financieel beheer en de controle van de EU-agentschappen, voornamelijk omdat hierin wordt benadrukt dat de agentschappen moeten worden aangespoord om een uitgebreid schema van hun financiële circuits en de verantwoordelijkheden van de financiële en operationele actoren op te stellen en vervolgens regelmatig bij te werken. Bovendien worden de agentschappen herinnerd aan het belang van een volledig gegarandeerde onafhankelijkheid van hun personeel en deskundigen. In algemene zin wordt in het verslag gepleit voor een constructiever en transparanter proces.</p>
    </intervention>
    <intervention id="2-185-937" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik complimenteer het werk van de rapporteur en van allen die hebben bijgedragen aan het opstellen van de teksten betreffende het verlenen van kwijting voor het begrotingsjaar 2009. Over het algemeen kunnen we stellen dat in 2009 geboekte resultaten beter zijn dan de resultaten van de afgelopen jaren. Evengoed is het waar dat, refererend aan dit boekjaar, de Rekenkamer het grote volume aan overdrachten en annuleringen van operationele kredieten door meerdere agentschappen heeft vastgesteld, alswel het grote aantal overschrijvingen. Bij sommige agentschappen is er bovendien sprake van ongebruikte begrotingslijnen in aanbestedingsprocedures. Zeker moet men rekening houden met de ernst van de huidige economische crisis bij het uitvoeren van analyses en beoordelingen, maar het is ook van belang om de noodzaak van een algemene verbetering met betrekking tot het beheer van subsidies te benadrukken.</p>
    </intervention>
    <intervention id="2-186-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ik heb mijn steun gegeven aan het verslag over de "kwijting 2009: prestaties, financieel beheer en controle van de agentschappen" om daarmee te erkennen dat het functioneren van alle EU-agentschappen verder moet worden verbeterd. In de kwijtingsprocedure voor het begrotingsjaar 2009 is gebleken dat er onmiddellijk maatregelen moeten worden genomen om de transparantie en de efficiëntie te verbeteren. Om de transparantie van de EU-agentschappen te verbeteren, moeten alle 21 agentschappen en de Commissie een lijst van alle in de afgelopen drie jaar gegunde contracten publiceren, evenals een verslag over de personeelsleden die voor een ander agentschap zijn gaan werken. Ook moeten ze zo snel mogelijk strengere regels voor belangenconflicten invoeren.</p>
      <p sl="en">Bovendien moet de directeur van elk EU-agentschap, met het oog op toekomstige kwijtingsprocedures, het verslag van de dienst Interne audit over zijn agentschap ter beschikking van het Parlement stellen. Om het functioneren en de uitgaven van de EU-agentschappen efficiënter te maken, moet de mogelijkheid om raden van bestuur van agentschappen die op gerelateerde gebieden actief zijn met elkaar te laten fuseren serieus worden overwogen. Daarnaast moet de Commissie een haalbaarheidsstudie uitvoeren naar het fuseren van EU-agentschappen met elkaar overlappende activiteiten.</p>
    </intervention>
    <intervention id="2-187-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, maar ik maak me zorgen over de bevinding van de Rekenkamer dat de aanbestedingsprocedures van verschillende agentschappen tekortkomingen vertoonden. Ik roep de agentschappen op hun interne controles te versterken om te waarborgen dat contracten correct worden gegund en aanbestedingsprocedures correct worden uitgevoerd. Het Parlement weigert het chronische onvermogen te accepteren om een systeem op te zetten dat in staat is de hardnekkige fouten die de wettigheid en regelmatigheid van transacties van het agentschap ondermijnen te vermijden of op te sporen.</p>
      <p sl="en">Met het oog hierop dring ik er bij de agentschappen op aan om:</p>
      <p sl="en">de transparantie van schattingen en de verantwoordelijkheid voor projecten te verbeteren;</p>
      <p sl="en">hun goedkeuringsprocedures op het niveau van financieringsbesluiten en werkprogramma's te versterken;</p>
      <p sl="en">ervoor te zorgen dat de openbaarmaking van uitzonderingen in hun jaarlijkse activiteitenverslagen volledig is;</p>
      <p sl="en">te zorgen voor een adequate follow-up van potentiële onregelmatigheden;</p>
      <p sl="en">controles achteraf te ontwikkelen en hierover verslag uit te brengen.</p>
    </intervention>
    <intervention id="2-188-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor het verslag Kwijting 2009: prestaties, financieel beheer en controle van de agentschappen. Als wij willen dat het Parlement serieus werk maakt van zijn taak als kwijtingsautoriteit, moeten de afgevaardigden kunnen beschikken over uitgebreidere en gedetailleerdere informatie over het begrotings- en financieel beheer van de agentschappen. Wij stellen vast dat er sprake is van gedeelde, maar tegelijkertijd ook verwaterde verantwoordelijkheden. Zo wijst de Europese Commissie, hoewel zij vertegenwoordigd is in de raden van bestuur, ons er naar aanleiding van de boekhoudkundige fouten bij de Europese Politieacademie (EPA) op dat een agentschap een "rechtspersoonlijkheid is met volledige zelfstandigheid op administratief en financieel gebied." De raad van bestuur verwijst op zijn beurt soms de verantwoordelijkheid voor het beheer uitsluitend terug naar de uitvoerend directeur. Het Europees Parlement beslist in laatste instantie om een agentschap al dan niet kwijting te verlenen op basis van de tamelijk beknopte verslagen van de externe auditor en is voor aanvullende informatie afhankelijk van de bereidwilligheid van de uitvoerend directeur. Het is in mijn ogen absoluut noodzakelijk om deze leemte in de wetgeving betreffende de verslagen van de dienst Interne audit (IAS) over de agentschappen op te vullen en voorstellen te doen voor het verlenen van échte bevoegdheden aan het Parlement.</p>
    </intervention>
    <intervention id="2-189-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik neem nota van het feit dat de Rekenkamer opnieuw de aandacht heeft gevestigd op het grote volume aan overdrachten en annuleringen van operationele kredieten door een aantal agentschappen in 2009. Daarnaast stel ik vast dat er sprake is van ongebruikte begrotingslijnen en een groot aantal overschrijvingen door een aantal agentschappen, en ik verzoek de betreffende agentschappen hun inspanningen ter verbetering van de financiële en budgettaire planning en programmering op te voeren.</p>
    </intervention>
    <intervention id="2-190-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en ben ook van mening dat het Europees Parlement zijn besluit om de Europese Politieacademie kwijting te verlenen voor de uitvoering van haar begroting voor het begrotingsjaar 2009 moet uitstellen. In haar verslag heeft de Rekenkamer eens te meer een kanttekening gemaakt over de beoordeling van de wettigheid en regelmatigheid van de onderliggende verrichtingen. De Academie houdt zich keer op keer niet aan het Financieel Reglement in verband met de regels voor overheidsopdrachten. Een significant aandeel van de totale begroting wordt op onregelmatige wijze uitgevoerd. De Rekenkamer heeft ernstige tekortkomingen geconstateerd in de administratieve en financiële regels inzake de uitgaven voor de organisatie van cursussen en studiebijeenkomsten, die een belangrijk deel van de operationele uitgaven van de Academie uitmaken. Ik ben het met de rapporteur eens dat het onaanvaardbaar is dat het herziene Financieel Reglement van de Academie nooit in werking is getreden, en als gevolg daarvan alle gesloten tewerkstellingscontracten illegaal waren. In het belang van een grotere transparantie zou de Academie rechtstreeks inzicht moeten verlenen in haar begroting, waarin een lijst moet zijn opgenomen van de beslissingen op het gebied van overeenkomsten, die gepubliceerd moet worden op de website van de Academie.</p>
    </intervention>
    <intervention id="2-190-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb tegen het voorstel gestemd om kwijting te verlenen voor de uitvoering van de begroting van de Europese Politieacademie voor het begrotingsjaar 2009, zoals is voorgesteld door de rapporteur, omdat de onregelmatige procedures die gevolgd zijn in de betreffende periode mij ook niet overtuigen. Ik ben van mening dat er meer details nodig zijn voor een grondige en gedetailleerde uitleg, die de regelmatigheid van de rekeningen duidelijk maakt.</p>
    </intervention>
    <intervention id="2-190-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Voor het tweede jaar op rij kon geen kwijting worden verleend voor de uitvoering van de begroting van de Europese Politieacademie (EPA) voor 2009. In het meerjarenactieplan dat is opgesteld naar aanleiding van de problemen bij het beheer van het agentschap ontbreekt het aan duidelijkheid, en het verslag van de follow-up schiet tekort om een juist beeld te krijgen van de uitgevoerde maatregelen. De prestaties van de Academie zijn in 2010 zeker verbeterd na het vertrek van directeur Ulf Göransson, die door OLAF en de Europese Rekenkamer is betrapt op onregelmatige, zo niet frauduleuze uitgaven. Maar het blijft onacceptabel dat dit in 2006 opgerichte agentschap nog steeds niet voldoet aan de criteria van goed beheer. Wij moeten gaan nadenken over de structuur van de EPA zelf, die duidelijk te klein is om zelfstandig te kunnen functioneren gezien de complexe regels waaraan de Academie als agentschap moet voldoen. Ook moeten wij ons afvragen waarom dit agentschap, wiens taak bestaat uit het organiseren van opleidingsseminars voor leidinggevenden bij de nationale politie in de lidstaten, zijn eigen zetel moet hebben in plaats van te worden ondergebracht bij Europol, de in Den Haag gevestigde Europese Politiedienst, waarover iedereen zich lovend uitlaat.</p>
    </intervention>
    <intervention id="2-190-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">Mevrouw de Voorzitter, dames en heren, met deze stemming heeft het Europees Parlement besloten de Europese Politieacademie geen kwijting te verlenen voor de uitvoering van de begroting voor het begrotingsjaar 2009, maar om dit besluit uit te stellen. Ons besluit baseert zich op de overweging van de Rekenkamer die een voorbehoud heeft gemaakt ten aanzien van haar beoordeling van de wettigheid en regelmatigheid van de onderliggende verrichtingen op grond van het feit dat de aanbestedingsprocedures niet in overeenstemming waren met de voorschriften van het Financieel Reglement. Ik steun daarom het verzoek aan de Politieacademie en haar bestuur om de kwijtingsautoriteit vóór 30 juni 2011 in kennis te stellen van de ondernomen acties en de ingevoerde correcties met betrekking tot alle onregelmatige en/of onvolledige punten die aan het licht zijn gekomen tijdens deze procedure.</p>
    </intervention>
    <intervention id="2-191-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Het verslag over het verlenen van kwijting aan de Europese Politieacademie voorziet in het uitstellen van de kwijting. Ik heb vóór dit verslag gestemd om daarmee de structurele problemen waar deze Academie nu al jarenlang mee worstelt te erkennen.</p>
      <p sl="en">Voor het begrotingsjaar 2009 is bijna de helft van het geld dat was overgedragen naar 2009 niet uitgegeven, en 43 procent van de begroting 2009 is overgedragen naar 2010. De Europese Rekenkamer heeft verklaard dat de uitvoering van de begroting van de Politieacademie wordt belemmerd door ernstige en terugkerende tekortkomingen in de programmering van en het toezicht op de begrotingsuitvoering. Bovendien zijn ernstige en herhaalde overtredingen van de openbareaanbestedingsregels geconstateerd: vijf aanbestedingsprocedures – met een waarde van in totaal 455 111 euro – voldeden niet aan de regels. Ook transparantie blijft een punt van zorg, aangezien er nog steeds onregelmatigheden worden vastgesteld bij de aanwerving van personeel.</p>
      <p sl="en">Ook acht ik het onaanvaardbaar dat er geen onderzoek is gedaan naar de oud-directeur in verband met zijn verantwoordelijkheid voor kredieten van de Politieacademie die zijn gebruikt om privé-uitgaven te financieren. Daarom pleit ik voor de integratie van de Politieacademie in Europol als de beste manier om de bestedingen efficiënter te maken en de structurele en chronische problemen van de Politieacademie aan te pakken.</p>
    </intervention>
    <intervention id="2-191-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor het uitstellen van het kwijtingsbesluit voor het begrotingsjaar 2009: de Rekenkamer heeft opnieuw voorbehouden opgenomen wat betreft de wettigheid en regelmatigheid van de verrichtingen die ten grondslag liggen aan de rekeningen voor het begrotingsjaar 2009. De Rekenkamer constateert met name ernstige tekortkomingen met betrekking tot de inachtneming van de financiële voorschriften op het gebied van overheidsopdrachten en regels inzake de uitgaven voor de organisatie van cursussen. In het verslag wordt opgemerkt dat betalingskredieten, samen goed voor 43 procent van de totale begroting, zijn overgedragen naar 2010, wat in tegenspraak is met het jaarperiodiciteitsbeginsel. Wij zouden graag zien dat het agentschap het Parlement op de hoogte stelt van de ondernomen acties en verbeteringen en verzoeken de Rekenkamer om een specifieke audit uit te voeren met betrekking tot de uitvoering van het actieplan van de Europese Politieacademie. Samen met mijn collega's stel ik voor om de Europese Politieacademie te fuseren met Europol in Den Haag. Ik heb mijn twijfels bij het vermogen van de Academie om structurele problemen op te lossen die te maken hebben met de beperkte omvang van het agentschap, de verhuizing van het secretariaat naar Bramshill (70 kilometer van Londen) en de buitensporige beheerskosten.</p>
    </intervention>
    <intervention id="2-191-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van de Europese Politieacademie voor het begrotingsjaar 2009, vergezeld van de antwoorden van de Academie, heb ik voor dit besluit gestemd, waarin het Parlement zijn besluit tot verlening van kwijting aan de directeur van de Europese Politieacademie voor de uitvoering van de begroting van de Academie voor het begrotingsjaar 2009 uitstelt.</p>
    </intervention>
    <intervention id="2-192-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de afsluiting van de rekeningen van de Europese Politieacademie voor het begrotingsjaar 2009 uitgesteld.</p>
    </intervention>
    <intervention id="2-193-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag stelt het Europees Parlement het besluit om kwijting te verlenen aan de directeur van de Europese Politieacademie voor de uitvoering van de begroting van de academie voor het begrotingsjaar 2009 uit. In haar verslagen van de jaarrekeningen van de Academie over de begroting van 2006 en 2007 heeft de Rekenkamer een voorbehoud gemaakt ten aanzien van haar beoordeling van de wettigheid en regelmatigheid van de onderliggende financiële verrichtingen op grond van het feit dat de aanbestedingsprocedures niet in overeenstemming waren met de bepalingen van het Financieel Reglement. In het bijzonder maakt het Europees Parlement zich zorgen over het feit dat de Rekenkamer ernstige tekortkomingen heeft geconstateerd in de administratieve en financiële regels inzake de uitgaven voor de organisatie van cursussen en studiebijeenkomsten, die een belangrijk deel van de operationele uitgaven van de Academie uitmaken.</p>
    </intervention>
    <intervention id="2-194-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb het uitstel van de kwijting gesteund. Gezien de roemloze geschiedenis van het financiële gedrag van de Europese Politieacademie is het essentieel dat er een uitgebreide evaluatie wordt uitgevoerd. In dat verband vind ik het ook betreurenswaardig dat het debat over de – in mijn ogen logische – integratie van de Academie in Europol weer is weggeëbd.</p>
    </intervention>
    <intervention id="2-195-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit van het Europees Parlement om het Vertaalbureau voor de organen van de Europese Unie kwijting te verlenen voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Ik sta achter het plan van het Vertaalbureau om een tussentijdse evaluatie uit te voeren van zijn Strategie 2008-2012. Ik ben het met de rapporteur eens dat het Vertaalbureau moet proberen om de evaluatie van zijn prestaties verder te ontwikkelen door de koppelingen te verbeteren tussen zijn strategische acties en de in zijn werkprogramma voorziene acties en door indicatoren voor het volgen van zijn prestaties te beoordelen, teneinde te voldoen aan SMART-criteria. Het Vertaalbureau moet in zijn begroting ook meer aandacht besteden aan de permanente stijging van de uitgaven.</p>
    </intervention>
    <intervention id="2-195-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb vóór het voorstel voor het verlenen van kwijting voor de uitvoering van de begroting van het Vertaalbureau van de organen van de Europese Unie voor het begrotingsjaar 2009 gestemd, omdat ik in dit verslag een hoge mate van accuratesse en transparantie heb geconstateerd en een opmerkelijke gerichtheid op het bereiken van resultaten.</p>
    </intervention>
    <intervention id="2-195-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de opmerkingen van de rapporteur, waar ik mij bij aansluit, en ik wil tevens het Vertaalbureau voor de organen van de Europese Unie feliciteren met het geleverde werk. Voorts wil ik mijn waardering uitspreken voor het plan van het Vertaalbureau om een tussentijdse evaluatie uit te voeren van zijn Strategie 2008-2012 en voor zijn uitstekende prestaties, die ertoe geleid hebben dat het Vertaalbureau zijn diensten met 41 procent heeft uitgebreid ten opzichte van 2008.</p>
    </intervention>
    <intervention id="2-195-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, in de eerste plaats zou ik de rapporteur, de heer Stavrakakis, willen bedanken voor zijn uitstekende verslag. Zoals bekend vindt de financiële controle van de algemene begroting van de Europese Gemeenschappen op drie niveaus plaats: een interne controle binnen iedere instelling van de Europese Unie, een externe controle uitgevoerd door de Europese Rekenkamer en een boekhoudsysteemprocedure door het Europees Parlement. Met de resolutie van vandaag wordt de financiëlecontroleprocedure afgesloten met het verlenen van kwijting voor het begrotingsjaar 2009 aan het Vertaalbureau voor de organen van de Europese Unie, wiens rekeningen wettig en betrouwbaar zijn gebleken. Ten slotte ben ik verheugd dat het Vertaalbureau in zijn verslag aan de Rekenkamer een vergelijkend overzicht met de verrichtingen uit 2008 en 2009 heeft opgenomen, zodat de kwijtingsautoriteit de prestaties van het Vertaalbureau door de jaren heen beter kan beoordelen.</p>
    </intervention>
    <intervention id="2-196-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Vertaalbureau. Ik verzoek het Vertaalbureau echter om doeltreffender maatregelen te nemen om de continue stijging van zijn overschot tegen te gaan. Ik merk op dat het Vertaalbureau in feite gedurende verschillende jaren een gecumuleerd begrotingsoverschot heeft gehad, in weerwil van Verordening (EG) nr. 2965/94, en dat het overschot in 2009 24 000 000 euro bedroeg, terwijl dit in 2008 26 700 000 euro was, in 2006 16 900 000 euro, in 2005 10 500 000 euro en in 2004 3 500 000 euro. Ik merk op dat dit overschot hoofdzakelijk te wijten is aan het gebrek aan precisie in de ramingen die het van zijn klanten krijgt wat betreft vertaalaanvragen. Ik verwelkom niettemin het initiatief van het Vertaalbureau om in 2009 een bedrag van 11 000 000 euro aan zijn opdrachtgevers terug te betalen, en ik benadruk dat het Vertaalbureau in 2007 ook al 9 300 000 euro aan zijn klanten had terugbetaald.</p>
    </intervention>
    <intervention id="2-196-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Vertaalbureau voor de organen van de Europese Unie voor het begrotingsjaar 2009, tezamen met de antwoorden van het Vertaalbureau, heb ik voor dit besluit gestemd, waarin het Parlement de directeur van het Vertaalbureau voor de organen van de Europese Unie kwijting verleent voor de uitvoering van de begroting van het Vertaalbureau voor het begrotingsjaar 2009.</p>
    </intervention>
    <intervention id="2-197-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de directeur van het Vertaalbureau voor de organen van de Europese Unie kwijting verleend voor de uitvoering van de begroting van het Vertaalbureau voor het begrotingsjaar 2009.</p>
    </intervention>
    <intervention id="2-198-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Europees Parlement de directeur van het Vertaalbureau voor de organen van de Europese Unie kwijting voor de uitvoering van de begroting van het Vertaalbureau voor het begrotingsjaar 2009. Het Europees Parlement spreekt zijn waardering uit voor het plan van het Vertaalbureau om een tussentijdse evaluatie uit te voeren van zijn Strategie 2008-2012, maar doet niettemin een beroep op het Vertaalbureau om de evaluatie van zijn prestaties verder te ontwikkelen door de koppelingen tussen zijn strategische acties en de in zijn werkprogramma voorziene acties te verbeteren en door de indicatoren voor het volgen van zijn prestaties te beoordelen, teneinde te voldoen aan de SMART-criteria.</p>
    </intervention>
    <intervention id="2-199-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund. Het Vertaalbureau is in 1994 opgericht om op de uitdagingen berekend te zijn die het meertalige karakter van de EU met zich meebracht; meertaligheid is een van de essentiële kenmerken en het bewijs van de culturele diversiteit van de Unie. Het Vertaalbureau bedruipt zichzelf dankzij de betalingen van de instellingen/instanties waaraan het zijn diensten verleent. De Europese Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 wettig en regelmatig is.</p>
    </intervention>
    <intervention id="2-200-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit om het Europees Centrum voor de ontwikkeling van de beroepsopleiding kwijting te verlenen voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening van het Centrum voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Het Centrum is van plan om voor het jaar 2011 Gantt-grafieken beschikbaar te stellen voor alle belangrijkste operationele activiteiten. Deze grafieken geven weer hoeveel tijd een personeelslid aan een bepaald project heeft besteed en stimuleren een meer resultaatgerichte benadering. Het Centrum heeft in 2009 een prestatiemeetsysteem (PMS) ingevoerd voor zijn prioriteiten op middellange termijn in de periode 2009-2011 en voor zijn jaarlijks werkprogramma. De invoering van een PMS helpt het Centrum bij het beheer en de evaluatie van zijn impact, efficiëntie, effectiviteit en relevantie. Ik ben het met de rapporteur eens dat deze instelling moet blijven proberen om de programmering en de monitoring te verbeteren, en het jaarlijks karakter van de begroting moet respecteren. Bovendien moet het Centrum de begrotingsbeginselen van specialiteit en transparantie effectiever toepassen.</p>
    </intervention>
    <intervention id="2-200-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Centrum voor de beroepsopleiding voor 2009 (CEDEFOP) omdat het Centrum de fondsen uitstekend heeft beheerd en aan de vooraf gestelde verwachtingen heeft voldaan.</p>
    </intervention>
    <intervention id="2-201-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over het verlenen van kwijting voor de uitvoering van de begroting van het Europees Centrum voor de ontwikkeling van de beroepsopleiding voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen worden besteed. Met het oog op een doeltreffender beheer van de begroting in de toekomst dient het Centrum een vergelijkend overzicht op te nemen van de tijdens het hier behandelde kwijtingsjaar en het voorgaande begrotingsjaar bereikte resultaten, zodat de kwijtingsautoriteit de prestaties van het Centrum over de jaren heen beter kan beoordelen.</p>
    </intervention>
    <intervention id="2-201-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben erg tevreden dat de Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik wil het Centrum ermee feliciteren dat het een prestatiemeetsysteem (PMS) heeft ingevoerd en dat het veranderingen heeft doorgevoerd in zijn aanwervingsprocedures, na de opmerkingen van de Rekenkamer in zijn kwijtingsverslag 2009, wat heeft bijgedragen tot het verbeteren van de transparantie. Ik ben verheugd over de opmerkingen van de rapporteur, waar ik mij bij aansluit, en ik wil tevens het Europees Centrum voor de ontwikkeling van de beroepsopleiding feliciteren met het geleverde werk.</p>
    </intervention>
    <intervention id="2-201-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In de stemming van vandaag heb ik mijn steun gegeven aan het verlenen van kwijting voor de uitvoering van de begroting van het Europees Centrum voor de ontwikkeling van de beroepsopleiding voor het begrotingsjaar 2009. De Rekenkamer, die verantwoordelijk is voor de externe financiële controle, heeft na een grondige evaluatie van de begroting van het Centrum verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Daarnaast gaan mijn complimenten naar het Europees Centrum, daar het het eerste agentschap is dat in 2009 het ethische kader vrijwillig aan een proefcontrole heeft onderworpen.</p>
    </intervention>
    <intervention id="2-202-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb ervoor gestemd kwijting te verlenen aan het Europees Centrum voor de ontwikkeling van de beroepsopleiding. Ik feliciteer het Centrum ermee dat het in 2009 een prestatiemeetsysteem (PMS) heeft ingevoerd voor zijn prioriteiten op middellange termijn in de periode 2009-2011 en voor zijn jaarlijks werkprogramma, en met het feit dat het een kader heeft opgesteld voor prestatie-indicatoren om de vooruitgang te volgen en prestaties, resultaat en impact te meten; ik ben in het bijzonder van mening dat de invoering van een PMS het Centrum helpt bij het beheer en de evaluatie van zijn impact, efficiëntie, effectiviteit en relevantie; ik meen bovendien dat dit systeem kan zorgen voor verdere verbeteringen van de op activiteiten gebaseerde begrotingsstructuur en voor een betere controle van betalingskredieten, zodat overdrachten vermeden kunnen worden.</p>
    </intervention>
    <intervention id="2-203-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Centrum voor de ontwikkeling van de beroepsopleiding kwijting voor de uitvoering van de begroting van het Centrum voor het begrotingsjaar 2009.</p>
    </intervention>
    <intervention id="2-203-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Centrum voor de ontwikkeling van de beroepsopleiding betreffende het begrotingsjaar 2009, vergezeld van de antwoorden van het Centrum, heb ik voor dit besluit gestemd, waarin het Parlement de directeur van het Europees Centrum voor de ontwikkeling van de beroepsopleiding kwijting verleent voor de uitvoering van de begroting van het Centrum voor het begrotingsjaar 2009.</p>
    </intervention>
    <intervention id="2-204-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Europees Parlement kwijting aan de directeur van het Europees Centrum voor de ontwikkeling van de beroepsopleiding, voor de uitvoering van de begroting van het Centrum voor het begrotingsjaar 2009. Het Europees Parlement is ingenomen met de verklaring van de Rekenkamer dat de jaarrekening van CEDEFOP voor het begrotingsjaar 2009 wettig en regelmatig is.</p>
    </intervention>
    <intervention id="2-205-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund. De Europese Rekenkamer heeft verklaard dat de jaarrekening voor 2009 wettig en regelmatig is. Het Centrum is in 1975 opgericht en analyseert de systemen voor beroepsopleidingen en verstrekt informatie met het oog op het beleid, onderzoek en praktijkervaringen op dit gebied. Dit Centrum is thans meer nodig dan ooit gezien de twijfels die geuit worden over het niveau van de opleidingen en het dreigende tekort aan geschoolde arbeid. Alleen de afgelegen zetel van het Centrum in Griekenland dient opnieuw in overweging te worden genomen, aangezien hierdoor een verbindingskantoor in Brussel nodig is.</p>
    </intervention>
    <intervention id="2-206-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit van het Europees Parlement om het Communautair Bureau voor visserijcontrole kwijting te verlenen voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening van het Bureau voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. In 2010 heeft het Bureau zijn meerjarig werkprogramma voor 2011-2015 vastgesteld. Dit document is van belang om de verwezenlijking van de strategie en doelstellingen van het Bureau op een efficiënte manier te organiseren. Ik ben het met de rapporteur eens dat het Bureau een vergelijkend overzicht zou moeten opnemen van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Bureau over de jaren heen beter kan beoordelen. Het Bureau zou zijn jaarlijkse werkprogramma moeten verbeteren door de introductie van specifieke, meetbare doelstellingen op het niveau van beleidsontwikkeling en operationele activiteiten. Het Bureau zou ook een oplossing moeten zoeken voor de tekortkomingen in de planning voor de personeelswerving.</p>
    </intervention>
    <intervention id="2-207-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor de kwijting voor de uitvoering van de begroting van het Communautair Bureau voor visserijcontrole voor het boekjaar 2009 na het lezen van de analyse van de Rekenkamer, die bevestigt dat haar handelingen wettelijk en regelmatig zijn. Ik wil de aandacht vestigen op de goedkeuring van een meerjarig werkplan.</p>
    </intervention>
    <intervention id="2-206-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Communautair Bureau voor visserijcontrole voor het begrotingsjaar 2009, omdat ik de correctheid, de duidelijkheid en de transparantie van de begroting op prijs stel, evenals de doeltreffendheid van de begrijpelijke en uitvoerbare planning.</p>
    </intervention>
    <intervention id="2-207-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben erg tevreden met de besluiten in het verslag van de Rekenkamer over de wettigheid en de regelmatigheid van de onderliggende verrichtingen. Ik wil het Bureau feliciteren met het uitwerken van zijn meerjarig werkprogramma voor 2011-2015, dat zal bijdragen tot een betere organisatie en tot de verwezenlijking van de strategie en van de doelstellingen van het Bureau en tot de instelling van een interne controlefunctie (IAC) die de directeur en het management van het Bureau ondersteuning en advies moet verlenen.</p>
      <p sl="pt">Ik feliciteer de rapporteur met zijn opmerkingen, waar ik mij bij aansluit, en ik wil tevens het Communautair Bureau voor visserijcontrole feliciteren met het geleverde werk.</p>
    </intervention>
    <intervention id="2-208-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De tenuitvoerlegging van de controle- en inspectiemaatregelen voor de toepassing van het gemeenschappelijk visserijbeleid (GVB) in de eigen exclusieve economische zones moet de bevoegdheid zijn van de lidstaten. Die lidstaten moeten daarom over aangepaste en voldoende middelen beschikken, en de EU moet bijdragen tot die middelen.</p>
      <p sl="pt">We willen het nut van vormen van samenwerking, onderlinge afstemming en coördinatie tussen de verschillende lidstaten op het vlak van controleactiviteiten en het bestrijden van de illegale visserij niet in twijfel trekken, maar we stonden toch enigszins sceptisch tegenover de meerwaarde die het oprichten van dit bureau zou betekenen, omdat wij van mening zijn dat een aantal van zijn bevoegdheden overlappen met de bevoegdheden van de lidstaten. Het gaat hier om een centralisering, die de noodzakelijke doeltreffendheid van de controleactiviteiten bovendien niet ten goede komt.</p>
      <p sl="pt">Wij hebben ook aangegeven dat we het niet eens zijn met de representativiteit van de Raad van Bestuur van het Bureau, met de manier waarop die raad werkt en met het buitensporige gewicht dat de Europese Commissie in die raad heeft, in het bijzonder op het niveau van de stemmingen.</p>
      <p sl="pt">Bovendien stellen we nu vast dat het Bureau een begroting krijgt van 10 100 000 euro (jaarrekeningen 2009), maar dat de lidstaten geweigerd wordt om de communautaire bijdrage tot de financiering van controleactiviteiten te verhogen, in overeenstemming met een voorstel dat wij onlangs in dit Parlement hebben ingediend, maar dat jammer genoeg door de meerderheid werd verworpen.</p>
    </intervention>
    <intervention id="2-209-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De tenuitvoerlegging van de controle- en inspectiemaatregelen voor de toepassing van het gemeenschappelijk visserijbeleid (GVB) in de eigen exclusieve economische zones moet de bevoegdheid zijn van de lidstaten. Die lidstaten moeten daarom over aangepaste en voldoende middelen beschikken, en de EU moet bijdragen tot die middelen.</p>
      <p sl="pt">We willen het nut van vormen van samenwerking, onderlinge afstemming en coördinatie tussen de verschillende lidstaten op het vlak van controleactiviteiten en het bestrijden van de illegale visserij niet in twijfel trekken, maar we stonden toch enigszins sceptisch tegenover de meerwaarde die het oprichten van dit bureau zou betekenen, omdat wij van mening zijn dat een aantal van zijn bevoegdheden overlappen met de bevoegdheden van de lidstaten. Het gaat hier om een centralisering, die de noodzakelijke doeltreffendheid van de controleactiviteiten bovendien niet ten goede komt.</p>
      <p sl="pt">Wij hebben ook aangegeven dat we het niet eens zijn met de representativiteit van de Raad van Bestuur van het Bureau, met de manier waarop die raad werkt en met het buitensporige gewicht dat de Europese Commissie in die raad heeft, in het bijzonder op het niveau van de stemmingen.</p>
      <p sl="pt">Bovendien stellen we nu vast dat het Bureau een begroting krijgt van 10 100 000 euro (jaarrekeningen 2009), maar dat de lidstaten geweigerd wordt om de communautaire bijdrage tot de financiering van controleactiviteiten te verhogen, in overeenstemming met een voorstel dat wij onlangs in dit Parlement hebben ingediend, maar dat jammer genoeg door de meerderheid werd verworpen.</p>
    </intervention>
    <intervention id="2-209-500" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Het Communautair Bureau voor visserijcontrole is in 2005 opgericht om ervoor te zorgen dat de gemeenschappelijke regels voor het visserijbeleid door de lidstaten worden nageleefd. Het Bureau, dat in Vigo in Spanje is gevestigd, is van groot belang voor de visserijcontrole en coördinatie van lidstaten. Het is mijns inziens een goede zaak dat het Bureau het meerjarig werkprogramma voor 2011-2015 heeft aangenomen, zoals aanbevolen in de Europa 2020-strategie.</p>
      <p sl="ga">Het meerjarig werkprogramma zal ten goede komen aan de regionale samenwerking en aan de verdeling van rijkdommen in het kader van de invoeringsplannen, wat gunstig zal zijn voor de kosteneffectiviteit. Ik verwelkom het besluit van de Rekenkamer om kwijting te verlenen. Het is duidelijk dat het Comité voor de Visserij, dat een advies van mij over deze kwestie heeft aanvaard, het hiermee eens is.</p>
    </intervention>
    <intervention id="2-209-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik sta achter dit document. De bevoegde commissie heeft namelijk besloten om akkoord te gaan met de afsluiting van de jaarrekeningen van het Europees Agentschap voor de veiligheid van de luchtvaart voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Het Agentschap zou echter de tekortkomingen bij de programmering van de activiteiten moeten verhelpen, zodat de procedures voor het opstellen van de begroting in de toekomst voldoende duidelijk zijn, en de kredieten vergeleken met de begrotingsonderdelen niet meer naar boven of naar beneden hoeven te worden bijgesteld. Bovendien heeft het Agentschap nog geen meerjarenplan opgesteld. Daarom ben ik van mening dat met deze opmerkingen rekening moet worden gehouden.</p>
    </intervention>
    <intervention id="2-209-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Zowel de Rekenkamer als de Commissie begrotingscontrole hebben een positief advies gegeven over de uitvoering van de begroting van het Communautair Bureau voor visserijcontrole. Om die reden verleent het Parlement vandaag, met deze stemming, kwijting voor het begrotingsjaar 2009. De begroting van het Bureau is, in navolging van de uitgevoerde controles, betrouwbaar gebleken, en de onderliggende verrichtingen wettig en regelmatig. Ik wil echter de aandacht vestigen op enkele tekortkomingen, vooral op het gebied van de planning voor de personeelswerving. Ik hoop dus dat we snel tot een verbetering van de procedures voor de komende begrotingsjaren zullen komen.</p>
    </intervention>
    <intervention id="2-210-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Communautair Bureau voor visserijcontrole. Desondanks roep ik de directeur van het Bureau op om zijn verplichting na te komen en in zijn verslag aan de kwijtingsautoriteit een samenvatting te geven van het verslag van de dienst Interne audit (IAS) met alle daarin vermelde aanbevelingen (inclusief de aanbevelingen waaraan het Bureau mogelijk geen gehoor zal geven) en op welke wijze gevolg is gegeven aan de aanbevelingen; ik verzoek de directeur van het Bureau derhalve informatie te verstrekken over de inhoud van de vier aanbevelingen die door de IAS als 'zeer belangrijk' worden beschouwd en welke maatregelen het Bureau heeft genomen.</p>
    </intervention>
    <intervention id="2-210-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In dit verslag wordt de afsluiting van de rekeningen van het Communautair Bureau voor visserijcontrole voor het begrotingsjaar 2009 goedgekeurd, waarmee de kwijting die op 5 mei 2010 door het Europees Parlement werd verleend voor de uitvoering van de begroting van het Bureau voor het begrotingsjaar 2008 wordt vernieuwd.</p>
      <p sl="pt">Overwegende dat de Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn en gezien het feit dat een delegatie van de Commissie visserij in juni 2010 het Bureau heeft bezocht en zeer tevreden was over de algemene situatie bij het Bureau, met name over de uitvoering van de plannen voor gezamenlijke stationering, ben ik van mening dat het Parlement dit verslag moet aannemen.</p>
    </intervention>
    <intervention id="2-210-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Communautair Bureau voor visserijcontrole voor het begrotingsjaar 2009, tezamen met de antwoorden van het Bureau, heb ik voor dit besluit gestemd, waarin het Parlement de directeur van het Communautair Bureau voor visserijcontrole kwijting verleent voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-211-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de uitvoerend directeur van het Communautair Bureau voor visserijcontrole kwijting voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-212-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement kwijting aan de directeur van het Communautair Bureau voor visserijcontrole, voor de uitvoering van de begroting van het Bureau voor het begrotingsjaar 2009. Het Parlement is verheugd dat het Bureau zijn meerjarig werkprogramma voor 2011-2015 heeft vastgesteld, en benadrukt dat dit document van belang is om de verwezenlijking van de strategie en doelstellingen van het Bureau op een efficiënte manier te organiseren.</p>
    </intervention>
    <intervention id="2-213-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund. De Europese Rekenkamer heeft verklaard redelijke zekerheid te hebben verkregen dat de jaarrekening voor 2009 wettig en regelmatig is. Door de herziening van het meerjarig werkprogramma die in 2010 is uitgevoerd en de start van een initiatief om de eigen begrotingsprocedure te herzien, ben ik ervan overtuigd dat het Communautair Bureau voor visserijcontrole de aanbevelingen die het heeft ontvangen ook daadwerkelijk uitvoert. Wat de activiteiten van het in 2005 opgerichte Bureau betreft, kan opgemerkt worden dat het belangrijk, zelfs essentieel werk verricht na de mislukking om ook maar één van de doelstellingen te realiseren die in 2002 zijn overeengekomen en gezien het feit dat het gemeenschappelijk visserijbeleid tot op heden als een fiasco moet worden aangemerkt. Het Centrum is in de nabije toekomst onmisbaar gezien het rampzalige feit dat 88% van de visbestanden in de EU overbevist wordt.</p>
    </intervention>
    <intervention id="2-214-250" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd, en stem in met het besluit van het Europees Parlement om het Europees Agentschap voor de veiligheid van de luchtvaart kwijting te verlenen voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Ik ben het met de rapporteur eens dat het Agentschap moet overwegen om bij de planning van al zijn operationele activiteiten gebruik te maken van een Gantt-diagram, om snel te kunnen natrekken hoeveel tijd een personeelslid aan een bepaald project heeft besteed en om te komen tot een meer resultaatgerichte benadering. Bovendien moet het Agentschap een op activiteiten gebaseerde structuur van de operationele begroting invoeren om een duidelijk verband tussen het werkprogramma en de financiële prognoses tot stand te brengen en de monitoring en rapportage van de prestaties te verbeteren. Het Agentschap moet een vergelijkend overzicht opnemen van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Agentschap over de jaren heen beter kan beoordelen. Bovendien moet aan de begroting van elk jaar een verslag worden gehecht over de begrotingsoverschotten van de voorafgaande boekjaren, waarin wordt aangegeven waarom die middelen niet zijn gebruikt en hoe en wanneer ze zullen worden aangewend. Het Agentschap heeft tekortkomingen in de procedures voor de personeelsselectie vastgesteld, waardoor de transparantie van die procedures in gevaar komt. Ook ik ben van mening dat het Agentschap het Europees Parlement mee moet delen wat er wordt gedaan om deze situatie te corrigeren en de selectieprocedures transparanter te maken.</p>
    </intervention>
    <intervention id="2-214-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Agentschap voor de veiligheid van de luchtvaart voor het begrotingsjaar 2009, omdat, ondanks het kennelijk twijfelachtige beheer van de beschikbare middelen, de Rekenkamer tot de conclusie is gekomen dat de rekeningen betrouwbaar zijn, en de onderliggende verrichtingen als wettig en regelmatig beschouwt. Verder ben ik het ermee eens dat het Bureau gedetailleerdere mechanismen voor de vaststelling van de doelstellingen en de beoordeling van de resultaten moet invoeren.</p>
    </intervention>
    <intervention id="2-214-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de besluiten in het verslag van de Rekenkamer over de wettigheid en de regelmatigheid van de onderliggende verrichtingen. Ik ben verheugd over de opmerkingen van de rapporteur, waar ik mij bij aansluit, en ik wil tevens het Europees Agentschap voor de veiligheid van de luchtvaart feliciteren met het geleverde werk.</p>
    </intervention>
    <intervention id="2-214-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik sta achter dit document. De bevoegde commissie heeft namelijk besloten om akkoord te gaan met de afsluiting van de jaarrekeningen van het Europees Agentschap voor de veiligheid van de luchtvaart voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Zij heeft echter haar bezorgdheid uitgesproken over het gebrek aan coördinatie tussen de behoeften, het personeelsbestand en het financieel reglement van het Agentschap, en met name over het feit dat de procedures voor de werving van personeel het moeilijk maakten om voldoende gekwalificeerd personeel aan te trekken. Daarom moet volgens mij met deze opmerkingen rekening worden gehouden.</p>
    </intervention>
    <intervention id="2-214-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag verleent het Parlement kwijting voor de uitvoering van de begroting van het Europees Agentschap voor de veiligheid van de luchtvaart voor het begrotingsjaar 2009. De financiële controle op de uitvoering van de communautaire begroting gebeurt op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Het moge duidelijk zijn dat ieder debat over kwijting in een bepaalde context plaatsvindt, en vandaag is die context de financieel-economische crisis, die voor sommige lidstaten financiële en begrotingsproblemen heeft veroorzaakt. Ondanks deze omstandigheden acht ik de resultaten die het Agentschap heeft bereikt bevredigend, en daarom heb ik gestemd zoals in het verslag wordt voorgesteld.</p>
    </intervention>
    <intervention id="2-215-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik ben verontrust over het werkprogramma van het agentschap voor 2010. Tegelijkertijd ben ik ervan overtuigd dat dit moet worden verbeterd door doelstellingen en belangrijke prestatie-indicatoren vast te leggen en ook het systeem voor de planning van hulpbronnen te verbeteren. Ik wil ook wijzen op de noodzaak om het controlesysteem voor certificeringsprojecten te verbeteren om zo zeker te zijn dat de heffingen die tijdens een project worden geïnd, niet te sterk afwijken van de feitelijke kosten. Uiteindelijk heb ik besloten om de kwijting voor de begroting van het Europees Agentschap voor de veiligheid van de luchtvaart voor het begrotingsjaar 2009 te steunen.</p>
    </intervention>
    <intervention id="2-216-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Agentschap voor de veiligheid van de luchtvaart, maar dring er bij het Agentschap op aan een op activiteiten gebaseerde structuur van de operationele begroting in te voeren om een duidelijk verband tussen het werkprogramma en de financiële prognoses tot stand te brengen en de monitoring en rapportage van de prestaties te verbeteren; ik stel vast dat het Agentschap elk jaar een meerjarenplan opstelt, dat met alle belanghebbenden wordt besproken, door de raad van beheer wordt goedgekeurd en de begroting per activiteit bevat; en ik neem kennis van de opvatting van de Rekenkamer dat de structuur van de operationele begroting (Titel III) van het Agentschap gedeeltelijk op de input gebaseerd bleef en dat de begrotingswijzigingen, ondanks de aanzienlijke gevolgen voor de toewijzing van personele en financiële middelen, zijn doorgevoerd zonder het werkprogramma te actualiseren.</p>
    </intervention>
    <intervention id="2-216-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Agentschap voor de veiligheid van de luchtvaart voor het begrotingsjaar 2009, tezamen met de antwoorden van het agentschap, heb ik voor dit besluit gestemd, waarin het Parlement de uitvoerend directeur van het Europees Agentschap voor de veiligheid van de luchtvaart kwijting verleent voor de uitvoering van de begroting van het agentschap voor het begrotingsjaar 2009.</p>
    </intervention>
    <intervention id="2-217-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de uitvoerend directeur van het Europees Agentschap voor de veiligheid van de luchtvaart kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-218-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement kwijting aan de directeur van het Europees Agentschap voor de veiligheid van de luchtvaart voor de uitvoering van de begroting van het agentschap voor het begrotingsjaar 2009. Het Parlement is verheugd over het feit dat de Rekenkamer tot de conclusie is gekomen dat de rekeningen van het Agentschap voor de veiligheid van de luchtvaart voor 2009 betrouwbaar zijn en dat zij de onderliggende verrichtingen op alle materiële punten als wettig en regelmatig beschouwt.</p>
    </intervention>
    <intervention id="2-219-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund. De Europese Rekenkamer heeft verklaard dat de jaarrekening voor 2009 regelmatig is en heeft zich ook positief uitgelaten over de betrouwbaarheid ervan. Tegelijkertijd wil ik deze gelegenheid ook gebruiken om de oproep te benadrukken die in het verslag wordt gedaan voor transparantere procedures voor de werving van personeel. Gezien de verantwoordelijke taken van het Europees Agentschap voor de veiligheid van de luchtvaart en de genoemde problemen bij het vinden van gekwalificeerd personeel moet er adequaat aan deze oproep gehoor worden gegeven.</p>
    </intervention>
    <intervention id="2-220-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en voor het verlenen van kwijting aan het Europees Centrum voor ziektepreventie en –bestrijding voor de uitvoering van zijn begroting voor het begrotingsjaar 2009. Het Centrum is een belangrijke instelling die het Europese toezicht op ziekten kan versterken en ontwikkelen en huidige en opkomende bedreigingen voor de volksgezondheid door besmettelijke ziekten in kaart kan brengen en erover kan berichten. De Rekenkamer was van mening dat de jaarrekening van het Centrum voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Ik ben het met de rapporteur eens dat het Centrum een vergelijking moet maken van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Centrum over de jaren heen beter kan beoordelen. Ook ik ben van mening dat de bevoegdheden van het Centrum moeten worden uitgebreid om de Unie eigen capaciteit te geven om, mocht er sprake zijn van een pandemie, de ernst van een infectiegevaar te beoordelen en om de coördinatie tussen de lidstaten te kunnen verbeteren.</p>
    </intervention>
    <intervention id="2-220-625" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">De begroting van het Europees Centrum voor ziektepreventie en -bestrijding voor het begrotingsjaar 2009 is met 25,3 procent gestegen ten opzichte van het begrotingsjaar 2008. Als de begroting de komende jaren ook zo hard groeit, hoe moeten we dan de financiële crisis bestrijden, met onze almaar stijgende uitgaven? Ik denk dat de 51 miljoen euro doelmatiger hadden kunnen worden besteed als ze waren geïnvesteerd in regionale ziektepreventie- en volgsystemen in de afzonderlijke lidstaten. Dat zou niet alleen helpen om infectieziekten te bestrijden, maar zou ook de gezondheidszorgstelsels in de lidstaten zelf versterken.</p>
    </intervention>
    <intervention id="2-220-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2009, omdat de rapporteur goed heeft aangegeven wat de grootste problemen zijn op het gebied van transparantie en juistheid van de rekening, en omdat ik er vertrouwen in heb dat dit belangrijke en nuttige Agentschap op bestuurlijk niveau zal werken aan de verbetering van de benadrukte zaken, zonder dat dit ten koste zal gaan van hetgeen wat al goed is gedaan.</p>
    </intervention>
    <intervention id="2-221-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over de kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen besteed worden. Dit Centrum is een belangrijke instelling die het Europese toezicht op ziekten kan versterken en ontwikkelen en huidige en opkomende bedreigingen voor de volksgezondheid door besmettelijke ziekten in kaart kan brengen en erover kan berichten. Ik betreur echter dat het Centrum het jaarperiodiciteitsbeginsel niet in acht heeft genomen en dat er een hoog niveau van overdrachten werd gemeld.</p>
    </intervention>
    <intervention id="2-221-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben verheugd over de besluiten in het verslag van de Rekenkamer over de wettigheid en de regelmatigheid van de onderliggende verrichtingen. Ik wil ook wijzen op de belangrijke bijdrage die het Centrum in 2009 heeft geleverd om de H1N1-pandemie te bestrijden, onder meer via de voorlopige leidraad inzake het gebruik van specifieke pandemische influenzavaccins tijdens de H1N1-pandemie in 2009. Ik ben verheugd over de opmerkingen van de rapporteur, waar ik mij bij aansluit, en ik wil tevens het Europees Centrum voor ziektepreventie en –bestrijding feliciteren met het geleverde werk.</p>
    </intervention>
    <intervention id="2-221-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">Overwegende dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn, heb ik gestemd voor het verlenen van kwijting voor de uitvoering van de begroting van het Europees Centrum voor ziektepreventie en -bestrijding voor het begrotingsjaar 2009. Het moge duidelijk zijn dat ieder debat over kwijting in een bepaalde context plaatsvindt, en vandaag is die context de financieel-economische crisis, die voor sommige lidstaten financiële en begrotingsproblemen heeft veroorzaakt. Desalniettemin ben ik van mening dat het Europees Centrum uitstekend werk heeft verricht met het versterken van het Europees toezicht op ziekten, en het in kaart brengen van en berichten over huidige en opkomende bedreigingen voor de volksgezondheid door besmettelijke ziekten. Tot slot feliciteer ik het Centrum met de bijdrage die het in 2009 heeft geleverd om de H1N1-pandemie te bestrijden.</p>
    </intervention>
    <intervention id="2-222-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Centrum voor ziektepreventie en -bestrijding en ben van mening dat de bevoegdheden van het Centrum moeten worden uitgebreid om de Unie eigen capaciteit te geven om, mocht er sprake zijn van een pandemie, de ernst van een infectiegevaar te beoordelen en om de coördinatie tussen de lidstaten te kunnen verbeteren.</p>
    </intervention>
    <intervention id="2-222-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Centrum voor ziektepreventie en -bestrijding voor het begrotingsjaar 2009, tezamen met de antwoorden van het Centrum, heb ik voor dit besluit gestemd, waarin het Parlement de directeur van het Europees Centrum voor ziektepreventie en -bestrijding kwijting verleent voor de uitvoering van de begroting van het centrum voor het begrotingsjaar 2009.</p>
    </intervention>
    <intervention id="2-223-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Centrum voor ziektepreventie en -bestrijding kwijting voor de uitvoering van de begroting van het Centrum voor het begrotingsjaar 2009.</p>
    </intervention>
    <intervention id="2-224-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement kwijting aan de directeur van het Europees Centrum voor ziektepreventie en -bestrijding voor de uitvoering van de begroting van het Centrum voor het begrotingsjaar 2009. Het Europees Parlement verzoekt het Centrum opnieuw in een aan zijn volgende verslag aan de Rekenkamer toe te voegen tabel een vergelijkend overzicht op te nemen van de tijdens het onderhavige verslagjaar en het voorgaande begrotingsjaar bereikte resultaten, zodat de kwijtingsautoriteit de prestaties van het Centrum over de jaren heen beter kan beoordelen.</p>
    </intervention>
    <intervention id="2-225-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mij van stemming onthouden. Het Europees Centrum voor ziektepreventie en -bestrijding heeft een belangrijke taak en heeft zijn bestaan ook gerechtvaardigd door zijn maatregelen ter bestrijding van de H1N1-pandemie. Ik had echter verwacht dat de kwijting uitgesteld zou worden totdat de inhoud van de aanbevelingen van de dienst Interne audit (IAS) waarom in het verslag wordt gevraagd, beschikbaar is. De IAS heeft één "zeer belangrijke" en zeven "belangrijke" aanbevelingen gedaan, en het Centrum heeft een plan gepresenteerd voor de uitvoering van die aanbevelingen.</p>
    </intervention>
    <intervention id="2-226-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en stem in met het besluit van het Europees Parlement om het Europees Agentschap voor chemische stoffen kwijting te verlenen voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Ik ben het met de rapporteur eens dat het Agentschap de overdrachten moet beperken om het beginsel van jaarperiodiciteit te eerbiedigen (het Agentschap heeft 29 procent van de totale kredieten overgedragen). Ik verheug me over de initiatieven van het Agentschap voor het uitbreiden van zijn klantgerichtheid en terugkoppelingsprocedures en feliciteer het Agentschap met name met het feit dat het in 2009 een belanghebbendenonderzoek heeft uitgevoerd, en met de toegenomen ondersteunende activiteiten voor de industrie. Het Agentschap moet bovendien de planning en monitoring van zijn aanbestedingen en begrotingsuitvoering verder ontwikkelen zodat het aandeel overgedragen kredieten kan worden verminderd. We hebben nota genomen van de toezegging van het Agentschap om de overdracht van vastleggingskredieten naar het volgende jaar te verlagen en die overdracht in aanzienlijke mate te beperken vergeleken met het niveau in 2008.</p>
    </intervention>
    <intervention id="2-226-312" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Waar betalen we dit bedrag van iets meer dan zeventig miljoen euro voor? Voor een agentschap waar volgens de Europese Rekenkamer vertragingen van de beleidsactiviteiten worden veroorzaakt door een gebrek aan gekwalificeerd personeel en problemen met de ingebruikname van het IT-systeem? Dat zijn duidelijk twee aspecten die van cruciaal belang zijn voor het doelmatig functioneren van een agentschap, maar ik vraag me af of de algemene doelstellingen die voor het Agentschap zijn vastgesteld niet te hoog gegrepen zijn. Ik heb tegen deze kwijting gestemd omdat dit geld naar mijn mening doelmatiger kan worden besteed dan aan een slecht functionerend agentschap.</p>
    </intervention>
    <intervention id="2-226-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Agentschap voor chemische stoffen voor het begrotingsjaar 2009, omdat uit het verslag is af te leiden dat het Agentschap, ondanks enkele lacunes en tekortkomingen in de rekening, die ook te wijten zijn aan zijn recente oprichting, een constante verbetering heeft laten zien op het gebied van controles en het beheer van de begroting.</p>
    </intervention>
    <intervention id="2-226-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Europees Agentschap voor chemische stoffen (ECHA) heeft bijgedragen tot de betere levenskwaliteit van de Europese burgers doordat het een veilig gebruik van chemische stoffen garandeert en innovatie bevordert. Aangezien het gebruik van dit soort stoffen en het onderzoek ernaar steeds ingewikkelder wordt en steeds vaker voorkomt, zal dit agentschap volgens mij steeds belangrijker worden, waardoor het volgens mij gerechtvaardigd is om nog nauwlettender toe te zien op hoe het de middelen die het ter beschikking heeft, genereert.</p>
      <p sl="pt">De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is; de operationele problemen die bij de oprichting van een dergelijk orgaan komen kijken, lijken bijna overwonnen. Ik hoop dat het Agentschap de doelstellingen waarvoor het werd opgericht, zal verwezenlijken en dat het zijn begrotingsdiscipline en planningscapaciteit zal verhogen.</p>
    </intervention>
    <intervention id="2-226-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik sta achter dit document. De bevoegde commissie heeft namelijk besloten om akkoord te gaan met de afsluiting van de jaarrekeningen van het Europees Agentschap voor chemische stoffen voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. De Rekenkamer heeft echter een vertraging gemeld van de beleidsactiviteiten vanwege problemen met de ingebruikname van het IT-systeem en een gebrek aan gekwalificeerd personeel. Daarom moet volgens mij met deze opmerkingen rekening worden gehouden.</p>
    </intervention>
    <intervention id="2-226-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De financiële controle op de uitvoering van de communautaire begroting gebeurt op drie niveaus: een interne controle binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de stemming van vandaag verleent het Parlement de uitvoerend directeur van het Europees Agentschap voor chemische stoffen kwijting voor de uitvoering van de begroting van het Agentschap voor het begrotingsjaar 2009. Ik heb mijn steun gegeven, omdat na controle door de Rekenkamer en de Commissie begrotingscontrole is gebleken dat alle verrichtingen van het Agentschap wettig en regelmatig waren. Tot slot ben ik verheugd dat het Agentschap een internecontrole-instantie heeft opgezet, met als doel het uitvoeren van interne audits en het adviseren van de uitvoerend directeur ten aanzien van risicobeheer- en controlesystemen door onafhankelijke adviezen en aanbevelingen uit te brengen.</p>
    </intervention>
    <intervention id="2-227-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Agentschap voor chemische stoffen, maar verzoek het Agentschap om de kwijtingsautoriteit te informeren over de genomen maatregelen om het controlesysteem te verbeteren door de financiële circuits, werkstromen, audits, actieplannen en risicobeoordelingen te versterken.</p>
    </intervention>
    <intervention id="2-227-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de definitieve jaarrekening van het Europees Agentschap voor chemische stoffen voor het begrotingsjaar 2009, vergezeld van de antwoorden van het Agentschap, heb ik voor dit besluit gestemd, waarin het Parlement de uitvoerend directeur van het Europees Agentschap voor chemische stoffen kwijting verleent voor de uitvoering van de begroting van het agentschap voor het begrotingsjaar 2009.</p>
    </intervention>
    <intervention id="2-228-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de uitvoerend directeur van het Europees Agentschap voor chemische stoffen kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-229-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de uitvoerend directeur van het Europees Agentschap voor chemische stoffen kwijting voor de uitvoering van de begroting van het Agentschap voor het begrotingsjaar 2009. Het Europees Parlement is verheugd over de initiatieven van het Agentschap voor het uitbreiden van zijn klantgerichtheid en terugkoppelingsprocedures. Het Parlement feliciteert het Agentschap met name met het feit dat het in 2009 een belanghebbendenonderzoek heeft uitgevoerd, en met de toegenomen ondersteunende activiteiten voor de industrie.</p>
    </intervention>
    <intervention id="2-230-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb het verslag van de heer Stavrakakis gesteund waarin hij de Europese Rekenkamer oproept om het (operationeel) jonge Europese Agentschap voor chemische stoffen aan doelmatigheidscontroles te onderwerpen. Op grond van de beschikbare gegevens is aanbevolen om het Agentschap kwijting te verlenen aangezien het reeds informatie heeft overgelegd die in de toekomst ook door andere agentschappen overgelegd moet worden (zoals de toevoeging van een tabel met een vergelijkend overzicht van cijfers over twee opeenvolgende jaren).</p>
    </intervention>
    <intervention id="2-231-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en voor het verlenen van kwijting aan het Europees Milieuagentschap voor de uitvoering van zijn begroting voor het begrotingsjaar 2009. De Rekenkamer was van mening dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig waren. Het Milieuagentschap is een betrouwbare leverancier van onafhankelijke milieu-informatie voor alle instellingen van de Unie, de lidstaten en beleidsvormingsorganen. Ik ben het met de rapporteur eens dat het Agentschap een vergelijkend overzicht op moet nemen van de tijdens het onderhavige verslagjaar en het voorgaande begrotingsjaar bereikte resultaten. Het Agentschap moet blijven streven naar verdere verbetering van zijn communicatiemethoden om bij de media meer aandacht te wekken voor zijn bevindingen, en daarmee het openbaar debat over belangrijke milieukwesties stimuleren. Zulke maatregelen kunnen tot een transparantere werkwijze en een grotere belangstelling van het publiek voor de werkzaamheden van het Agentschap leiden.</p>
    </intervention>
    <intervention id="2-231-375" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Waarom zouden we agentschappen financieren die geen uitvoering geven aan de aanbevelingen van de dienst Interne audit? In 2006 zijn 27 aanbevelingen gedaan, waarvan er tot nu toe maar negen zijn uitgevoerd. Daar leid ik uit af dat het Europees Milieuagentschap niet goed functioneert en dat de financiering ervan moet worden gestopt.</p>
    </intervention>
    <intervention id="2-231-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Milieuagentschap voor het begrotingsjaar 2009, omdat het werk van het Agentschap naar mijn mening van cruciaal belang is in deze tijd. De aangeduide minpunten moeten dus wel verbeterd worden, maar daarbij mogen de strategische doelstellingen voor de lange termijn niet uit het oog worden verloren.</p>
    </intervention>
    <intervention id="2-232-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het verlenen van kwijting voor de uitvoering van de begroting van het Europees Milieuagentschap voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen worden besteed. Ik ben van mening dat het Agentschap een erg belangrijke instelling is, in het bijzonder op het vlak van de aanpassing aan de klimaatverandering, ecosysteembeoordeling, duurzame consumptie en productie, alsmede rampenpreventie en -beheersing.</p>
    </intervention>
    <intervention id="2-232-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Europees Milieuagentschap (EMA) heeft tot doel onafhankelijke, solide milieu-informatie te leveren. Het mandaat van het Agentschap omvat twee aspecten: enerzijds het ondersteunen van de lidstaten van de Europese Unie bij het opstellen van economische beleidslijnen waarin rekening wordt gehouden met milieukwesties en duurzaamheid; anderzijds het coördineren van milieu-informatie via het Eionet-netwerk.</p>
      <p sl="pt">Het beoordelen van de staat van het milieu; het bepalen van milieutendensen, waarbij rekening gehouden wordt met de economische en sociale factoren die druk leggen op het milieu; het monitoren van de milieubeleidslijnen en hun doeltreffendheid en het voorspellen van toekomstige tendensen en problemen zijn relevantie kwesties die nauwgezet gevolgd moeten worden door het EMA.</p>
    </intervention>
    <intervention id="2-233-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De rapporteur maakt een aantal opmerkingen en doet een aantal aanbevelingen die volgens ons relevant zijn voor de begrotingsprocedures waar het Europees Milieuagentschap rekening mee moet houden. Tegelijkertijd wijst hij op belangrijke tekortkomingen in de procedures voor personeelswerving die de transparantie van die procedures in gevaar brengen: op kennisgevingen van vacatures werd bijvoorbeeld niet meegedeeld hoeveel kandidaten maximaal op de reservelijst kwamen te staan, de vragen voor schriftelijke tests en sollicitatiegesprekken werden pas samengesteld na beoordeling van de sollicitaties, de besluiten van de selectiecomités waren onvoldoende gedocumenteerd, de criteria voor uitnodiging voor een gesprek of plaatsing op de reservelijst waren niet vooraf vastgesteld en de notulen waren onvolledig. Het gaat om ernstige fouten die dringend moeten worden rechtgezet.</p>
      <p sl="pt">Dit Agentschap kan een belangrijke rol spelen in het verzamelen van objectieve, betrouwbare en vergelijkbare informatie over het milieu in Europa en in het op een toegankelijke en grondige manier openbaar maken van die informatie. Het blijft echter belangrijk om een betere samenwerking, onderlinge afstemming en coördinatie tussen de bevoegde instanties in de lidstaten te garanderen via het bevorderen van synergieën en een betere informatie-uitwisseling.</p>
    </intervention>
    <intervention id="2-233-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik sta achter dit document. De bevoegde commissie heeft namelijk besloten om akkoord te gaan met de afsluiting van de jaarrekeningen van het Europees Milieuagentschap voor het begrotingsjaar 2009. De Rekenkamer heeft onvoldoende rigoureuze procedures vastgesteld voor de opstelling van de begroting, met als gevolg een aanzienlijk aantal overschrijvingen voor de meeste begrotingslijnen (totaal 8% van de begroting van het Agentschap). De Rekenkamer heeft met name vastgesteld dat bepaalde overschrijvingen in opeenvolgende verhogingen/verlagingen van dezelfde begrotingsposten resulteerden, terwijl sommige kredieten ongebruikt bleven en in de loop van het jaar naar andere lijnen werden overgeschreven. Daarom ben ik van mening dat er strengere procedures moeten komen voor het opstellen van de begroting, aangezien een groot deel van de financiële middelen afkomstig is uit subsidies van de Unie.</p>
    </intervention>
    <intervention id="2-233-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De financiële controle op de uitvoering van de communautaire begroting gebeurt op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de stemming van vandaag verleent het Parlement het Europees Milieuagentschap kwijting voor de uitvoering van de begroting van het Agentschap voor het begrotingsjaar 2009. Ik heb mijn steun gegeven, omdat na controle door de Rekenkamer en de Commissie begrotingscontrole is gebleken dat alle verrichtingen van het Agentschap wettig en regelmatig waren. Daarnaast ben ik van mening dat het Agentschap zeer belangrijk werk verricht, en steun ik de recente inspanningen van het Agentschap om de publieke betrokkenheid bij belangrijke milieukwesties zoals klimaatverandering, biodiversiteit en het beheer van natuurlijke rijkdommen te verbeteren.</p>
    </intervention>
    <intervention id="2-234-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting voor de begroting van het Europees Milieuagentschap. Ik verzoek het Agentschap echter om ervoor te zorgen dat de operationele afdelingen aan het einde van het jaar betere informatie verstrekken over de raming van de transitorische operationele uitgaven.</p>
    </intervention>
    <intervention id="2-234-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Milieuagentschap betreffende het begrotingsjaar 2009, vergezeld van de antwoorden van het Agentschap, heb ik voor dit besluit gestemd, waarin het Parlement de uitvoerend directeur van het Europees Milieuagentschap kwijting verleent voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-235-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de uitvoerend directeur van het Europees Milieuagentschap kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-236-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de uitvoerend directeur van het Europees Milieuagentschap kwijting voor de uitvoering van de begroting van het Agentschap voor het begrotingsjaar 2009. Het Europees Parlement is ingenomen met de rol die het Agentschap speelt als betrouwbare leverancier van onafhankelijke, solide milieu-informatie voor alle instellingen van de Unie, de lidstaten en beleidsvormingsorganen.</p>
    </intervention>
    <intervention id="2-237-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund aangezien de Europese Rekenkamer heeft verklaard redelijke zekerheid te hebben verkregen dat de jaarrekening voor 2009 wettig en regelmatig is. Het Europees Milieuagentschap heeft de afgelopen jaren belangrijk werk verricht door onafhankelijke, betrouwbare informatie en gegevens te verstrekken op milieugebied, een onderwerp dat van groot belang is voor veel Europese burgers, zoals blijkt uit de jaarverslagen van de Commissie verzoekschriften. Ik ben ook verheugd over het verzoek dat in het verslag aan de Europese Rekenkamer wordt gedaan om het Milieuagentschap aan doelmatigheidscontroles te onderwerpen.</p>
    </intervention>
    <intervention id="2-238-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor dit verslag gestemd en heb de beslissing van het Europees Parlement bekrachtigd om kwijting te verlenen voor de uitvoering van de begroting van de Europese Autoriteit voor voedselveiligheid voor het begrotingsjaar 2009. De Rekenkamer oordeelde dat de jaarrekening van de Autoriteit voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben het met de rapporteur eens dat de Autoriteit de planning en monitoring van begrotingsprocessen die verband houden met gedifferentieerde kredieten moet verbeteren. De Autoriteit moet haar begrotingsbeheer verbeteren teneinde de overdracht van zulke hoge bedragen te beperken. De Autoriteit moet er ook voor zorgen dat haar advies kwalitatief hoogwaardig en onafhankelijk is om te garanderen dat voldaan wordt aan de EU-veiligheidsnormen en zorgen voor wetenschappelijke excellentie en onafhankelijkheid met betrekking tot alle vraagstukken die directe of indirecte gevolgen hebben voor de voedselveiligheid en gewasbescherming.</p>
    </intervention>
    <intervention id="2-238-500" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Aangezien de Rekenkamer verklaarde voldoende garanties te hebben dat de rekeningen van 2009 van de Europese Autoriteit voor voedselveiligheid betrouwbaar zijn en dat de verrichtingen wettelijk en regelmatig zijn, en dat het Parlement op 5 mei 2010 de afhandeling in de uitvoering van de begroting van de uitvoerend directeur van die Autoriteit goedkeurde voor het jaar 2008, heb ik dit rapport gesteund.</p>
      <p sl="es">Ik heb bovendien vóór gestemd omdat ik, hoewel de planning en de supervisie van de begrotingsprocessen geconsolideerd en gesuperviseerd moet worden, het nodig acht dat de Autoriteit toeziet op onafhankelijk en kwalitatief advies om te garanderen dat de veiligheidsnormen van de Unie in alle kwesties met betrekking tot de voedselveiligheid van mensen en dieren en met betrekking tot bescherming van planten onafhankelijk en wetenschappelijk worden nageleefd.</p>
    </intervention>
    <intervention id="2-238-625" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">We kunnen niet om het feit heen dat de Europese Autoriteit voor voedselveiligheid drie achtereenvolgende jaren – 2006, 2007 en 2008 – kredieten voor beleidsactiviteiten naar het volgende jaar heeft overgedragen. Nog controversiëler is het feit dat de Europese Rekenkamer heeft vastgesteld dat er problemen zijn met de uitvoering van het werkprogramma 2009. Daarom ben ik van mening dat aan dit Agentschap geen kwijting voor de uitvoering van de begroting mag worden verleend. De Europese belastingbetalers verdienen het niet dat hun geld wordt besteed aan een agentschap dat de aan hem opgedragen taken niet aankan.</p>
    </intervention>
    <intervention id="2-238-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europese Autoriteit voor voedselveiligheid voor het begrotingsjaar 2009, niet alleen omdat de Rekenkamer verklaard heeft dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn, maar ook omdat het Agentschap een deel van de middelen uit de reserve heeft aangewezen voor de uitvoering van belangrijke infrastructuur-, IT-ontwikkelings- en wetenschappelijkesamenwerkingsprojecten. Ik acht verdere controles op het gebruik van bepaalde rekeningen echter noodzakelijk, evenals de verbetering van het begrotingsbeheer teneinde de overdracht van zulke hoge bedragen te beperken.</p>
    </intervention>
    <intervention id="2-239-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het verlenen van kwijting voor de uitvoering van de begroting van het Europese Autoriteit voor voedselveiligheid (EFSA) voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen besteed worden. Ik ben van mening dat EFSA de wetenschappelijke excellentie en onafhankelijkheid moet blijven garanderen, waarvoor maatregelen nodig zijn met betrekking tot de interne regels inzake de opgave van de belangen van personeel van de autoriteit en deskundigen die voor de autoriteit werken.</p>
    </intervention>
    <intervention id="2-239-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het werk van de Europese Autoriteit voor voedselveiligheid behelst alle stappen van de voedselproductie en -distributie, van de productie van grondstoffen tot de levering van levensmiddelen aan de consument en zelfs de veiligheid van diervoeders. De Autoriteit verzamelt informatie en analyseert nieuwe wetenschappelijke ontdekkingen om mogelijke risico's voor de voedselketen op te sporen en te beoordelen. Zij kan beslissen om over te gaan tot een wetenschappelijke evaluatie van alle vraagstukken die directe of indirecte gevolgen hebben voor de voedselveiligheid, met inbegrip van aspecten die verband houden met diergezondheid, dierenwelzijn en gewasbescherming. Voedselveiligheid is een van de belangrijkste vereisten en een van de grootste zorgen op een markt die meer dan 500 miljoen consumenten telt, en de manier waarop deze veiligheid beoordeeld en bestudeerd wordt, vereist dan ook een professionele aanpak, goede prestaties en onpartijdigheid. De Unie pleit steeds voor de mogelijkheid om levensmiddelen te volgen 'van de wei tot op het bord', maar zij moet erkennen dat er nog veel werk aan de winkel is.</p>
    </intervention>
    <intervention id="2-239-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb dit document bekrachtigd aangezien de verantwoordelijke commissie heeft besloten akkoord te gaan met de afsluiting van de rekeningen van de Europese Autoriteit voor voedselveiligheid voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-239-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In de eerste plaats wil ik iedereen die aan deze tekst heeft gewerkt bedanken, en mijn complimenten geven aan de Europese Autoriteit voor voedselveiligheid, die ervoor heeft gezorgd dat haar advies kwalitatief hoogwaardig en onafhankelijk is om te garanderen dat voldaan wordt aan de veiligheidsnormen en om te zorgen voor wetenschappelijke excellentie en onafhankelijkheid met betrekking tot alle vraagstukken die directe of indirecte gevolgen hebben voor de voedselveiligheid. Helaas moet ik zeggen dat de Rekenkamer tijdens haar analyse ook enkele problemen met de uitvoering van het werkprogramma 2009 heeft vastgesteld. Ik sta dus achter het verzoek aan de Autoriteit om de noodzakelijke stappen te ondernemen om de tekortkomingen te verhelpen. Deze tekortkomingen hebben niets afgedaan aan de algemene correctheid en betrouwbaarheid van de begroting voor het begrotingsjaar 2009.</p>
    </intervention>
    <intervention id="2-240-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese Autoriteit voor voedselveiligheid, maar betreur dat de Rekenkamer voor het derde achtereenvolgende jaar heeft vastgesteld dat er uit het voorgaande jaar overgedragen vastleggingen voor beleidsactiviteiten moesten worden geannuleerd (19 procent van de uit 2008 overgedragen vastleggingen voor beleidsactiviteiten, 37 procent van de uit 2007 overgedragen vastleggingen voor beleidsactiviteiten en 26 procent van de uit 2006 overgedragen vastleggingen voor beleidsactiviteiten). Het Parlement dringt er bij de Autoriteit op aan deze situatie te verbeteren en de Rekenkamer op de hoogte brengen van de genomen maatregelen.</p>
    </intervention>
    <intervention id="2-240-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van de Europese Autoriteit voor voedselveiligheid betreffende het begrotingsjaar 2009, vergezeld van de antwoorden van de Autoriteit, heb ik voor dit besluit gestemd, waarin het Parlement de uitvoerend directeur van de Europese Autoriteit voor voedselveiligheid kwijting verleent voor de uitvoering van de begroting van de Autoriteit voor het begrotingsjaar 2009.</p>
    </intervention>
    <intervention id="2-241-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de uitvoerend directeur van de Europese Autoriteit voor voedselveiligheid kwijting voor de uitvoering van de begroting van de Autoriteit voor het begrotingsjaar 2009.</p>
    </intervention>
    <intervention id="2-242-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de uitvoerend directeur van de Europese Autoriteit voor voedselveiligheid kwijting voor de uitvoering van de begroting van de Autoriteit voor het begrotingsjaar 2009. Het Europees Parlement is verheugd dat de Autoriteit in het verslag aan de Rekenkamer over 2009 een tabel heeft opgenomen met een vergelijkend overzicht van de verrichtingen uit 2008 en 2009 zodat de kwijtingsautoriteit de prestaties van de Autoriteit over de jaren heen beter kan beoordelen. Daarnaast constateert het Parlement met genoegen dat de Autoriteit een groter aantal thematische documenten en beleidsnota's heeft geproduceerd.</p>
    </intervention>
    <intervention id="2-243-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In het geval van de Europese Autoriteit voor voedselveiligheid heb ik de aanbeveling van de rapporteur niet gevolgd om "op grond van de beschikbare gegevens" kwijting te verlenen. De geconstateerde tekortkomingen bij het begrotingsbeheer zijn daarvoor eenvoudigweg te ernstig. De dienst Interne audit (IAS) heeft 48 aanbevelingen inzake subsidiebeheer gedaan waarvan er 27 als "kritiek" worden beschouwd. Daarnaast zijn er nog twijfels over mogelijke belangenconflicten en over het gebrek aan transparantie.</p>
    </intervention>
    <intervention id="2-244-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb dit verslag en de kwijting bekrachtigd voor de uitvoering van de begroting van het Europees Waarnemingscentrum voor drugs en drugsverslaving voor het begrotingsjaar 2009. De Rekenkamer oordeelde dat de jaarrekening van het Centrum voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben verheugd over het initiatief van het Centrum om een computernetwerk in te zetten voor het verzamelen en uitwisselen van gegevens, onder de naam "Europees netwerk voor informatie over drugs en drugsverslaving". Dit netwerk verbindt nationale netwerken met drugsinformatie, specialistische centra in de lidstaten en informatiesystemen van internationale organisaties die met het Centrum samenwerken. Ik ben het ermee eens dat het Centrum moet overwegen een Gantt-diagram te maken voor de planning van al zijn operationele activiteiten om snel te kunnen nagaan hoeveel tijd een personeelslid aan een bepaald project heeft besteed en zo een meer resultaatgerichte benadering te verwezenlijken. Ik ben ook van mening dat het belangrijk is voor het Centrum om de programmering van en het toezicht op activiteiten te verbeteren met het oog op het terugdringen van naar het volgende jaar overgedragen kredieten. Ik ben verheugd over het initiatief van het Centrum om het Europees Parlement het jaarlijkse verslag van de dienst Interne audit over de interne controle van het Centrum te verstrekken, want dit is een teken van transparantie en een beste praktijk.</p>
    </intervention>
    <intervention id="2-245-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor de kwijting van het Waarnemingscentrum voor het boekjaar 2009. Wederom heeft de Rekenkamer bevestigd dat zijn verrichtingen wettig en regelmatig zijn. Er moet rekening worden gehouden met het feit dat het Parlement in de maand mei kwijting heeft verleend. Volgens mij is het beheer van cruciaal belang, en ik was zeer verheugd over de oprichting van het Europees Netwerk voor informatie over drugs en drugsverslaving. Dankzij het Europees Netwerk staan de nationale informatienetwerken en de gespecialiseerde centra beter met elkaar in contact om goede praktijken te delen. Ik vind de vergelijkende tabel van de jaren 2008 en 2009 heel waardevol; deze heeft het onderzoek naar het toenemende aantal activiteiten vereenvoudigd.</p>
    </intervention>
    <intervention id="2-245-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Waarnemingscentrum voor drugs en drugsverslaving voor het begrotingsjaar 2009, omdat het Centrum zijn middelen op bedachtzame wijze heeft beheerd, en daarmee heeft voldaan aan de verwachtingen. Zoals uit het verslag blijkt, kan het bestuur echter wel op enkele punten worden verbeterd, vooral voor wat betreft het beheer van liquide middelen en de analyse van kredietoverdracht.</p>
    </intervention>
    <intervention id="2-245-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit Waarnemingscentrum bekleedt een bijzonder belangrijke functie binnen de Europese context. Het is zijn taak om objectieve, betrouwbare en vergelijkende gegevens te verschaffen die de Europese Unie en de lidstaten een ruime kijk bieden op het fenomeen drugsverslaving en de gevolgen daarvan.</p>
      <p sl="pt">Omdat deze informatie zeer nauwgezet moet worden bijgehouden, moeten ook de rekeningen nauwgezet worden bijgehouden. Ik hoop dat het Waarnemingscentrum de missie die het werd toevertrouwd waarheidsgetrouw en nauwkeurig zal blijven uitvoeren en dat het daarbij de beste criteria voor begrotingsbeheer zal naleven. Ik hoop ook dat de informatie die wordt verzameld de lidstaten kan helpen om de oorzaken en de gevolgen van deze plaag op de voet te volgen en om wegen en oplossingen te vinden om de desbetreffende burgers te verlossen van deze verslaving die hen en hun gezinnen kapotmaakt.</p>
    </intervention>
    <intervention id="2-245-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik heb dit document bekrachtigd aangezien de verantwoordelijke commissie heeft besloten akkoord te gaan met de afsluiting van de rekeningen van het Europees Waarnemingscentrum voor drugs en drugsverslaving voor het begrotingsjaar 2009. De begroting van het Centrum was bovendien 2,25 procent lager dan de begroting voor 2008.</p>
    </intervention>
    <intervention id="2-245-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">De financiële controle op de uitvoering van de communautaire begroting gebeurt op drie niveaus: een interne controle binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de resolutie van vandaag verleent het Parlement de directeur van het Europees Waarnemingscentrum voor drugs en drugsverslaving kwijting voor de uitvoering van de begroting van het Centrum voor het begrotingsjaar 2009. Ik heb mijn steun gegeven op basis van het verslag van de Rekenkamer, waarin zij stelt redelijke zekerheid te hebben verkregen dat de jaarrekening betrouwbaar is en dat de onderliggende verrichtingen wettig en regelmatig zijn. Tot slot acht ik de stichting en het beheer door het Waarnemingscentrum van een computernetwerk voor het verzamelen en uitwisselen van gegevens, met de naam "Europees Netwerk voor informatie over drugs en drugsverslaving" zeer nuttig. Dit netwerk is in staat nationale netwerken met drugsinformatie, specialistische centra in de lidstaten en de informatiesystemen van internationale organisaties die met het Centrum samenwerken met elkaar te verbinden.</p>
    </intervention>
    <intervention id="2-246-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Waarnemingscentrum voor drugs en drugsverslaving en geef hiermee aan verheugd te zijn over het feit dat het Centrum de jaarlijkse prognose van zijn behoefte aan liquide middelen verder heeft verbeterd; ik stel vast dat deze prognose constant wordt aangepast en wordt ingediend als ondersteunend document bij de relevante diensten van de Commissie, ter rechtvaardiging van de driemaandelijkse verzoeken van het Centrum om betaling van de volgende tranche van de jaarlijkse subsidie die door de Unie is toegekend.</p>
    </intervention>
    <intervention id="2-246-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Waarnemingscentrum voor drugs en drugsverslaving voor het begrotingsjaar 2009, tezamen met de antwoorden van het Centrum http://www.europarl.europa.eu/sides/getDoc.do?pubRef=-//EP//TEXT+REPORT+A7-2011-0120+0+DOC+XML+V0//NL" \l "_part1_def1" , heb ik voor dit besluit gestemd, waarin het Parlement de directeur van het Europees Waarnemingscentrum voor drugs en drugsverslaving kwijting verleent voor de uitvoering van de begroting van het Centrum voor het begrotingsjaar 2009.</p>
    </intervention>
    <intervention id="2-247-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Waarnemingscentrum voor drugs en drugsverslaving kwijting voor de uitvoering van de begroting van het Centrum voor het begrotingsjaar 2009.</p>
    </intervention>
    <intervention id="2-248-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Waarnemingscentrum voor drugs en drugsverslaving kwijting voor de uitvoering van de begroting van het Centrum voor het begrotingsjaar 2009. Het Europees Parlement is verheugd over het initiatief van het Centrum om een computernetwerk in te zetten voor het verzamelen en uitwisselen van gegevens, met de naam "Europees Netwerk voor informatie over drugs en drugsverslaving". Het Parlement merkt op dat dit netwerk nationale netwerken met drugsinformatie, specialistische centra in de lidstaten en de informatiesystemen van internationale organisaties die met het Centrum samenwerken verbindt.</p>
    </intervention>
    <intervention id="2-249-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting gesteund. Geconstateerd is dat het jaarverslag over 2009 regelmatig is. Het Europees Waarnemingscentrum voor drugs en drugsverslaving (EMCCDA) is een schoolvoorbeeld voor de wijze waarop de begroting moet worden beheerd. Het Waarnemingscentrum heeft al een tabel overgelegd met een vergelijking tussen de jaren 2008 en 2009. Daarbij zijn niet alleen de cijfers gepresenteerd (waaruit bleek dat de begroting in 2009 2,25% lager was dan in 2008), maar wordt ook een overzicht gegeven van de uitgevoerde maatregelen. Om een optimale transparantie te waarborgen, is het EMCDDA voornemens om het volledige verslag van de dienst Interne audit (IAS) te verstrekken.</p>
    </intervention>
    <intervention id="2-250-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun de beslissing van het Europees Parlement om kwijting te verlenen voor de uitvoering van de begroting van het Europees Agentschap voor maritieme veiligheid voor het begrotingsjaar 2009. De Rekenkamer oordeelde dat de jaarrekening van het Agentschap betrouwbaar is en dat de onderliggende verrichtingen wettig en regelmatig zijn. Ik ben het ermee eens dat het Agentschap moet overwegen een Gantt-diagram te maken voor de planning van al zijn operationele activiteiten, om snel te kunnen nagaan hoeveel tijd een personeelslid aan een bepaald project heeft besteed en zo een meer resultaatgerichte benadering te verwezenlijken. Het Agentschap moet een vergelijkend overzicht opnemen van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Agentschap over de jaren heen beter kan beoordelen. In 2009 heeft de Rekenkamer opnieuw een hoog aantal begrotingsoverschrijvingen vastgesteld; daarom moet het Agentschap zijn planning en toezicht verbeteren teneinde het aantal begrotingsoverschrijvingen te verminderen. Het Agentschap moet bovendien stappen zetten om tekortkomingen te verhelpen in procedures voor de selectie van personeel, die een risico vormen voor de transparantie van deze procedures.</p>
    </intervention>
    <intervention id="2-251-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb voor dit verslag gestemd. De Rekenkamer bevestigt dat de rekeningen van dit Agentschap betrouwbaar zijn, en dat de onderliggende verrichtingen wettig en regelmatig zijn. Om mijn standpunt te verduidelijken: ik vind de aanneming van haar meerjarenplan voor vijf jaar positief, hoewel – volgens de Rekenkamer – de budgettaire planning en beheer verbeterd kunnen worden. De beoordeling van haar activiteiten was echter positief.</p>
    </intervention>
    <intervention id="2-251-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Agentschap voor maritieme veiligheid voor het begrotingsjaar 2009. Ondanks het eerdere ontbreken van een meerjarig werkprogramma en het verontrustend hoge aantal begrotingsoverschrijvingen in 2008, heeft het Agentschap zijn bestuur verbeterd, en in het geheel genomen heeft de Rekenkamer de jaarrekening en de onderliggende verrichtingen positief beoordeeld.</p>
    </intervention>
    <intervention id="2-251-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De milieurampen met de schepen Erika en Prestige hebben duidelijk aan het licht gebracht dat er meer gedaan moet worden om de maritieme veiligheid op Europees niveau te garanderen. Dit agentschap, dat toepasselijk zijn zetel heeft in Lissabon, heeft belangrijke bevoegdheden op dat gebied en dient ondersteund te worden bij zijn veeleisende taken. Dit agentschap moet zich echter wel inzetten om zijn planning- en toezichtbeleid te verbeteren.</p>
    </intervention>
    <intervention id="2-251-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Allereerst wil ik de rapporteur, de heer Stavrakakis, bedanken voor dit uitstekende werk. In de stemming van vandaag heb ik mijn steun gegeven aan het verlenen van kwijting aan het Europees Agentschap voor maritieme veiligheid voor de uitvoering van de begroting van het Agentschap voor het begrotingsjaar 2009. Ik wil er echter op wijzen dat de Rekenkamer in 2009 een hoog aantal begrotingsoverschrijvingen heeft vastgesteld, en ik schaar mij achter het aan het Agentschap gerichte verzoek om, met het oog op de volgende begrotingen, te werken aan een verbetering van zijn planning en toezicht teneinde het aantal begrotingsoverschrijvingen te verminderen.</p>
    </intervention>
    <intervention id="2-252-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik ben verheugd over de werkzaamheden van het Europees Agentschap voor maritieme veiligheid. Ik ben er ook van overtuigd dat de goedkeuring van de vijfjarenstrategie in maart 2010 een stap vooruit is in de activiteiten van het agentschap en een verbetering voor verdere werkzaamheden. Daarom heb ik besloten om voor de kwijting van de begroting van het Europees Agentschap voor maritieme veiligheid voor het begrotingsjaar 2009 te stemmen.</p>
    </intervention>
    <intervention id="2-253-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Agentschap voor maritieme veiligheid voor het begrotingsjaar 2009, maar verzoek het Agentschap het aantal verplichtingen achteraf (dat wil zeggen: juridische verbintenissen die zijn aangegaan voordat de dienovereenkomstige begrotingsvastleggingen waren gebeurd) te verminderen. Ik herinner het Agentschap eraan dat de Rekenkamer sinds 2006 schendingen heeft gemeld van artikel 62, lid 1 van het Financieel Reglement, maar ben niettemin verheugd over de inspanningen van het Agentschap om de situatie te verbeteren door incidentele training aan te bieden ter voorkoming van vastleggingen achteraf.</p>
    </intervention>
    <intervention id="2-253-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In dit verslag wordt de afsluiting van de rekeningen van het Europees Agentschap voor maritieme veiligheid (EMSA) voor het begrotingsjaar 2009 goedgekeurd.</p>
      <p sl="pt">Aangezien de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn, ben ik van mening dat het Parlement dit verslag moet aannemen.</p>
      <p sl="pt">Ik wil echter wel wijzen op het feit dat de Rekenkamer in 2009 opnieuw een hoog aantal begrotingsoverschrijvingen heeft vastgesteld (49 in 2009, 52 in 2008 en 32 in 2007). Het is dus wenselijk dat het agentschap zijn planning en toezicht verbetert teneinde het aantal begrotingsoverschrijvingen te verminderen.</p>
      <p sl="pt">Het is tevens wenselijk dat het agentschap opnieuw in een aan zijn volgende verslag aan de Rekenkamer toe te voegen tabel een vergelijkend overzicht opneemt van de tijdens het onderhavige verslagjaar en het voorgaande begrotingsjaar bereikte resultaten, zodat de kwijtingsautoriteit de prestaties van het agentschap over de jaren heen beter kan beoordelen.</p>
    </intervention>
    <intervention id="2-253-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Agentschap voor maritieme veiligheid betreffende het begrotingsjaar 2009, vergezeld van de antwoorden van het agentschap, heb ik voor dit besluit gestemd, waarin het Parlement de directeur van het Europees Agentschap voor maritieme veiligheid kwijting verleent voor de uitvoering van de begroting van het agentschap voor het begrotingsjaar 2009. http://www.europarl.europa.eu/sides/getDoc.do?pubRef=-//EP//TEXT+REPORT+A7-2011-0132+0+DOC+XML+V0//NL" \l "_part1_def1"</p>
    </intervention>
    <intervention id="2-254-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Agentschap voor maritieme veiligheid kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-255-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Agentschap voor maritieme veiligheid kwijting voor de uitvoering van de begroting van het Agentschap voor het begrotingsjaar 2009. Het Europees Parlement is verheugd over het feit dat de Rekenkamer tot de conclusie is gekomen dat de rekeningen van het Europees Agentschap voor maritieme veiligheid voor 2009 betrouwbaar zijn en dat zij de onderliggende verrichtingen over het algemeen als wettig en regelmatig beschouwt.</p>
    </intervention>
    <intervention id="2-255-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">De stemming over de kwijting met betrekking tot de uitvoering van de begroting van het Europees Agentschap voor maritieme veiligheid (EMSA) voor 2009 heeft ons Parlement in staat gesteld om het goede beheer van dit Agentschap te bekrachtigen, alsook een gebruik van zijn kredieten zoals ze zijn bedoeld. Ik verwelkom deze stemming, waarin bevestigd wordt dat ons Parlement verbonden is met dit Agentschap dat een doorslaggevende rol speelt op het gebied van de bewaking van en controle op de Europese zeeën. Gezien het feit dat de druk op de maritieme ruimte toeneemt, zijn wij verplicht om uitermate waakzaam te zijn wat betreft het gebruik van deze ruimte. Met het oog daarop ben ik zeer verheugd dat de voorstellen uit mijn verslag van 2008 over havenstaatcontrole belangrijke principes zijn geworden binnen het optreden van het EMSA. Die voorstellen hebben bijvoorbeeld betrekking op de inspectie van schepen en de coördinatie tussen de verschillende nationale controleregelingen door het Agentschap. De zee is een ruimte die alle Europeanen met elkaar delen en die deel uitmaakt van ons patrimonium. Door de uitwisseling van goede praktijken te bevorderen, door voortdurend de vervuiling en illegale activiteiten op zee te bestrijden en door ongelukken te voorkomen kunnen wij nog heel lang profiteren van de groeimogelijkheden van de zee.</p>
    </intervention>
    <intervention id="2-256-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ook de begroting van het Europees Agentschap voor maritieme veiligheid is in 2009 lager uitgevallen en wel 3,8 procent. De taken van het Agentschap, waaronder het reageren op milieurampen op zee, zijn van bijzonder belang voor de toestand van de Europese wateren. Ik heb de kwijting gesteund omdat de tekortkomingen voornamelijk betrekking hebben op aanbestedingsprocedures en de selectie van personeel. Ook heeft de Europese Rekenkamer een positieve verklaring afgegeven over de jaarrekening voor 2009. De betreffende tekortkomingen moeten in 2010 echter rechtgezet zijn en de "zeer belangrijke" aanbevelingen van de dienst Interne audit (IAS) moeten allemaal opgevolgd worden, om voor kwijting voor 2010 in aanmerking te komen.</p>
    </intervention>
    <intervention id="2-257-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun de kwijting voor de uitvoering van de begroting van het Europees Agentschap voor netwerk- en informatiebeveiliging voor het begrotingsjaar 2009. De Rekenkamer oordeelde dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben het met de rapporteur eens dat het Agentschap zijn interne controles moet versterken om ervoor te zorgen dat contracten en aanbestedingsprocedures correct worden toegepast. Het Agentschap moet bovendien regelmatig informatie verschaffen over zijn financiële circuits en de verantwoordelijkheden van de desbetreffende financiële en operationele actoren. Er zijn nog steeds tekortkomingen in de procedures voor personeelsselectie, waardoor de transparantie van deze procedures in gevaar komt. Het Agentschap moet deze situatie corrigeren en het Europees Parlement op de hoogte houden van de maatregelen die worden genomen. Ik ben het er ook mee eens dat het Agentschap met bijstand van een professionele dienstverlener controles achteraf dient te verrichten.</p>
    </intervention>
    <intervention id="2-257-250" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb voor dit verslag gestemd omdat de Rekenkamer verklaart over voldoende garanties te beschikken dat de jaarrekening voor 2009 van het Europees Agentschap voor netwerk- en informatiebeveiliging betrouwbaar is en dat de onderliggende verrichtingen wettig en regelmatig zijn, en omdat het Parlement op 5 mei 2010 de directeur van dat Agentschap kwijting heeft verleend voor het begrotingsjaar 2008. Ik vind echter ook dat de transparantie moet worden verbeterd, zowel bij ramingen als met betrekking tot wie voor projecten verantwoordelijk is, de procedures voor aanbestedingen en de follow-up van mogelijke onregelmatigheden.</p>
    </intervention>
    <intervention id="2-257-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor het verlenen van kwijting aan het Europees Agentschap voor netwerk- en informatiebeveiliging voor het begrotingsjaar 2009 gestemd na lezing van dit uitvoerige verslag, waarin wordt gewezen op de regelmatigheid van de aangenomen procedures en de specifieke gebieden die onvoldoende transparant lijken te zijn.</p>
    </intervention>
    <intervention id="2-257-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het feit dat mensen steeds minder fysiek met elkaar in contact komen en steeds vaker gebruik maken van de verschillende platformen op het internet betekent dat cyberveiligheid tot de categorie van essentiële kwesties gerekend moet worden in de Europese Unie. Er is steeds meer informatie te vinden op het internet en burgers gebruiken het web steeds vaker voor de meest uiteenlopende doeleinden in hun dagelijkse leven. Die situatie verhoogt het risico op schendingen van de privacy en wederrechtelijk gebruik van gegevens, informatie, geluiden of beelden van derden exponentieel. De Rekenkamer heeft verklaard redelijke zekerheid te hebben verkregen dat de jaarrekening betrouwbaar is, maar wijst op verschillende correcties die moeten worden doorgevoerd.</p>
    </intervention>
    <intervention id="2-257-750" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Vanaf zijn oprichting heeft het Europees Agentschap voor maritieme veiligheid uiterst belangrijke steun gegeven aan de Europese Commissie en de lidstaten, vooral op het gebied van maritieme veiligheid en het voorkomen van verontreiniging door schepen.</p>
    </intervention>
    <intervention id="2-257-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document aangezien de verantwoordelijke commissie heeft besloten akkoord te gaan met de afsluiting van de rekeningen van het Europees Agentschap voor netwerk- en informatiebeveiliging voor het begrotingsjaar 2009. De Rekenkamer heeft echter tekortkomingen geconstateerd in de procedures voor aanbestedingen, in het bijzonder wat betreft de te lage inschatting van de voor een bepaald raamcontract toe te wijzen budgetten. De begroting van het Agentschap voor 2009 was 3,5 procent lager dan zijn begroting voor 2008. Ik ben van mening dat de huidige tekortkomingen moeten worden verholpen.</p>
    </intervention>
    <intervention id="2-257-937" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De financiële controle op de uitvoering van de communautaire begroting gebeurt op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de stemming van vandaag verleent het Parlement het Europees Agentschap voor netwerk- en informatiebeveiliging kwijting voor de uitvoering van de begroting van het Agentschap voor het begrotingsjaar 2009, en sluit daarmee de procedure af. Ik heb mijn steun gegeven op basis van de verklaring van de Rekenkamer, waarin zij stelt redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-258-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Agentschap voor netwerk- en informatiebeveiliging en merk hierbij teleurgesteld op dat er sinds het voorgaande jaar geen vooruitgang is geboekt met de terugbetaling van de 45 000 euro aan btw die het Agentschap aan de belastinginstanties van het gastland heeft vooruitbetaald; ik vraag het Agentschap daarom de kwijtingsautoriteit op de hoogte te stellen wanneer het gastland dit bedrag terugbetaalt.</p>
    </intervention>
    <intervention id="2-258-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Agentschap voor netwerk- en informatiebeveiliging (ENISA) voor het begrotingsjaar 2009, tezamen met de antwoorden van het agentschap, heb ik voor dit besluit gestemd, waarin het Parlement de directeur van het Europees Agentschap voor netwerk- en informatiebeveiliging kwijting verleent voor de uitvoering van de begroting van het agentschap voor het begrotingsjaar 2009.</p>
    </intervention>
    <intervention id="2-259-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Agentschap voor netwerk- en informatiebeveiliging kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-260-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Agentschap voor netwerk- en informatiebeveiliging kwijting voor de uitvoering van de begroting van het Agentschap voor het begrotingsjaar 2009. Het Europees Parlement benadrukt dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-261-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting niet gesteund. De tekortkomingen die door de dienst Interne audit (IAS) worden genoemd, zijn te talrijk en te ernstig. Een voorbeeld: bij een hernieuwd onderzoek van de aanbestedingsprocedures van het Europees Agentschap voor netwerk- en informatiebeveiliging zijn er meer zwakke plekken op dit gebied geconstateerd. De achttien aanbevelingen van de IAS om de diensten van het Agentschap te verbeteren moeten integraal en onverwijld worden uitgevoerd. Aangezien het Agentschap vijf van de achttien aanbevelingen heeft geweigerd, lijkt het erop dat de wil voor de integrale uitvoering van alle aanbevelingen ontbreekt.</p>
    </intervention>
    <intervention id="2-262-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun de beslissing van het Europees Parlement om kwijting te verlenen voor de uitvoering van de begroting van het Europees Spoorwegbureau voor het begrotingsjaar 2009. De Rekenkamer heeft het Europees Parlement meegedeeld redelijke zekerheid te hebben verkregen dat de jaarrekening van het Bureau voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben het met de rapporteur eens dat er extra kosten ontstaan doordat het Bureau zijn werkzaamheden verricht op twee plaatsen (Lille en Valenciennes). Daarom ben ik van mening dat de Raad maatregelen moet nemen om het besluit te wijzigen dat het Bureau verplicht om een dubbele vestigingsplaats te hebben. Ik ben van mening dat het Bureau een vergelijkend onderzoek dient op te nemen van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Bureau over de jaren heen beter kan beoordelen. Ik ben verheugd dat het Bureau gevolg heeft gegeven aan de opmerkingen van de Rekenkamer en een centraal systeem voor de registratie van inkomende facturen in gebruik heeft genomen. Deze maatregel is noodzakelijk om de tijdige registratie van alle facturen te waarborgen en helpt vertragingen in de verwerking van betalingen te voorkomen. Ik ben verheugd over het initiatief van het Bureau met betrekking tot het opzetten van een internecontrole-instantie, die ondersteuning en advies moet bieden aan de directeur en het bestuur op het gebied van interne controle, risicobeoordeling en interne audit.</p>
    </intervention>
    <intervention id="2-263-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor het verlenen van kwijting voor de uitvoering van de begroting van het Europees Spoorwegbureau voor het begrotingsjaar 2009 omdat het Parlement de directeur in mei kwijting verleende. Ik ben het er echter mee eens dat – zoals vermeld wordt in het verslag –, de overdracht van kredieten beter beheerd moet worden omdat het jaarperiodiciteitsbeginsel niet wordt nageleefd. Ik ben het ook eens met de opmerkingen van de Rekenkamer over de vertragingen bij aanbestedingen. Ik waardeer de inspanningen die sinds september zijn geleverd voor de introductie van een gecentraliseerd systeem voor het registreren van inkomende facturen, dat nodig is voor een beter beheer.</p>
    </intervention>
    <intervention id="2-263-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Spoorwegbureau voor het begrotingsjaar 2009, omdat de middelen over het algemeen goed zijn beheerd, zoals in het verslag naar voren komt. Ik ben het ook eens met het feit dat het noodzakelijk is de herziening van de jaarrekening en het beheer van de begroting op enkele punten te verbeteren, om het nu te hoge aantal overdrachten en annuleringen te verminderen.</p>
    </intervention>
    <intervention id="2-263-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese spoorwegsector heeft te lijden onder de incompatibiliteit van de nationale technische en veiligheidsvoorschriften, wat een ernstig nadeel is voor de ontwikkeling van de sector. Het is de taak van het agentschap om die kloof te dichten en gemeenschappelijke veiligheidsdoelstellingen uit te werken. Het feit dat het agentschap twee zetels heeft doet de kosten misschien wel onnodig oplopen. De vertragingen in de uitvoering van activiteiten plaatsen het begrotingsbeginsel van jaarperiodiciteit op de helling, waardoor er kredieten moesten worden overgedragen.</p>
    </intervention>
    <intervention id="2-263-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij stemming over dit document onthouden, hoewel de verantwoordelijke commissie heeft besloten akkoord te gaan met de afsluiting van de rekeningen van het Europees Spoorwegbureau voor het begrotingsjaar 2009. De begroting van het Bureau voor 2009 was 16,6 procent lager dan de begroting voor 2008. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Het is zorgwekkend dat het Europees Parlement bezorgdheid heeft geuit over de tekortkomingen in de procedures voor het plaatsen van opdrachten die bij de controle door de Rekenkamer aan het licht zijn gekomen – annuleringen van en vertragingen bij aanbestedingen, terugkerende achterstand bij de uitvoering van betalingen en ingrijpende wijzigingen die in de loop van het jaar in het werkprogramma zijn aangebracht. De Rekenkamer heeft tekortkomingen gesignaleerd op het gebied van het beheer van de inventaris van vaste activa, maar heeft nota genomen van de verzekering van het Bureau dat dit probleem bij de rekeningen over 2010 zal worden opgelost. Ik denk dat onzekerheid omtrent de precieze plaats van de goederen eens te meer aantoont dat een dubbele locatie problemen en extra kosten met zich meebrengt. Dit is dan ook de reden van mijn onthouding.</p>
    </intervention>
    <intervention id="2-263-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag verleent het Parlement de directeur van het Europees Spoorwegbureau kwijting voor de uitvoering van de begroting van het Bureau voor het begrotingsjaar 2009. Helaas bleek tijdens de controle dat er sprake is van annuleringen van en vertragingen bij aanbestedingen, terugkerende achterstand bij de uitvoering van betalingen en ingrijpende wijzigingen die in de loop van het jaar in het werkprogramma zijn aangebracht. Ik ben van mening dat vergelijkbare problemen de komende jaren dienen te worden vermeden. En precies daarom acht ik het zeer positief dat het Agentschap een internecontrole-instantie heeft opgezet, die ondersteuning en advies moet bieden op het gebied van interne controle.</p>
    </intervention>
    <intervention id="2-264-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Ik heb voor het verlenen van kwijting voor de uitvoering van de begroting van het Europees Spoorwegbureau voor het begrotingsjaar 2009 gestemd. Toch ben ik van mening dat de Raad bepaalde stappen moet ondernemen om een van de zetels van het Bureau te sluiten, omdat er op deze manier onnodige kosten worden gemaakt. Het Bureau heeft geen twee zetels nodig om goed te kunnen functioneren. Bovendien ben ik verontrust over het feit dat het statuut en de uitvoeringsbepalingen niet worden nageleefd.</p>
    </intervention>
    <intervention id="2-265-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Spoorwegbureau voor het begrotingsjaar 2009. Ik betreur echter de door de Rekenkamer gesignaleerde tekortkomingen op het gebied van het beheer van de inventaris van vaste activa, maar neem nota van de verzekering van het Bureau dat dit probleem bij de rekeningen over 2010 zal worden opgelost; ik ben van mening dat onzekerheid omtrent de precieze plaats van de goederen eens te meer aantoont dat een dubbele locatie problemen en extra kosten met zich meebrengt.</p>
    </intervention>
    <intervention id="2-265-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de definitieve jaarrekening van het Europees Spoorwegbureau (ERA) betreffende het begrotingsjaar 2009, vergezeld van de antwoorden van het bureau, heb ik voor dit besluit gestemd, waarin het Parlement de directeur van het Europees Spoorwegbureau kwijting verleent voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-266-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Spoorwegbureau kwijting voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-267-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Spoorwegbureau kwijting voor de uitvoering van de begroting van het Bureau voor het begrotingsjaar 2009. Het Europees Parlement acht het zorgwekkend dat de Rekenkamer opnieuw de aandacht vestigt op annuleringen van en vertragingen bij aanbestedingen, terugkerende achterstand bij de uitvoering van betalingen en ingrijpende wijzigingen die in de loop van het jaar in het werkprogramma zijn aangebracht.</p>
    </intervention>
    <intervention id="2-268-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mij in dit geval van stemming onthouden omdat ik er de voorkeur aan gegeven zou hebben om de kwijting uit te stellen. Uit dit verslag blijkt dat het jaarlijkse activiteitenverslag onvoldoende informatie biedt over de planning, toewijzing en de inzet van personele middelen. Als er bovendien alleen maar een verslag vereist is over het niet benutten en het gebruik van middelen voor het volgende jaar, kan slechts in beperkte mate rekening worden gehouden met de twijfels die de Europese Rekenkamer heeft geuit over de herhaalde annuleringen van en vertragingen bij aanbestedingen.</p>
    </intervention>
    <intervention id="2-269-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun de kwijting voor de uitvoering van de begroting van de Europese Stichting voor opleiding voor het begrotingsjaar 2009. De Rekenkamer heeft het Europees Parlement meegedeeld dat de jaarrekening van de Stichting voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben verheugd over de intentie van de Stichting om de prestaties van de systemen voor beroepsonderwijs en beroepsopleiding in de partnerlanden van de Stichting te verbeteren en samen met internationale organisaties en bilaterale donoren een gemeenschappelijke methodologie te ontwikkelen om zijn rol te verbeteren. Ik ben van mening dat de Stichting een vergelijking moet opnemen van de verrichtingen tijdens het jaar waarvoor kwijting moet worden verleend en tijdens het voorgaande begrotingsjaar, zodat het Europees Parlement de prestaties van de Stichting door de jaren heen beter kan beoordelen. Ik ben het met de rapporteur eens dat de Stichting de begrotingsprocedures rigoureuzer moet vastleggen. Dit zou het aanzienlijke aantal begrotingsoverschrijvingen helpen voorkomen. Ik ben ook verheugd over het initiatief van de Stichting om het Europees Parlement het jaarlijkse verslag van de dienst Interne audit over de interne controle van de Stichting te verstrekken.</p>
    </intervention>
    <intervention id="2-269-750" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor dit verslag omdat de Rekenkamer verklaard heeft voldoende garanties te hebben dat de jaarrekening voor 2009 van de Europese Stichting voor opleiding betrouwbaar is en dat de onderliggende verrichtingen wettig en regelmatig zijn, en omdat het Parlement de directeur op 5 mei 2010 kwijting heeft verleend voor de uitvoering van de begroting van het begrotingsjaar 2008. Ik ben het eens met de volledige inhoud van het verslag en ik wil de aandacht vestigen op het initiatief van de Stichting om de kwijtingsautoriteit het jaarlijkse verslag over de interne controle van de dienst Interne Controle voor de Stichting te verstrekken, aangezien dit een teken van transparantie is dat door alle andere agentschappen moet worden gevolgd.</p>
    </intervention>
    <intervention id="2-269-625" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Europese Stichting voor opleiding voor het begrotingsjaar 2009, omdat het beheer van de jaarrekening en de verrichtingen wettig en regelmatig zijn, hetgeen in het verslag wordt benadrukt. Ik ben echter bezorgd over het gebrek aan transparantie bij de procedures voor de werving van personeel, en door het onderzoek dat het Europees Bureau voor fraudebestrijding heeft geopend. Ik hoop dat de Stichting de juiste maatregelen weet te nemen op dat gebied, om haar functioneren te verbeteren.</p>
    </intervention>
    <intervention id="2-269-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese Stichting voor opleiding (ESO) heeft tot doel om bij te dragen tot de ontwikkeling van stelsels voor beroepsopleiding door de samenwerking op het vlak van beroepsopleiding te versterken en de coördinatie van steun te verzekeren. De activiteiten van de stichting behelzen ook de landen die kandidaat zijn voor toetreding tot de Europese Unie, landen uit de Westelijke Balkan, Oost-Europa en Centraal-Azië en partnerlanden uit het Middellandse Zeegebied. Men moet voorzichtig en strikt te werk gaan bij het besteden van de beschikbare middelen aan kwesties die verband houden met beroepsopleiding waarbij ontwikkelingslanden betrokken zijn.</p>
    </intervention>
    <intervention id="2-269-562" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik steun dit document aangezien de verantwoordelijke commissie heeft besloten akkoord te gaan met de afsluiting van de rekeningen van de Europese Stichting voor opleiding voor het begrotingsjaar 2009. Het is echter zorgwekkend dat het Europees Parlement zich bezorgd heeft getoond over het feit dat de Rekenkamer een gebrek aan transparantie bij de procedures voor de werving van personeel heeft geconstateerd en over de tussenkomst van het Europees Bureau voor fraudebestrijding (OLAF), dat een onderzoek (OF/2009/0370) heeft geopend. Alle tekortkomingen moeten worden verholpen teneinde meer transparantie te verkrijgen en alle onzekerheden betreffende de werkzaamheden van de Europese Stichting voor opleiding uit de weg te ruimen.</p>
    </intervention>
    <intervention id="2-269-781" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Overwegende dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn, heb ik mijn steun gegeven aan het verlenen van kwijting voor de uitvoering van de begroting van de Europese Stichting voor opleiding voor het begrotingsjaar 2009. Het moge duidelijk zijn dat ieder debat over kwijting in een bepaalde context plaatsvindt, en vandaag is die context de financieel-economische crisis, die voor sommige lidstaten financiële en begrotingsproblemen heeft veroorzaakt. Ondanks die problemen ben ik tevreden met de intentie van de Stichting om de prestaties van de systemen voor beroepsonderwijs en beroepsopleiding in de partnerlanden van de Stichting te verbeteren ('Turijnproces'), en tegelijkertijd een grondige evaluatie van haar aanwervingsprocedures te maken.</p>
    </intervention>
    <intervention id="2-270-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese Stichting voor opleiding voor het begrotingsjaar 2009 en ben tevreden met het initiatief van de Stichting om de kwijtingsautoriteit het jaarlijkse verslag over de interne controle van de dienst Interne Controle voor de Stichting te verstrekken. Het Parlement beschouwt dit als een teken van transparantie en een beste praktijk die door alle andere agentschappen moet worden gevolgd.</p>
    </intervention>
    <intervention id="2-270-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de definitieve jaarrekening van de Europese Stichting voor opleiding voor het begrotingsjaar 2009, tezamen met de antwoorden van de stichting, heb ik voor dit besluit gestemd, waarin het Parlement de directeur van de Europese Stichting voor opleiding kwijting verleent voor de uitvoering van de begroting van de stichting voor het begrotingsjaar 2009.</p>
    </intervention>
    <intervention id="2-271-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de Europese Stichting voor opleiding kwijting voor de uitvoering van de begroting van de Stichting voor het begrotingsjaar 2009.</p>
    </intervention>
    <intervention id="2-271-500" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Er is kwijting verleend. Als positief aspect is in het verslag vermeld dat de begroting 2009 een waarheidsgetrouw beeld geeft van de financiële situatie van de stichting. De begrotingsmiddelen zijn tegenover 2008 met 0,5% verlaagd. Via een sterkere coördinatie met het Europees Centrum voor de ontwikkeling van de beroepsopleiding (Cedefop) zou nog meer ruimte voor besparingen kunnen worden gevonden. Het bekritiseerde gebrek aan transparantie bij de indienstneming van personeel wil de stichting verhelpen door de procedure aan een grondige toetsing te onderwerpen.</p>
    </intervention>
    <intervention id="2-272-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor dit verslag gestemd en steun de kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2009. De Rekenkamer heeft het Europees Parlement meegedeeld dat de jaarrekening van het Agentschap van het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben het met de rapporteur eens dat het Agentschap een vergelijkend overzicht moet opnemen van de tijdens het onderhavige verslagjaar en het voorgaande begrotingsjaar bereikte resultaten, zodat het Europees Parlement de prestaties van het Agentschap over de jaren heen beter kan beoordelen. Ik ben verheugd over het initiatief van het Agentschap om uiterlijk in 2020 met een prognose te komen over de veiligheids- en gezondheidseffecten van technologische innovaties in groene banen. Ik ben van mening dat het Agentschap het annuleringspercentage moet terugdringen en het Europees Parlement moet informeren over de genomen maatregelen. Het Agentschap dient ook speciale aandacht te besteden aan de verplichtingen die aan het eind van het jaar nog openstaan, zodat de niet benodigde bedragen kunnen worden vrijgemaakt om toekomstige financiële en wettelijke verplichtingen te dekken.</p>
    </intervention>
    <intervention id="2-272-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2009, omdat ik van mening ben dat het Agentschap zijn begroting in het geheel genomen goed heeft beheerd, ondanks enkele onregelmatigheden die de Rekenkamer heeft vastgesteld bij het beheer van enkele middelen en bij een aanbestedingsprocedure. Verder sluit ik mij aan bij de opmerkingen van de Rekenkamer over de noodzaak om de programmering en controle van activiteiten te verbeteren, teneinde de beschikbare kredieten zo efficiënt mogelijk te gebruiken.</p>
    </intervention>
    <intervention id="2-273-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen besteed worden. Ik wil ook wijzen op de invloed die de financiering van dit agentschap voor maatregelen inzake veiligheid en gezondheid van vrouwen op de werkplek gehad heeft.</p>
    </intervention>
    <intervention id="2-273-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit agentschap is verantwoordelijk voor het leveren van technische, wetenschappelijke en economische informatie over veiligheid en gezondheid op de werkplek aan de autoriteiten van de Europese Unie, de lidstaten en de belanghebbenden. Die informatie is van essentieel belang om na te gaan welke veiligheids- en gezondheidsomstandigheden op de werkplek er heersen in de Unie en wat de beste praktijken zijn die in Europa gehanteerd worden.</p>
      <p sl="pt">Ondanks het feit dat de Rekenkamer verklaard heeft redelijke zekerheid te hebben verkregen dat de jaarrekening betrouwbaar is en ondanks de effectieve inspanningen van het agentschap als coördinator van het netwerk van de agentschappen gedurende de kwijtingsprocedure voor het begrotingsjaar 2009, is de rapporteur in het bijzonder van mening dat het agentschap niet voldoende informatie heeft verschaft om de uitgevoerde activiteiten in de daaropvolgende jaren te vergelijken. Ik ben van mening dat dergelijke informatie relevant is en dat het agentschap aan zijn volgende verslag aan de Rekenkamer een tabel dient toe te voegen, zoals wordt voorgesteld.</p>
    </intervention>
    <intervention id="2-273-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document aangezien de verantwoordelijke commissie heeft besloten akkoord te gaan met de afsluiting van de rekeningen van het Europees Agentschap voor de veiligheid en de gezondheid op het werk voor het begrotingsjaar 2009. De Rekenkamer heeft een onregelmatigheid geconstateerd in een aanbestedingsprocedure (gebruikmaking van een kaderovereenkomst met overschrijding van het vastgestelde limietbedrag). De begroting voor 2009 van het Agentschap bedroeg 15 100 000 euro, wat neerkomt op een stijging van 0,6 procent ten opzichte van de begroting van 2008. Ik ben van mening dat het Europees Agentschap voor de veiligheid en de gezondheid op het werk de tekortkomingen in de aanbestedingsprocedures dient aan te pakken.</p>
    </intervention>
    <intervention id="2-273-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Overwegende dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn, heb ik mijn steun gegeven aan het verlenen van kwijting voor de uitvoering van de begroting van het Europees Agentschap voor de veiligheid en de gezondheid op het werk voor het begrotingsjaar 2009. Het moge duidelijk zijn dat ieder debat over kwijting in een bepaalde context plaatsvindt, en vandaag is die context die financieel-economische crisis, die voor sommige lidstaten financiële en begrotingsproblemen heeft veroorzaakt. Ondanks die moeilijkheden feliciteer ik het Agentschap met zijn geboekte vooruitgang (ondanks enkele fouten) en zijn effectieve inspanningen als coördinator van het netwerk van de agentschappen gedurende de kwijtingsprocedure 2009.</p>
    </intervention>
    <intervention id="2-274-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Europees Agentschap voor de veiligheid en de gezondheid op het werk. Ik ben verheugd over het initiatief van het Agentschap om de kwijtingsautoriteit het jaarlijkse verslag over de interne controle van de dienst Interne audit (IAS) te verstrekken. Ik feliciteer het Agentschap met de aanzienlijke vooruitgang die op dit vlak is geboekt. Het Parlement neemt kennis van het feit dat alle "zeer belangrijke" aanbevelingen die de IAS aan het Agentschap heeft gedaan naar behoren zijn uitgevoerd en afgesloten, met uitzondering van de aanbeveling over de validering van boekhoudsystemen, die is afgezwakt tot "belangrijk" als gevolg van de gedeeltelijke uitvoering ervan. De rekenplichtige van het Agentschap wordt derhalve opgeroepen een beschrijving te geven van de gebruikte methodologie voor het valideren van het boekhoudsysteem. Verder wordt het idee ondersteund om samenwerking te bevorderen binnen het bestaande netwerk van accountants van de agentschappen om met gemeenschappelijke vereisten te komen en een gemeenschappelijke methodologie te ontwikkelen voor het valideren van de boekhoudsystemen van agentschappen.</p>
    </intervention>
    <intervention id="2-274-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het verslag van de Rekenkamer over de jaarrekening van het Europees Agentschap voor de veiligheid en de gezondheid op het werk voor het begrotingsjaar 2009, tezamen met de antwoorden van het agentschap, heb ik voor dit besluit gestemd, waarin het Parlement de directeur van het Europees Agentschap voor de veiligheid en de gezondheid op het werk kwijting verleent voor de uitvoering van de begroting van het agentschap voor het begrotingsjaar 2009.</p>
    </intervention>
    <intervention id="2-275-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Agentschap voor de veiligheid en de gezondheid op het werk kwijting voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-276-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Agentschap voor de veiligheid en de gezondheid op het werk kwijting voor de uitvoering van de begroting van het Agentschap voor het begrotingsjaar 2009. Het Europees Parlement is verheugd over het initiatief van het Agentschap om uiterlijk in 2020 te komen met een 'prognose' over de veiligheids- en gezondheidseffecten van technologische innovaties in 'groene banen'. Daarnaast merkt het Parlement op dat er gegevens zijn verzameld over de veiligheid en gezondheid van vrouwen op de werkplek.</p>
    </intervention>
    <intervention id="2-277-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De kwijting is verleend. Het Europees Agentschap voor de veiligheid en de gezondheid op het werk, waarin zowel werkgevers als werknemers zijn vertegenwoordigd en dat ondernemingen adviseert over eenvoudige en effectieve manieren om de arbeidsomstandigheden te verbeteren, heeft problemen met onregelmatigheden op aanbestedingsgebied en met het begrotingsbeginsel van de jaarperiodiciteit. Anderzijds heeft het Agentschap al de verzekering gegeven dat het bijzondere aandacht aan deze problemen zal geven; daarnaast wil het een optimale transparantie waarborgen door het jaarlijkse verslag van de dienst Interne audit te verstrekken.</p>
    </intervention>
    <intervention id="2-278-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor dit verslag gestemd en steun de kwijting voor de uitvoering van de begroting van het Voorzieningsagentschap van Euratom voor het begrotingsjaar 2009. De Rekenkamer heeft het Europees Parlement meegedeeld dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Aangezien het Agentschap geen eigen begroting heeft, maakt het de facto deel uit van de Commissie. Ik ben het met de rapporteur eens dat deze situatie strijdig is met de statuten van het Agentschap en de vraag doet rijzen of het nodig is het Agentschap in zijn huidige vorm en organisatie in stand te houden.</p>
    </intervention>
    <intervention id="2-278-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Voorzieningsagentschap van Euratom voor het begrotingsjaar 2009, omdat het Agentschap zijn financiën op nauwkeurige en bedachtzame wijze heeft beheerd. Ik ben echter van mening dat het nodig is de juridische positie van het Agentschap te herzien, zoals in het verslag wordt opgemerkt, aangezien het nu nog deel uitmaakt van de Commissie.</p>
    </intervention>
    <intervention id="2-278-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese Gemeenschap voor atoomenergie (EURATOM) houdt zich bezig met werkgebieden die verband houden met atoomenergie, in het bijzonder onderzoek, en met het uitwerken van voorschriften voor het veilige en vreedzame gebruik van kernenergie. Met de oprichting van dit agentschap wil EURATOM de regelmatige en billijke voorziening van ertsen, grondstoffen en splijtstoffen garanderen in de Europese Unie. Ondanks de recente bezorgdheid naar aanleiding van het ongeluk in de kerncentrale van Fukushima, maakt kernenergie deel uit van de Europese energiemix. De bevoorrading met stoffen die nodig zijn voor de verwezenlijking van de doelstellingen van het agentschap is dus van essentieel belang om de activiteit van EURATOM voort te zetten.</p>
      <p sl="pt">De rapporteur neemt er nota van dat het agentschap geen eigen begroting heeft en de facto deel uitmaakt van Euratom, wat de vraag doet rijzen of het nodig is het agentschap in zijn huidige vorm en organisatie in stand te houden. Ik beschik niet over voldoende informatie om een standpunt in te nemen, maar ik denk dat we moeten kiezen voor de oplossing die de communautaire schatkist het minst belast en die zoveel mogelijk doeltreffendheid en transparantie biedt.</p>
    </intervention>
    <intervention id="2-279-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Aangezien de begroting voor Euratom 5,5 miljard EUR bedraagt tegenover 1,2 miljard EUR voor hernieuwbare energie, weiger ik uit principe om kwijting te verlenen aan het beheer van Euratom. Het is hoog tijd om deze trend om te buigen, daarom onthoud ik mij van stemming over dit verslag.</p>
    </intervention>
    <intervention id="2-279-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In de eerste plaats wil ik de rapporteur bedanken voor dit uitstekende werk. Zoals bekend gebeurt de financiële controle op de uitvoering van de communautaire begroting op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de stemming van vandaag sluit het Parlement de procedure van financiële controle af, en verleent het het Voorzieningsagentschap van Euratom kwijting voor de uitvoering van de begroting van het Agentschap, waarvan de jaarrekening wettig en betrouwbaar is gebleken, voor het begrotingsjaar 2009.</p>
    </intervention>
    <intervention id="2-280-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan het Voorzieningsagentschap van Euratom. Hierbij merk ik op dat het Agentschap in 2009 geen subsidie voor zijn werkzaamheden heeft ontvangen. De Commissie heeft alle uitgaven van het Agentschap ter uitvoering van de begroting 2009 voor haar rekening genomen. Deze situatie is onveranderd sinds de oprichting van het Agentschap in 2008. Aangezien het Agentschap geen eigen begroting heeft, maakt het de facto deel uit van de Commissie. Voor mij doet dit de vraag rijzen of het nodig is het Agentschap in zijn huidige vorm en organisatie in stand te houden.</p>
    </intervention>
    <intervention id="2-280-500" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het jaarverslag van de Rekenkamer over de jaarrekening van het Voorzieningsagentschap van Euratom (Europese Gemeenschap voor Atoomenergie) betreffende het begrotingsjaar 2009, vergezeld van de antwoorden van het agentschap, heb ik voor dit besluit gestemd, waarin het Parlement de directeur-generaal van het Voorzieningsagentschap van Euratom kwijting verleent voor de uitvoering van de begroting van het agentschap voor het begrotingsjaar 2009.</p>
    </intervention>
    <intervention id="2-281-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur-generaal van het Voorzieningsagentschap van Euratom kwijting voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-282-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur-generaal van het Voorzieningsagentschap van Euratom kwijting voor de uitvoering van de begroting van het Agentschap voor het begrotingsjaar 2009. Het Europees Parlement benadrukt dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-283-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mij van stemming onthouden over de kwijting voor het Voorzieningsagentschap van Euratom dat tot taak heeft om de Europese Unie van splijtstoffen te voorzien (met inbegrip van eventuele bevoorradingen). Volgens het verslag is er op dit moment sprake van inconsistenties met betrekking tot de huidige organisatie van het Agentschap en zijn rechtsvorm. Dit roept de vraag op of het Agentschap in zijn huidige vorm en met de huidige organisatie in stand gehouden moet worden. Ik had gehoopt dat deze kwestie opgehelderd zou zijn, met name gezien de huidige Europese herbezinning over kernenergie.</p>
    </intervention>
    <intervention id="2-284-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor dit verslag gestemd en steun de kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2009. De Rekenkamer heeft het Europees Parlement meegedeeld dat de jaarrekening van de Stichting voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben verheugd over het voornemen van de Stichting om een vergelijkend overzicht op te nemen van de tijdens het onderhavige verslagjaar en het voorgaande begrotingsjaar uitgevoerde activiteiten, zodat het Europees Parlement de prestaties van de Stichting over de jaren heen beter kan beoordelen. Ik ben van mening dat de evaluatie achteraf van het werkprogramma 2005-2008 bijzonder nuttig voor de Stichting is, omdat deze bruikbare lessen en aanbevelingen biedt met betrekking tot uitdagingen voor de toekomstige programmeringsfase. Ik ben het met de rapporteur eens dat de Stichting haar Eurofound-systeem van prestatiebeoordeling verder moet ontwikkelen om ervoor te zorgen dat de resultaten van de prestatiebeoordeling worden teruggekoppeld naar de beslissings- en planningsprocessen van de directie. Ik ben ook van mening dat de Stichting maatregelen moet nemen om de evaluatie- en herzieningsprocedure op het gebied van aanbesteding te verbeteren teneinde een herhaling van de fouten en inconsistenties bij evaluaties die de Rekenkamer heeft geconstateerd te voorkomen. Verder dient de Stichting ervoor te zorgen dat fondsen alleen worden gebruikt wanneer de kredieten zijn goedgekeurd.</p>
    </intervention>
    <intervention id="2-284-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2009, omdat uit een analyse van de boekhouding en de onderliggende verrichtingen door de Rekenkamer is gebleken dat de Stichting correct, stipt en transparant werk heeft geleverd. Hoewel enkele zwakke punten op het gebied van de wervings- en aanbestedingsprocedures zijn vastgesteld verandert dat mijn oordeel niet: ik zie ze als goede vooruitzichten voor verbetering in de toekomst en voor de wil van de Stichting om aan deze punten te werken.</p>
    </intervention>
    <intervention id="2-285-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag inzake het verlenen van kwijting voor de uitvoering van de begroting van de Europese Stichting tot verbetering van de levens- en arbeidsomstandigheden (Eurofound) voor het begrotingsjaar 2009 gestemd, omdat het bijdraagt tot het toezicht op de manier waarop middelen door de Europese instellingen besteed worden. Ondanks het feit dat de Rekenkamer verklaard heeft dat de onderliggende verrichtingen van de jaarrekening wettig en regelmatig zijn, dient te worden opgemerkt dat de door de stichting gepresenteerde aanvankelijke voorlopige rekeningen ernstige tekortkomingen vertoonden. De stichting moet in de toekomst door middel van aanvullende training en middelen toezien op een correcte uitvoering van de procedures ter afsluiting van het jaar en op de handhaving van de termijnen voor de presentatie van haar rekeningen.</p>
    </intervention>
    <intervention id="2-285-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese Stichting tot verbetering van de levens- en arbeidsomstandigheden (Eurofound) is een tripartiet orgaan van de Unie, dat in 1975 werd opgericht om bij te dragen tot het plannen en het tot stand brengen van betere levens- en arbeidsomstandigheden in Europa. Concreet betekent dat dat deze stichting de levens- en arbeidsomstandigheden beoordeelt en analyseert, officiële adviezen en aanbevelingen verstrekt aan de verantwoordelijke instanties en de belangrijkste actoren op het vlak van sociaal beleid, bijdraagt tot de verbetering van de levenskwaliteit en informatie verschaft over ontwikkelingen en tendensen, in het bijzonder wanneer die veranderingen teweegbrengen.</p>
      <p sl="pt">De rapporteur had zijn twijfels bij de transparantie van het beheer van de personele middelen, twijfels die bevestigd werden door de overige leden van de Begrotingscommissie. Ik denk dat we er baat bij kunnen hebben om dergelijke zorgen weg te werken.</p>
    </intervention>
    <intervention id="2-285-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik steun dit document aangezien de verantwoordelijke commissie heeft besloten akkoord te gaan met de afsluiting van de rekeningen van de Europese Stichting tot verbetering van de levens- en arbeidsomstandigheden voor het begrotingsjaar 2009. De begroting van de Stichting voor 2009 bedroeg 20 200 000 euro, een daling van 3,8 procent ten opzichte van het begrotingsjaar 2008. De Rekenkamer heeft echter fouten en anomalieën ontdekt bij de beoordeling van één open aanbestedingsprocedure die de kwaliteit hebben beïnvloed. Derhalve moet de Stichting maatregelen nemen om de evaluatie- en herzieningsprocedure te verbeteren teneinde een herhaling van dergelijke fouten in de toekomst te voorkomen. Het is betreurenswaardig dat de Rekenkamer commentaar moest leveren op de begrotings- en financiële memoranda van de Stichting, in het bijzonder met betrekking tot het feit dat de door de Stichting gepresenteerde aanvankelijke voorlopige rekeningen ernstige tekortkomingen vertoonden, die wezen op serieuze zwakke plekken in de financiële organisatie van de Stichting. Ik ben van mening dat er naar de geplaatste opmerkingen en geuite bezorgdheden moet worden gekeken en dat er gepaste maatregelen moeten worden genomen.</p>
    </intervention>
    <intervention id="2-285-625" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Zowel de Rekenkamer als de Commissie begrotingscontrole hebben een positief advies gegeven voor de uitvoering van de begroting van de Europese Stichting tot verbetering van de levens- en arbeidsomstandigheden voor het begrotingsjaar 2009. Om die redenen verleent het Parlement vandaag met de stemming kwijting voor het begrotingsjaar 2009. Ik wil echter benadrukken dat de Rekenkamer enkele fouten en anomalieën heeft ontdekt bij de beoordeling van één open aanbestedingsprocedure, die de kwaliteit van de procedure hebben beïnvloed. Ik schaar mij daarom achter het verzoek aan de Europese Stichting tot verbetering van de levens- en arbeidsomstandigheden om maatregelen te nemen om de evaluatie- en herzieningsprocedure te verbeteren.</p>
    </intervention>
    <intervention id="2-286-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese Stichting tot verbetering van de levens- en arbeidsomstandigheden, maar verzoek de Stichting ervoor te zorgen dat de kredieten alleen ter beschikking worden gesteld wanneer de bijbehorende bestemmingsontvangsten zijn ontvangen. Er wordt opgemerkt dat de Rekenkamer in haar verslag stelt dat, in strijd met het Financieel Reglement (artikel 19), de begroting van de Stichting niet voorzag in specifieke posten voor diverse programma's die worden gefinancierd uit de bestemmingsontvangsten. Er wordt bovendien geconstateerd dat de Stichting 184 000 euro heeft toegekend krachtens een programma dat werd gefinancierd uit de bestemmingsontvangsten, hoewel de daadwerkelijk binnengekomen bestemmingsontvangsten slechts 29 000 euro bedroegen. Ik betreur dat de Rekenkamer commentaar moest leveren op de begrotings- en financiële memoranda van de Stichting, in het bijzonder met betrekking tot het feit dat de door de Stichting gepresenteerde aanvankelijke voorlopige rekeningen ernstige tekortkomingen vertoonden, die wezen op serieuze zwakke plekken in de financiële organisatie van de Stichting. Ik verwelkom de bevestiging door de Stichting dat zij door middel van aanvullende training en middelen zal toezien op een correcte uitvoering van de procedures ter afsluiting van het jaar en op de handhaving van de termijnen voor de presentatie van haar rekeningen.</p>
    </intervention>
    <intervention id="2-287-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de Europese Stichting tot verbetering van de levens- en arbeidsomstandigheden kwijting voor de uitvoering van de begroting van de Stichting voor het begrotingsjaar 2009.</p>
    </intervention>
    <intervention id="2-288-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van de Europese Stichting tot verbetering van de levens- en arbeidsomstandigheden kwijting voor de uitvoering van de begroting van de Stichting voor het begrotingsjaar 2009. Het Parlement constateert dat de Rekenkamer fouten en anomalieën heeft ontdekt bij de beoordeling van één open aanbestedingsprocedure die de kwaliteit hebben beïnvloed. Het Parlement verzoekt de Stichting derhalve om maatregelen te nemen om de evaluatie- en herzieningsprocedure te verbeteren teneinde een herhaling van dergelijke fouten in de toekomst te voorkomen.</p>
    </intervention>
    <intervention id="2-289-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mij van stemming onthouden over de betreffende kwijting. In het verslag wordt een aantal tekortkomingen genoemd, maar wordt tegelijkertijd verwezen naar de verzekering die de Europese Stichting tot verbetering van de levens- en arbeidsomstandigheden heeft gegeven dat zij die tekortkomingen op effectieve wijze zal opheffen. Hoewel dat op zich een goede zaak is, kan ik geen steun aan de kwijting geven vanwege de ernst van de tekortkomingen (zo zijn er zelfs tot in 2006 fouten in de wervingsprocedures geconstateerd en bevatten de voorlopige rekeningen die aan de Europese Rekenkamer zijn overgelegd ernstige tekortkomingen als gevolg van serieuze zwakke plekken in de financiële organisatie). De Stichting in Dublin moet door gekwalificeerd personeel aan een uitgebreide audit worden onderworpen. Wij zouden eigenlijk pas over de kwijting moeten stemmen nadat de noodzakelijke veranderingen op basis van die audit zijn doorgevoerd.</p>
    </intervention>
    <intervention id="2-290-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun de kwijting voor de uitvoering van de begroting van Eurojust voor het begrotingsjaar 2009. Volgens door de Rekenkamer verstrekte informatie is de jaarrekening van Eurojust voor het begrotingsjaar 2009 betrouwbaar en zijn de onderliggende verrichtingen wettig en regelmatig. Ik ben verheugd over het initiatief van Eurojust om kernprestatie-indicatoren op te nemen in de plannen van zijn eenheden voor 2010. Ik ben het met de rapporteur eens dat Eurojust het Europees Parlement op de hoogte moet houden van deze kernprestatie-indicatoren en hun koppelingen aan de doelstellingen, de begroting en het werkprogramma van Eurojust. Door de indicatoren te koppelen aan de doelstellingen, de begroting en het werkprogramma van Eurojust kunnen belanghebbenden de prestaties van Eurojust beter beoordelen. Er is vastgesteld dat de Rekenkamer geen opmerkingen heeft gemaakt over de omvang van de overdrachten en annuleringen van kredieten over 2009. Ik feliciteer Eurojust met het nemen van maatregelen om de marktwaarde van relevante producten en diensten te ramen alvorens een aanbestedingsprocedure te starten.</p>
    </intervention>
    <intervention id="2-290-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van Eurojust voor het begrotingsjaar 2009, vanwege zijn uitstekende en transparante beheer van de middelen, met veel indicatoren van de financiële situatie. Ik betreur echter de vele verzoeken die de Rekenkamer heeft moeten doen op het gebied van aanbestedingen en de personeelswervingsprocedures, zonder een antwoord of oplossing te ontvangen.</p>
    </intervention>
    <intervention id="2-290-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Eurojust is een orgaan van de Europese Unie dat wetenschappers en afgevaardigden van openbare ministeries in heel de EU helpt om samen te werken in de strijd tegen grensoverschrijdende misdaad. Het vervult een fundamentele rol in de uitwisseling van informatie en in de uitwijzingsprocedures. Aangezien dit zo'n belangrijke en gevoelige materie is, dient het agentschap over voldoende middelen te beschikken om zijn doelstellingen te verwezenlijken, ondanks het feit dat de beschikbare middelen voor justitie en misdaadbestrijding natuurlijk nooit toereikend zijn.</p>
      <p sl="pt">Het doeltreffend beheren van de personele middelen lijkt het belangrijkste probleem te zijn voor dit agentschap. Het feit dat 24 procent van de vacante posten in het agentschap onbezet blijft en dat verschillende posten in het middenkader bezet worden door "waarnemende" personeelsleden doet vrezen voor de continuïteit en de doeltreffende voortzetting van de activiteiten van het agentschap.</p>
    </intervention>
    <intervention id="2-290-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij onthouden van stemming over dit document, hoewel de verantwoordelijke commissie heeft besloten akkoord te gaan met de afsluiting van de rekeningen van Eurojust voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik heb mij van stemming onthouden omdat de Rekenkamer opnieuw tekortkomingen heeft vastgesteld in de aanbestedingsprocedures, evenals in de drie voorgaande jaren. De Rekenkamer heeft ook opnieuw tekortkomingen gesignaleerd bij het plannen en uitvoeren van wervingsacties, terwijl de subsidie voor Eurojust in 2009 6,4 procent meer bedroeg dan in 2008.</p>
    </intervention>
    <intervention id="2-290-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De financiële controle op de uitvoering van de communautaire begroting gebeurt op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Met de stemming van vandaag verleent het Parlement Eurojust kwijting voor de uitvoering van de begroting van Eurojust voor het begrotingsjaar 2009. Ik heb mijn steun gegeven omdat na controle door de Rekenkamer en de Commissie begrotingscontrole door de Rekenkamer is verklaard dat zij redelijke zekerheid heeft verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-291-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan Eurojust en feliciteer het agentschap dat het maatregelen heeft genomen om de marktwaarde van relevante producten/diensten te ramen alvorens een aanbestedingsprocedure te starten. Ik beschouw dit initiatief als een belangrijke praktijk die navolging verdient door andere agentschappen. Ik ben bovendien verheugd over het jaarlijks aanbestedingsplan voor 2009 van Eurojust dat de eenheden en diensten van Eurojust aanzienlijk geholpen heeft bij het beheer van hun aanbestedingen. Ik ben van mening dat deze initiatieven de sturing en controle door de bevoegde ordonnateur verbeteren.</p>
    </intervention>
    <intervention id="2-292-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de administratief directeur van Eurojust kwijting voor de uitvoering van de begroting van Eurojust voor het begrotingsjaar 2009.</p>
    </intervention>
    <intervention id="2-293-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de administratief directeur van Eurojust kwijting voor de uitvoering van de begroting van Eurojust voor het begrotingsjaar 2009. Het Parlement stelt met tevredenheid vast dat de Rekenkamer geen opmerkingen maakt over de omvang van de overdrachten en annuleringen van kredieten over 2009, en merkt op dat het verlenen van kwijting voor de uitvoering van de begroting van Eurojust in de toekomst gebaseerd moet blijven op de werking ervan gedurende het jaar.</p>
    </intervention>
    <intervention id="2-294-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de betreffende kwijting niet gesteund. Dit is voornamelijk een gevolg van het feit dat er volgens het verslag slechts 4 van de 26 aanbevelingen die de dienst Interne audit in 2008 heeft gedaan, zijn uitgevoerd. De uitvoering van 15 van de andere aanbevelingen heeft inmiddels al een vertraging van meer dan 12 maanden opgelopen. Deze situatie moet onmiddellijk gecorrigeerd worden voordat er kwijting kan worden verleend.</p>
    </intervention>
    <intervention id="2-295-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit document gestemd en steun de kwijting voor de uitvoering van de begroting van het Europees Agentschap voor het beheer van de operationele samenwerking aan de buitengrenzen (Frontex) voor het begrotingsjaar 2009. De Rekenkamer heeft gemeld dat de jaarrekening van het Agentschap voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. De raad van bestuur van het Agentschap heeft in juni 2009 een meerjarig programma voor de periode 2010-2013 vastgesteld, waardoor het Agentschap een betere planning van zijn activiteiten en betere evaluatie van de risico's kan maken. Ik ben verheugd over het initiatief van het Agentschap om in 2009 van start te gaan met het zogenoemde Frontex-prestatiebeheersysteem om de raad van bestuur van het Agentschap beter te informeren door hem gegevens te verstrekken over het effect van de operaties van het Agentschap. Ik ben het ook met de rapporteur eens dat het voor het Agentschap nodig is zijn financiële beheer van de vergoeding van door de lidstaten gemaakte kosten te verbeteren door samen met de lidstaten de tekortkomingen en problemen vast te stellen om vervolgens samen de nodige oplossingen toe te passen.</p>
    </intervention>
    <intervention id="2-295-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Agentschap voor het beheer van de operationele samenwerking aan de buitengrenzen van de lidstaten van de Europese Unie (Frontex) voor het begrotingsjaar 2009, omdat de jaarrekening en de verrichtingen in het geheel genomen positief, regelmatig en wettig zijn, zoals uit de analyse in het verslag blijkt. Desalniettemin ben ik het eens met de rapporteur wanneer hij stelt dat, vanwege enkele tegenstrijdigheden, weinig transparante procedures en overdrachten die in de begroting voorkomen, het Agentschap zijn financiële beheer moet verbeteren.</p>
    </intervention>
    <intervention id="2-295-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Europees Agentschap voor het beheer van de operationele samenwerking aan de buitengrenzen van de lidstaten van de Europese Unie (Frontex) heeft als taak de lidstaten bij te staan bij het opleiden van nationale grenswachten, bijvoorbeeld in de vorm van gemeenschappelijke opleidingsnormen; het uitvoeren van risicoanalyses; het monitoren van de ontwikkelingen op het gebied van onderzoek die relevant zijn voor de controle en de bewaking van de buitengrenzen; het bijstaan van lidstaten die worden geconfronteerd met omstandigheden die een versterkte operationele en technische bijstand aan de buitengrenzen vergen en het ondersteunen van de lidstaten bij de organisatie van gezamenlijke terugkeeroperaties.</p>
      <p sl="pt">De toenemende migratiedruk op de grenzen van de EU en de behoefte aan coördinatie tussen de lidstaten zijn meer dan reden genoeg om dit agentschap voldoende middelen toe te wijzen om de taken die eraan worden toevertrouwd, te vervullen. Ik ben het echter wel eens met de rapporteur, die bezorgd is over het feit dat de kosten voor de voorfinanciering aan grensautoriteiten in de acht gecontroleerde gevallen volgens de Rekenkamer 27 procent te hoog lagen en over de te hoge voorschotten die teruggevorderd moesten worden.</p>
    </intervention>
    <intervention id="2-295-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij onthouden bij de stemming over dit document, hoewel de verantwoordelijke commissie heeft besloten akkoord te gaan met de afsluiting van de rekeningen van het Europees Agentschap voor het beheer van de operationele samenwerking aan de buitengrenzen (Frontex) voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik heb mij onthouden omdat het Europees Parlement bezorgd is over het feit dat de Rekenkamer melding heeft gemaakt van overdrachten waarop zij reeds in haar jaarverslagen voor 2006, 2007 en 2008 had gewezen, en met name het hoge percentage overgedragen en geannuleerde kredieten sinds 2006 betreurt. De Rekenkamer heeft ook voor het tweede jaar op rij gemeld dat het Agentschap bedragen uitbetaalde op grond van alleen door het Agentschap ondertekende subsidiebesluiten, terwijl de geldende regels dit soort instrument niet vermelden. De Rekenkamer heeft gemeld dat de kosten voor de voorfinanciering aan grensautoriteiten in de acht gecontroleerde gevallen 27 procent te hoog lagen. Voor de in 2009 beëindigde activiteiten moesten meer dan veertig terugvorderingsopdrachten worden gegeven om te hoge voorschotten terug te vorderen. De begroting van het Agentschap voor 2009 was bijna 28 procent hoger dan het voorgaande jaar. Ik ben van mening dat er naar de geplaatste opmerkingen en geuite bezorgdheden moet worden gekeken en dat er gepaste maatregelen moeten worden genomen.</p>
    </intervention>
    <intervention id="2-295-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De financiële controle op de uitvoering van de communautaire begroting gebeurt op drie niveaus: een interne controle, binnen elke instelling, een externe controle door de Europese Rekenkamer, en een procedure voor het verlenen van kwijting door het Europees Parlement. Ik heb gestemd voor het verlenen van kwijting voor de uitvoering van de begroting van Frontex voor het begrotingsjaar 2009, omdat na controle door de Rekenkamer en de Commissie begrotingscontrole is gebleken dat alle verrichtingen van het Agentschap wettig en regelmatig waren.</p>
    </intervention>
    <intervention id="2-296-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan Frontex, maar merk op dat de Rekenkamer voor het tweede jaar op rij meldt dat het Agentschap bedragen uitbetaalde op grond van alleen door het Agentschap ondertekende subsidiebesluiten, terwijl de geldende regels dit soort instrument niet vermelden. Ik stel vast dat in 2009 ruim 28 000 000 euro en in 2008 17 000 000 euro werd uitbetaald. Ik ben niettemin verheugd over het initiatief van het Agentschap om in reactie op de opmerking van de Rekenkamer een partnerschapskaderovereenkomst met de grensautoriteiten van de lidstaten te sluiten.</p>
    </intervention>
    <intervention id="2-297-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van het Europees Agentschap voor het beheer van de operationele samenwerking aan de buitengrenzen kwijting voor de uitvoering van de begroting van het Agentschap voor het begrotingsjaar 2009.</p>
    </intervention>
    <intervention id="2-298-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Europees Agentschap voor het beheer van de operationele samenwerking aan de buitengrenzen van de lidstaten van de Europese Unie kwijting voor de uitvoering van de begroting van het Agentschap voor het begrotingsjaar 2009. Het Parlement benadrukt dat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Het Parlement verzoekt het Agentschap zijn financiële beheer van de vergoeding van door de lidstaten gemaakte kosten te verbeteren door samen met de lidstaten de oorzaken van de problemen vast te stellen om vervolgens samen de nodige oplossingen toe te passen.</p>
    </intervention>
    <intervention id="2-298-250" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Gelet op de toenemende migratiestromen moet Frontex een actieve rol spelen bij de bewaking van de Europese grenzen. Volgens Frontex komt 95 procent van de illegaal in Europa binnenkomende migranten via Griekenland binnen. De uitzetting van een illegale migrant kost 6 500 euro en volgens de Dublin II-verordening is het land van binnenkomst verantwoordelijk voor uitzetting. De landen die zich aan de buitengrenzen van de EU bevinden, moeten heel de migratiedruk opvangen en zijn veranderd in opvangcentra voor heel Europa. Frontex moet financieel en operationeel ondersteund worden opdat het de EU-buitengrenzen beter kan bewaken. Ook moet worden voorzien in een mechanisme voor de verdeling van het totaal aantal migranten over alle Europese landen.</p>
    </intervention>
    <intervention id="2-298-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">De stemming over deze kwijting voor de uitvoering van de begroting is een definitieve goedkeuring van de toenemende uitgaven van het Europese agentschap Frontex voor het uitvoeren van zijn taak als controleur van onze buitengrenzen. Die aanzienlijke stijging van de begroting tussen 2006 en 2009 was nodig en gerechtvaardigd. Het is een weerspiegeling van de behoefte om de coördinatie tussen de lidstaten te versterken in de strijd tegen illegale immigratie. Als boegbeeld van het migratiebeleid van de Unie moet Frontex erop toezien dat zijn begroting wordt besteed aan concrete maatregelen om de migratiestromen te controleren. In verband daarmee ben ik blij met de invoering van een prestatiebeheersysteem dat meer inzicht geeft in de operaties van het Agentschap. Dit op resultaten gebaseerde systeem maakt het gemakkelijker om activiteiten over een bepaalde periode te vergelijken en dus om ze te evalueren. Deze positieve stemming is in mijn ogen ook een duidelijke politieke boodschap van het Europees Parlement ten gunste van het Europees immigratiebeleid dat tot stand is gekomen onder het Franse voorzitterschap van de Unie. De veiligheid van de grenzen was eerst een soevereine verantwoordelijkheid die was voorbehouden aan de lidstaten, maar wordt nu op Europees niveau aangepakt. Deze gemeenschappelijke aanpak van de grenzen is een belangrijke waarborg om het recht op een van de meest fundamentele vrijheden van de Europese Unie ten volle te doen gelden: het vrije verkeer van personen binnen het Schengengebied.</p>
    </intervention>
    <intervention id="2-299-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mij van stemming onthouden. De jaarrekening voor 2009 is weliswaar op alle essentiële punten als betrouwbaar aangemerkt. Frontex heeft daarnaast nieuwe initiatieven in gang gezet om de eigen maatregelen te analyseren, met inbegrip van de impact ervan, en om de transparantie en objectiviteit te verbeteren bij de werving van personeel. De Europese Rekenkamer heeft echter ook in 2009 wederom dezelfde tekortkomingen geconstateerd die sinds 2006 elk jaar opnieuw onder de aandacht moeten worden gebracht. Dit herhaalde omvermogen om die tekortkomingen aan te pakken en adequaat te corrigeren, is onaanvaardbaar.</p>
    </intervention>
    <intervention id="2-300-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Dit verslag heeft mijn steun en ik verleen kwijting voor de uitvoering van de begroting van de Europese GNSS-toezichtautoriteit voor het begrotingsjaar 2009. De Rekenkamer is van oordeel dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik ben verheugd over het feit dat de meeste activiteiten en activa met betrekking tot de programma's Egnos en Galileo in december 2009 aan de Commissie zijn overgedragen. Het zij opgemerkt dat de definitieve begroting 2009 geen informatie over de ontvangsten bevatte. Er werden ook onregelmatigheden bij de procedures voor de personeelsselectie gevonden. Het agentschap moet deze tekortkomingen verhelpen en zoals voorgeschreven het Europees Parlement hierover informeren.</p>
    </intervention>
    <intervention id="2-300-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Europese GNSS-toezichtautoriteit voor het begrotingsjaar 2009, omdat de Autoriteit haar boekhouding goed heeft beheerd en betrouwbare gegevens heeft geleverd. Op het gebied van personele middelen bestaan echter nog enkele onregelmatigheden, vooral met betrekking tot de personeelswervingsprocedures, die weinig transparant zijn bevonden. Ik hoop dus dat de Autoriteit zich zal inzetten voor verbeteringen op dit vlak.</p>
    </intervention>
    <intervention id="2-300-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese GNSS-toezichtautoriteit heeft als taak het beheer van de algemene belangen met betrekking tot de Europese programma's voor satellietnavigatie (GNSS) te verzekeren en op te treden als regulerende autoriteit voor deze programma's. De bevoegdheden van de gemeenschappelijke onderneming Galileo, die afliep op 31 december 2006, werden overgedragen aan deze toezichtautoriteit vanaf 1 januari 2007. De autoriteit heeft haar voorlopige zetel in Brussel en in de verordening is vastgelegd dat zij onder meer de volgende taken, die momenteel herzien worden, op zich neemt: het beheer van de overeenkomst met de operator die instaat voor de exploitatie van het Egnos-systeem, een taak die zij heeft overgenomen van de gemeenschappelijke onderneming Galileo; de coördinatie van de programma's van de lidstaten met betrekking tot de frequenties die nodig zijn voor de werking van het systeem; samenwerking met de Commissie om voorstellen uit te werken in verband met het programma; de modernisering van het systeem; het beheer van alle aspecten die verband houden met de beveiliging en de veiligheid van het systeem; optreden als Europese harmonisatieautoriteit voor de veiligheid van GNSS en het beheer van de onderzoeksactiviteiten die nodig zijn om de Europese GNSS-programma's te ontwikkelen en te bevorderen.</p>
      <p sl="pt">Deze reeks bevoegdheden geeft aan hoe belangrijk de Europese GNSS-toezichtautoriteit is en maakt nogmaals duidelijk dat de activiteiten en de kosten van de autoriteit moeten overeenstemmen met de toegewezen begroting en dat de autoriteit de regels voor de respectieve tenuitvoerlegging moet naleven.</p>
    </intervention>
    <intervention id="2-300-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij bij dit document van stemming onthouden, hoewel de verantwoordelijke commissie heeft besloten om de afsluiting van de rekeningen van de Europese GNSS-toezichtautoriteit voor het begrotingsjaar 2009 goed te keuren. De begroting voor 2009 van de Autoriteit bedroeg 44 400 000 euro, wat neerkomt op een daling van 64 procent ten opzichte van het begrotingsjaar 2008. Ik heb mij van stemming onthouden, omdat het Parlement de tekortkomingen in de procedures voor de personeelsselectie betreurt, waardoor de transparantie van die procedures in gevaar komt. Het is noodzakelijk om de procedures transparanter te maken, zodat in de toekomst onzekerheden over de activiteiten van deze Autoriteit uit de weg kunnen worden geruimd.</p>
    </intervention>
    <intervention id="2-300-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag verleent het Parlement de directeur van de Europese GNSS-toezichtautoriteit kwijting voor de uitvoering van de begroting van de Autoriteit voor het begrotingsjaar 2009. Ik heb mijn steun gegeven op basis van de beoordelingen en de verslagen van de Rekenkamer en de Commissie begrotingscontrole, die hebben verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-301-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de Europese GNSS-toezichtautoriteit omdat de Rekenkamer verklaard heeft redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn.</p>
    </intervention>
    <intervention id="2-302-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de Europese GNSS-toezichtautoriteit kwijting voor de uitvoering van de begroting van de Autoriteit voor het begrotingsjaar 2009.</p>
    </intervention>
    <intervention id="2-303-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van de Europese GNSS-toezichtautoriteit kwijting voor de uitvoering van de begroting van de Autoriteit voor het begrotingsjaar 2009. Het Parlement betreurt de tekortkomingen in de procedures voor de personeelsselectie, waardoor de transparantie van die procedures in gevaar komt. Het merkt ook op dat de op 31 maart 2010 door de Autoriteit gepubliceerde definitieve begroting niet de definitieve door de Raad van Bestuur goedgekeurde begroting 2009 weergaf en evenmin de ontvangsten daarvan bevatte. Het Parlement verzoekt de Autoriteit derhalve met klem deze situatie te verhelpen en de kwijtingsautoriteit in kennis te stellen van de wijziging.</p>
    </intervention>
    <intervention id="2-304-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit document gestemd inzake het verlenen van kwijting voor de uitvoering van de begroting van de gemeenschappelijke onderneming Artemis voor het begrotingsjaar 2009. Volgens de door de Rekenkamer geleverde informatie is de jaarrekening van de gemeenschappelijke onderneming voor het begrotingsjaar 2009 betrouwbaar en zijn de onderliggende verrichtingen wettig en regelmatig. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De invoering van deze systemen moet dringend met succes worden voltooid. De uitvoeringsgraad van de vastleggings- en betalingskredieten van de gemeenschappelijke onderneming bedroeg in 2009 81 procent, respectievelijk 20 procent. Ik ben het met de rapporteur eens dat de gemeenschappelijke onderneming zich nog in de aanloopfase bevindt en heb bijgevolg begrip voor de relatief lage uitvoeringsgraad van de betalingskredieten. Ik vind ook dat de gemeenschappelijke onderneming gezien de omvang van haar begroting en de complexiteit van haar taken moet overwegen een controlecommissie in te stellen die rechtstreeks verslag uitbrengt aan de raad van bestuur.</p>
    </intervention>
    <intervention id="2-304-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de gemeenschappelijke onderneming Artemis voor het begrotingsjaar 2009, omdat het, voor een agentschap dat zich nog in de aanloopfase bevindt, zijn financiën voortreffelijk heeft beheerd. Ik geloof dus dat het agentschap in de toekomst nog beter werk zal leveren en de onregelmatigheden die in de begroting voor dit begrotingsjaar zijn geconstateerd zal kunnen corrigeren.</p>
    </intervention>
    <intervention id="2-304-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De gemeenschappelijke onderneming Artemis staat in voor de tenuitvoerlegging van een gezamenlijk technologie-initiatief inzake ingebedde computersystemen. Dit publiek-private partnerschap is er in het bijzonder op gericht om de medefinanciering van onderzoeksinitiatieven op Europees niveau te ondersteunen en de samenwerking tussen de verschillende marktdeelnemers in de sector te verbeteren. Zoals de rapporteur terecht opmerkt, werd Artemis opgericht om een onderzoeksagenda vast te stellen en ten uitvoer te leggen voor de ontwikkeling van cruciale technologieën voor ingebedde computersystemen voor verschillende toepassingsgebieden, teneinde het Europese concurrentievermogen en de duurzaamheid van de economie te versterken en het ontstaan van nieuwe markten en maatschappelijke toepassingen te bevorderen. De onderneming bevindt zich momenteel nog in de aanloopfase, maar wij koesteren toch al grote verwachtingen over haar toekomstige verwezenlijkingen en wij hopen dat de investeringen in deze onderneming gerechtvaardigd zullen zijn.</p>
    </intervention>
    <intervention id="2-304-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Dit document heeft mijn steun, omdat de verantwoordelijke commissie besloten heeft om de afsluiting van de van de rekeningen van de gemeenschappelijke onderneming Artemis voor het begrotingsjaar 2009 goed te keuren. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. De definitieve begroting van de gemeenschappelijke onderneming heeft voor 2009 46 miljoen euro aan vastleggingskredieten en 8 miljoen euro aan betalingskredieten omvat, en de uitvoeringsgraad van de vastleggings- en betalingskredieten bedroeg 81 procent, respectievelijk 20 procent. Ik ben van mening dat de gemeenschappelijke onderneming zich nog in de aanloopfase bevindt, en heb bijgevolg begrip voor de relatief lage uitvoeringsgraad van de betalingskredieten.</p>
    </intervention>
    <intervention id="2-304-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Zowel de Rekenkamer als de Commissie begrotingscontrole hebben een positief advies gegeven over de uitvoering van de begroting van de gemeenschappelijke onderneming Artemis voor het begrotingsjaar 2009. Om die redenen verleent het Parlement vandaag met de stemming kwijting voor het begrotingsjaar 2009. Uit de controles is gebleken dat de begroting van de onderneming betrouwbaar is en de onderliggende verrichtingen wettig en regelmatig zijn. Ik acht het echter nuttig dat de gemeenschappelijke onderneming gehoor geeft aan het verzoek om de documentatie van IT-processen en -activiteiten en het in kaart brengen van IT-risico's te verbeteren, een bedrijfscontinuïteitsplan op te stellen en een gegevensbeschermingsbeleid te ontwikkelen.</p>
    </intervention>
    <intervention id="2-305-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de gemeenschappelijke onderneming Artemis, maar ben van oordeel dat de gemeenschappelijke onderneming gezien de omvang van haar begroting en de complexiteit van haar taken moet overwegen een controlecommissie in te stellen die rechtstreeks verslag uitbrengt aan de raad van bestuur.</p>
    </intervention>
    <intervention id="2-306-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de gemeenschappelijke onderneming Artemis kwijting voor de uitvoering van de begroting van de gemeenschappelijke onderneming voor het begrotingsjaar 2009.</p>
    </intervention>
    <intervention id="2-307-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van de gemeenschappelijke onderneming Artemis kwijting voor de uitvoering van de begroting van de gemeenschappelijke onderneming voor het begrotingsjaar 2009. Het Parlement benadrukt dat de gemeenschappelijke onderneming Artemis in december 2007 is opgericht om een onderzoeksagenda vast te stellen en ten uitvoer te leggen voor de ontwikkeling van cruciale technologieën voor ingebedde computersystemen voor verschillende toepassingsgebieden, teneinde het Europese concurrentievermogen en de duurzaamheid van de economie te versterken en het ontstaan van nieuwe markten en maatschappelijke toepassingen te bevorderen.</p>
    </intervention>
    <intervention id="2-308-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Dit verslag heeft mijn steun en ik verleen kwijting voor de uitvoering van de begroting van de gemeenschappelijke onderneming Clean Sky voor het begrotingsjaar 2009. Volgens de door de Rekenkamer geleverde informatie is de jaarrekening van de gemeenschappelijke onderneming voor het begrotingsjaar 2009 betrouwbaar en zijn de onderliggende verrichtingen wettig en regelmatig. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De invoering van deze systemen moet worden voltooid. Ik ben het met het advies van de rapporteur eens dat de gemeenschappelijke onderneming gezien de omvang van haar begroting en de complexiteit van haar taken een controlecommissie moet instellen die rechtstreeks verslag uitbrengt aan de raad van bestuur. Ik ben verder van mening dat de gemeenschappelijke onderneming de bepalingen betreffende lidmaatschap en cofinanciering verder moet ontwikkelen. Ik hoop dat de gemeenschappelijke onderneming Clean Sky in de toekomst de ontwikkeling, validatie en demonstratie van schone luchtvaarttechnologieën in de EU zal versnellen, zodat deze bij de eerste gelegenheid kunnen worden ingevoerd.</p>
    </intervention>
    <intervention id="2-308-187" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb enkele opmerkingen over het functioneren van de gemeenschappelijke onderneming Clean Sky, reden waarom ik het verlenen van kwijting voor de uitvoering van haar begroting voor het begrotingsjaar 2009 niet steun. In de eerste plaats is sinds de oprichting van de gemeenschappelijke onderneming in 2007 nog geen overeenkomst met België over de kantoorruimte, voorrechten en immuniteiten en andere ondersteunende maatregelen gesloten. Hoe kan een onderneming goed functioneren zonder dat deze basisbehoeften zijn gegarandeerd? Het komt niet als een verrassing dat de in 2008 voorgefinancierde onderzoeksactiviteiten niet volledig werden uitgevoerd en dat slechts 65 procent van het voorgefinancierde bedrag werd gebruikt. Waar ik me echter het meest zorgen over maak, is dat de gemeenschappelijke onderneming haar interne controles en financiële informatiesysteem nog niet volledig ten uitvoer heeft gelegd, wat een transparante besteding van het geld van de Europese belastingbetalers onmogelijk maakt.</p>
    </intervention>
    <intervention id="2-308-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de gemeenschappelijke onderneming Clean Sky voor het begrotingsjaar 2009, omdat ik, ondanks enkele onregelmatigheden in de begroting van de onderneming, er vertrouwen in heb dat de onderneming haar audit in de toekomst zal verbeteren, aangezien deze zich nu nog in de aanloopfase bevindt.</p>
    </intervention>
    <intervention id="2-308-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De gemeenschappelijke onderneming Clean Sky werd opgericht om de ontwikkeling, validering en demonstratie van schone luchtvaarttechnologieën in de Europese Unie te bevorderen zodat deze zo spoedig mogelijk kunnen worden ingevoerd. Net zoals de gemeenschappelijke onderneming Artemis, bevindt deze onderneming zich nog in de aanloopfase. Dat betekent niet dat er nog geen procedures en praktijken zijn die verbeterd kunnen worden, in het bijzonder met betrekking tot de begrotingsstructuur, zoals de rapporteur terecht opmerkt.</p>
    </intervention>
    <intervention id="2-308-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Dit document heeft mijn steun, omdat de verantwoordelijke commissie heeft besloten om akkoord te gaan met de afsluiting van de rekeningen van de gemeenschappelijke onderneming Clean Sky voor het begrotingsjaar 2009. De gemeenschappelijke onderneming Clean Sky werd in december 2007 opgericht om de ontwikkeling, validering en demonstratie van schone luchtvaarttechnologieën in de EU te versnellen, zodat deze zo spoedig mogelijk kunnen worden ingevoerd. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De definitieve begroting van de gemeenschappelijke onderneming omvatte voor 2009 91 miljoen euro aan vastleggingskredieten en 60 miljoen euro aan betalingskredieten, en de uitvoeringsgraad van de vastleggings- en betalingskredieten bedroeg 98 procent, respectievelijk minder dan 1 procent. Ik ben van mening dat de gemeenschappelijke onderneming zich nog in de aanloopfase bevindt, en heb bijgevolg begrip voor de relatief lage uitvoeringsgraad van de betalingskredieten.</p>
    </intervention>
    <intervention id="2-308-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">De Rekenkamer en de Commissie begrotingscontrole hebben zich positief uitgesproken over de uitvoering van de begroting van de gemeenschappelijke onderneming Clean Sky voor het begrotingsjaar 2009. Om die reden heeft het Parlement vandaag kwijting verleend voor het begrotingsjaar 2009. Uit de controles is gebleken dat de begroting van de onderneming betrouwbaar is en dat de onderliggende verrichtingen wettig en regelmatig zijn. Toch lijkt het mij, vooral gezien de omvang van haar begroting en de complexiteit van haar taken, wenselijk dat de gemeenschappelijke onderneming de tenuitvoerlegging van haar interne controles en financiële informatiesysteem voltooit.</p>
    </intervention>
    <intervention id="2-309-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik heb gestemd voor het verlenen van kwijting voor de uitvoering van de begroting van de gemeenschappelijke onderneming Clean Sky voor het begrotingsjaar 2009. Ik ben mij ervan bewust dat de gemeenschappelijke onderneming zich nog steeds in een aanloopfase bevindt. Spijtig genoeg hebben de projecten in deze fase al heel wat vertraging opgelopen, terwijl er al 65 procent van de voorfinanciering is gebruikt. Bovendien is er nog geen beslissing genomen over de zetel in België, wat zonder twijfel de doeltreffende functionering van de gemeenschappelijke onderneming Clean Sky bemoeilijkt.</p>
    </intervention>
    <intervention id="2-310-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting aan de gemeenschappelijke onderneming Clean Sky. Ik erken dat de gemeenschappelijke onderneming zich nog in de aanloopfase bevindt. Ik ben echter bezorgd dat de onderzoeksactiviteiten die de Commissie in 2008 namens de gemeenschappelijke onderneming voorfinancierde, in de loop van 2009 niet volledig werden uitgevoerd, en dat ingevolge vertragingen bij de projecten slechts 8 700 000 euro, ofwel 65 procent van het voorgefinancierde bedrag van 13 600 000 euro werd gebruikt. Ik ben met name bezorgd dat de vaststelling, structuur en presentatie van de goedgekeurde begroting van de gemeenschappelijke onderneming voor 2009 niet in overeenstemming waren met Verordening (EG) nr. 71/2008 betreffende de oprichting van de gemeenschappelijke onderneming Clean Sky, noch met haar financieel reglement. Ik verzoek de gemeenschappelijke onderneming dan ook met klem deze ernstige tekortkoming zo snel mogelijk weg te werken.</p>
    </intervention>
    <intervention id="2-311-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de gemeenschappelijke onderneming Clean Sky kwijting voor de uitvoering van de begroting van de gemeenschappelijke onderneming voor het begrotingsjaar 2009.</p>
    </intervention>
    <intervention id="2-312-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Met deze resolutie verleent het Parlement de directeur van de gemeenschappelijke onderneming Clean Sky kwijting voor de uitvoering van de begroting voor het begrotingsjaar 2009. Het Parlement is van oordeel dat de gemeenschappelijke onderneming gezien de omvang van haar begroting en de complexiteit van haar taken een controlecommissie moet instellen die rechtstreeks verslag uitbrengt aan de raad van bestuur.</p>
    </intervention>
    <intervention id="2-313-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit document gestemd en voor de kwijting voor de uitvoering van de begroting van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor het begrotingsjaar 2009. Volgens de door de Rekenkamer geleverde informatie is de jaarrekening van de gemeenschappelijke onderneming voor het begrotingsjaar 2009 betrouwbaar en zijn de onderliggende verrichtingen wettig en regelmatig. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De invoering van deze systemen moet worden voltooid. Ik ben het met het advies van de rapporteur eens dat de gemeenschappelijke onderneming de bepalingen betreffende lidmaatschap en cofinanciering verder moet ontwikkelen en de tenuitvoerlegging van haar interne controles en financiële informatiesysteem dient te voltooien. Ik hoop dat het gezamenlijke initiatief inzake innovatieve geneesmiddelen in de toekomst de efficiency en effectiviteit van het geneesmiddelenontwikkelingsproces aanzienlijk zal verbeteren, en de farmaceutische sector zal helpen om op de lange termijn doeltreffender en veiliger innovatieve geneesmiddelen te produceren.</p>
    </intervention>
    <intervention id="2-313-312" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Naar mijn mening moet de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen volledig worden gefinancierd door farmaceutische bedrijven of door de andere leden die het meeste belang bij de activiteiten van deze onderneming hebben. Daarom steun ik het verlenen van kwijting voor de uitvoering van de begroting van deze onderneming voor het begrotingsjaar 2009 niet.</p>
    </intervention>
    <intervention id="2-313-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb gestemd voor het verlenen van kwijting aan de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor 2009, omdat uit het verslag blijkt dat de jaarrekening en de onderliggende verrichtingen van de gemeenschappelijke onderneming volgens de Rekenkamer betrouwbaar zijn. De gemeenschappelijke onderneming moet naar mijn mening de tenuitvoerlegging van haar interne controles voltooien en in volgende begrotingsjaren voorzichtiger en transparanter te werk gaan, al is de huidige situatie deels te verklaren doordat de onderneming zich nog in de aanloopfase bevindt.</p>
    </intervention>
    <intervention id="2-313-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De gemeenschappelijke onderneming is gericht op het proces om efficiëntere en effectievere geneesmiddelen te ontwikkelen, zodat de farmaceutische sector innovatieve geneesmiddelen kan produceren die doeltreffender en veiliger zijn. De gemeenschappelijke onderneming heeft dus ook tot doelstelling om bij te dragen tot de tenuitvoerlegging van het zevende kaderprogramma en om het onderzoek naar en de ontwikkeling van geneesmiddelen in de lidstaten en in de landen die onder het zevende kaderprogramma vallen, te ondersteunen. Zij stimuleert de participatie van kleine en middelgrote ondernemingen aan haar activiteiten en bevordert de samenwerking tussen de privésector en de academische wereld. Deze onderneming bevindt zich nog in de aanloopfase, waardoor we ons nog geen duidelijk beeld kunnen vormen van haar begrotingstoepassingen in de toekomst. Ik wil er echter wel op aandringen dat zij de tenuitvoerlegging van haar interne controles en financiële informatiesysteem voltooit.</p>
    </intervention>
    <intervention id="2-313-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik steun dit document, omdat de verantwoordelijke commissie heeft besloten om akkoord te gaan met de afsluiting van de rekeningen van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Het gezamenlijke initiatief inzake innovatieve geneesmiddelen is in februari 2007 opgezet om de efficiency en effectiviteit van het geneesmiddelenontwikkelingsproces aanzienlijk te verbeteren, om de farmaceutische sector op de lange termijn te helpen doeltreffender en veiliger innovatieve geneesmiddelen te produceren. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. Tegelijkertijd omvatte de definitieve begroting van de gemeenschappelijke onderneming voor 2009 82 miljoen euro aan vastleggingskredieten en 82 miljoen euro aan betalingskredieten, en de uitvoeringsgraad voor de vastleggings- en betalingskredieten bedroeg 97 procent, respectievelijk 1 procent.</p>
    </intervention>
    <intervention id="2-313-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">Aangezien de Rekenkamer verklaard heeft redelijke zekerheid te hebben verkregen over de betrouwbaarheid van de jaarrekening voor het begrotingsjaar 2009 en de wettigheid en regelmatigheid van de onderliggende verrichtingen, heb ik gestemd voor het verlenen van kwijting voor de uitvoering van de begroting van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor het begrotingsjaar 2009. Zoals bekend wordt elk debat over kwijting gevoerd in een bepaalde context, en het huidige speelt zich af in de context van de economische en financiële crisis, die in enkele lidstaten financiële en begrotingsproblemen heeft veroorzaakt. Daarom sluit ik mij, onder meer om voor efficiëntere controles te zorgen, aan bij het verzoek aan de gemeenschappelijke onderneming om in haar financieel reglement een specifieke verwijzing op te nemen naar de bevoegdheden van de Dienst interne audit van de Commissie als haar interne controleur.</p>
    </intervention>
    <intervention id="2-314-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting voor de uitvoering van de begroting van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen voor het begrotingsjaar 2009. Ik dring er bij de gemeenschappelijke onderneming op aan de tenuitvoerlegging van haar interne controles en financiële informatiesysteem met spoed te voltooien.</p>
    </intervention>
    <intervention id="2-315-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Dit besluit verleent de directeur van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen kwijting voor de uitvoering van de begroting van de gemeenschappelijke onderneming voor het begrotingsjaar 2009.</p>
    </intervention>
    <intervention id="2-316-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Met deze resolutie verleent het Parlement de directeur van de gemeenschappelijke onderneming voor de uitvoering van het gezamenlijke technologie-initiatief inzake innovatieve geneesmiddelen kwijting voor de uitvoering van de begroting voor het begrotingsjaar 2009. Het Parlement verzoekt de gemeenschappelijke onderneming in haar financieel reglement een specifieke verwijzing op te nemen naar de bevoegdheden van de Dienst interne audit van de Commissie als haar interne controleur, op basis van de in de financiële kaderregeling van de communautaire organen opgenomen bepaling.</p>
    </intervention>
    <intervention id="2-317-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en voor de kwijting voor de uitvoering van de begroting van de gemeenschappelijke onderneming Sesar voor het begrotingsjaar 2009. Volgens de door de Rekenkamer geleverde informatie is de jaarrekening voor het begrotingsjaar 2009 betrouwbaar en zijn de onderliggende verrichtingen wettig en regelmatig. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De invoering van deze systemen moet worden voltooid. Ik ben het met de rapporteur eens dat de gemeenschappelijke onderneming een geïntegreerd beheersinformatiesysteem moet opzetten om de kosten aan specifieke werkpakketten toe te rekenen of de financieringsbron van operationele kosten vast te stellen. Het is verder belangrijk om de voorwaarden vast te leggen waaronder onbenutte middelen naar het volgende jaar kunnen worden overgeboekt.</p>
    </intervention>
    <intervention id="2-317-312" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">De gemeenschappelijke onderneming voor de realisering van het Europese nieuwe generatie luchtverkeersbeveiligingssysteem (Sesar) is een belangrijk initiatief. In een tijd van financiële crisis en problemen in veel lidstaten denk ik echter niet dat het goed is dat we op deze manier miljoenen euro's uitgeven.</p>
    </intervention>
    <intervention id="2-317-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb gestemd voor het verlenen van kwijting voor de uitvoering van de begroting van de gemeenschappelijke onderneming Sesar voor 2009, omdat de verrichtingen van deze onlangs opgerichte onderneming volgens de Rekenkamer betrouwbaar zijn. Het is bekend dat deze instelling krachtig werkt aan het voltooien van de interne controlesystemen, maar ik denk dat er verdere stappen moeten worden gezet om te komen tot transparante en betrouwbare rekeningen.</p>
    </intervention>
    <intervention id="2-317-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Deze gemeenschappelijke onderneming is gericht op de modernisering van het Europese luchtverkeersbeveiligingssysteem en heeft als taak de onderzoeks- en ontwikkelingsactiviteiten in verband met het Sesar-project (Europees nieuwe generatie luchtverkeersbeveiligingssysteem) binnen de Gemeenschap te bundelen.</p>
      <p sl="pt">Om de veiligheid van de burgers, die steeds vaker een beroep doen op de diensten van luchtvaartmaatschappijen, en van de werknemers van die maatschappijen te garanderen, moeten er bijzondere inspanningen geleverd worden in de zoektocht naar betere beheersoplossingen voor dit soort verkeer en moeten de werkwijzen die nu al in de verschillende lidstaten worden toegepast, bekeken en vergeleken worden, om zo gezamenlijk de beste praktijken en veilige, kostenbesparende en innovatieve oplossingen te hanteren.</p>
      <p sl="pt">Net zoals andere gemeenschappelijke ondernemingen die zich nog in de aanloopfase bevinden, heeft Sesar haar interne controles en financiële informatiesysteem nog niet volledig opgezet. Zij moet dat zo snel mogelijk doen.</p>
    </intervention>
    <intervention id="2-317-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Dit document heeft mijn steun, omdat de verantwoordelijke commissie heeft besloten om akkoord te gaan met de afsluiting van de rekeningen van de gemeenschappelijke onderneming Sesar voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. De definitieve begroting van de gemeenschappelijke onderneming omvatte voor 2009 325 miljoen euro aan vastleggingskredieten en 157 miljoen euro aan betalingskredieten, en de uitvoeringsgraad van de vastleggings- en betalingskredieten bedroeg 97,1 procent, respectievelijk 43,2 procent. De Rekenkamer heeft geconstateerd dat er in 2009 belangrijke stappen zijn gezet om controlesystemen in te voeren, maar acht het zorgwekkend dat er aan het eind van het jaar geen geïntegreerd beheersinstrument was ingevoerd voor financiële, budgettaire en operationele informatie. In haar antwoord vermeldt de gemeenschappelijke onderneming echter dat er in mei 2010 financiële systemen zijn geïnstalleerd. Gevallen waarin interne controles niet correct functioneren moeten uit de weg worden geruimd.</p>
    </intervention>
    <intervention id="2-317-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="nl">Ondanks het feit dat de Rekenkamer een aantal tekortkomingen en onregelmatigheden heeft geconstateerd bij het controleren van de begroting van de gemeenschappelijke onderneming Sesar, heb ik gestemd voor het verlenen van kwijting voor het begrotingsjaar 2009. Om te voorkomen dat dezelfde fouten zich herhalen, moet Sesar in mijn ogen de tenuitvoerlegging van haar interne controles en financiële-informatiesysteem voltooien, teneinde voor elk begrotingsjaar een zo betrouwbaar en correct mogelijke evaluatie van de uitvoering van de begroting mogelijk te maken.</p>
    </intervention>
    <intervention id="2-318-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd voor het verlenen van kwijting voor de uitvoering van de begroting van de gemeenschappelijke onderneming Sesar voor het begrotingsjaar 2009. Ik acht het desondanks zorgwekkend dat er eind 2009 nog geen geïntegreerd beheerssysteem bestond om de kosten aan specifieke werkpakketten toe te rekenen of de financieringsbron van operationele kosten vast te stellen.</p>
    </intervention>
    <intervention id="2-319-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Dit besluit verleent de directeur van de gemeenschappelijke onderneming Sesar kwijting voor de uitvoering van de begroting van de gemeenschappelijke onderneming voor het begrotingsjaar 2009.</p>
    </intervention>
    <intervention id="2-320-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Met deze resolutie verleent het Parlement de directeur van de gemeenschappelijke onderneming Sesar kwijting voor de uitvoering van de begroting van de gemeenschappelijke onderneming voor het begrotingsjaar 2009. Het Parlement is verheugd dat de Rekenkamer heeft geconcludeerd dat de rekeningen van de gemeenschappelijke onderneming voor 2009 betrouwbaar zijn en dat de onderliggende verrichtingen op alle materiële punten wettig en regelmatig zijn.</p>
    </intervention>
    <intervention id="2-322-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De verantwoordelijkheid voor publieke uitspraken van leden van het Parlement ligt ten eerste bij degenen die deze uitspraken doet. Ingrijpen van het Parlement door het analyseren van de context, de aanleiding of de vraag of degene die de uitspraak deed hiertoe bevoegd was, is een uitzonderlijk geval. Deze analyse is echter noodzakelijk wanneer degene die de uitspraak heeft gedaan ter verantwoording wordt geroepen voor de geuite gedachte. Een dergelijk uitzonderlijk geval, waarin het Parlement de plicht had om de zaak te onderzoeken, is dat van collega Luigi de Magistris, die in zijn eigen land voor het gerecht is gedaagd in verband met een interview aan een Italiaanse krant, als lid van een in Europese gremia vertegenwoordigde politieke partij. Afgezien van de verklaring zelf of de gevolgen ervan in termen van binnenlandse politiek heeft een lid van het Europees Parlement het recht om zijn of haar mening te uiten, hetgeen als vrijheid moet worden erkend en verdedigd.</p>
      <p sl="ro">Net als Luigi de Magistris genieten alle leden van het Parlement immuniteit voor gerechtelijk onderzoek of detentie als gevolg van uitspraken of stemgedrag. Wat dat betreft mogen pogingen om leden van het Parlement te verhinderen hun mening te geven over zaken van openbaar belang niet worden toegestaan in een democratische samenleving.</p>
    </intervention>
    <intervention id="2-322-250" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het verzoek om verdediging van de immuniteit en de voorrechten van Europees parlementslid Luigi de Magistris, dat ingediend werd onder verwijzing naar de artikelen 8 en 9 van het Protocol betreffende de voorrechten en immuniteiten van de Europese Unie, juncto artikel 68 van de Italiaanse grondwet, zoals gewijzigd bij constitutionele wet nr. 3 van 29 oktober 1993, naar aanleiding van de dagvaarding voor de rechtbank van Benevento die aan hem is betekend namens Clemente Mario Mastella, een lid van het Europees Parlement, in verband met een interview dat de heer De Magistris aan een Italiaanse krant heeft gegeven. Overeenkomstig de gangbare praktijk bij het Parlement, overwegende dat het feit dat de gerechtelijke procedure van privaatrechtelijke of bestuursrechtelijke aard is en met het advies van de Commissie juridische zaken in het achterhoofd, stem ik voor de opheffing van de parlementaire immuniteit van de heer De Magistris.</p>
    </intervention>
    <intervention id="2-322-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Dit verslag heeft mijn steun, omdat de Commissie juridische zaken van mening is dat de heer Luigi de Magistris bij het geven van het interview in kwestie zijn taken als lid van het Europees Parlement uitoefende in het kader van een politieke activiteit door zijn mening te geven over een kwestie van openbaar belang voor zijn kiezers. Pogingen om door het instellen van rechtsvorderingen te voorkomen dat leden van het Parlement hun mening geven over zaken van legitiem openbaar belang en punten van zorg en hun politieke tegenstanders bekritiseren, zijn in een democratische samenleving onaanvaardbaar en vormen een schending van artikel 8 van het Protocol, dat tot doel heeft de vrijheid van meningsuiting van de leden te beschermen wanneer zij hun taken uitoefenen in het belang van het Parlement als instelling van de Europese Unie. Op grond van bovengenoemde overwegingen en overeenkomstig artikel 6, lid 3, van het Reglement beveelt de Commissie juridische zaken, na de redenen vóór en tegen de verdediging van de immuniteit van het betrokken lid te hebben overwogen, het Europees Parlement aan de parlementaire immuniteit van Luigi De Magistris te verdedigen.</p>
    </intervention>
    <intervention id="2-323-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd omdat de verantwoordelijke commissie meent dat Luigi de Magistris bij het geven van het interview in kwestie zijn taken als lid van het Europees Parlement uitoefende in het kader van een politieke activiteit door zijn mening te geven over een kwestie van openbaar belang voor zijn kiezers. Pogingen om door het instellen van rechtsvorderingen te voorkomen dat leden van het Parlement hun mening geven over zaken van legitiem openbaar belang en punten van zorg en hun politieke tegenstanders bekritiseren zijn onaanvaardbaar in een democratische samenleving en vormen een schending van artikel 8 van het protocol, dat tot doel heeft de vrijheid van meningsuiting van de leden te beschermen wanneer zij hun taken uitoefenen in het belang van het Parlement als instelling van de Europese Unie.</p>
    </intervention>
    <intervention id="2-323-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">De heer De Magistris is voor de rechtbank gedaagd op beschuldiging van laster. In verband hiermee heeft hij het Europees Parlement verzocht om verdediging van zijn parlementaire immuniteit en voorrechten. Overeenkomstig het verslag adviseert de Commissie juridische zaken het Europees Parlement om de immuniteit van de heer De Magistris te beschermen. Ik heb voorgestemd.</p>
    </intervention>
    <intervention id="2-323-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Europees Parlement werd verzocht om de parlementaire immuniteit van Europees parlementslid Luigi de Magistris op te heffen naar aanleiding van het feit dat hij voor de rechtbank van Benevento gedagvaard werd door Clemente Mario Mastella, een lid van het Europees Parlement, in verband met een interview dat de heer De Magistris aan een Italiaanse krant heeft gegeven en dat op 31 oktober 2009 is gepubliceerd.</p>
      <p sl="pt">De Commissie juridische zaken heeft zich over dit onderwerp uitgesproken en heeft een verslag goedgekeurd waarin ze besloten heeft om de parlementaire immuniteit niet op te heffen. De commissie is van mening dat Luigi de Magistris bij het geven van het interview in kwestie zijn taken als lid van het Europees Parlement uitoefende in het kader van een politieke activiteit door zijn mening te geven over een kwestie van openbaar belang voor zijn kiezers.</p>
      <p sl="pt">Ik heb voor het verslag gestemd omdat ik een groot voorstander ben van de vrije meningsuiting van leden van het Parlement tijdens het uitoefenen van hun ambt en bij het verdedigen van het belang van het Europees Parlement als instelling. Toch wil ik daaraan toevoegen dat politici in het algemeen, met inbegrip van de leden van het Parlement, altijd een waardig debat zouden moeten voeren en respectvolle taal zouden moeten hanteren ten opzichte van hun gesprekspartners, wat niet altijd het geval is geweest.</p>
    </intervention>
    <intervention id="2-324-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik verdedig de immuniteit van de heer De Magistris, omdat hij bij het geven van het interview in kwestie zijn taken als lid van het Europees Parlement uitoefende in het kader van een politieke activiteit door zijn mening te geven over een kwestie van openbaar belang voor zijn kiezers.</p>
    </intervention>
    <intervention id="2-321-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik verdedig de voorrechten en de immuniteit van Bruno Gollnisch en in mijn ogen is de vervolging waaraan hij wordt onderworpen van zuiver politieke aard. Zijn immuniteit moet worden verdedigd zodat hij zijn taken als volledig lid van het Europees Parlement kan blijven uitvoeren. In dit soort gevallen wordt tijdens een vergaderperiode gestemd over het verdedigen van de immuniteit van een lid van het Europees Parlement (uiteraard wanneer hij of zij lid van een grote fractie is), wat bij mij de gedachte oproept dat er in het Europees Parlement soms met twee maten wordt gemeten, waardoor het vertrouwen in de hele instelling teniet wordt gedaan.</p>
    </intervention>
    <intervention id="2-326-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">U weet hoezeer ik hecht aan onze democratische waarden … Bruno Gollnisch, lid van het Europees Parlement en geestelijk leider van het Front National, heeft verzocht om de verdediging van zijn parlementaire immuniteit met betrekking tot de maatregelen die de Franse autoriteiten hebben genomen als onderdeel van een strafrechtelijk onderzoek waarin de heer Gollnisch betrokken was in zijn rol als voorzitter van de Front National-fractie in de regioraad van Rhône-Alpes en waarin de Internationale Liga tegen racisme en antisemitisme in januari 2009 een klacht met civiele eis tot schadeloosstelling heeft ingediend wegens aanzetting tot rassenhaat.</p>
      <p sl="fr">In artikel 8 van het hoofdstuk over het recht en de procedure die van toepassing zijn op de immuniteit van de leden van het Europees Parlement wordt bepaald dat tegen laatstgenoemden geen opsporing kan plaatsvinden, noch dat zij kunnen worden aangehouden of vervolgd op grond van de mening of de stem, die zij in de uitoefening van hun ambt hebben uitgebracht. In de grondwet van de Franse Republiek wordt hetzelfde vastgesteld in artikel 26, lid 2.</p>
      <p sl="fr">Op een moment dat het Front National hoog in de peilingen staat en men zijn vraagtekens kan zetten bij de toenemende populariteit van deze partij (zowel in de media als politiek gezien), ben ik blij dat het Europees Parlement de parlementaire immuniteit van de heer Gollnisch niet verdedigt en heb ik verzocht om opheffing ervan zodat het recht kan zegevieren.</p>
    </intervention>
    <intervention id="2-326-125" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het verzoek om verdediging van de immuniteit en de voorrechten van onze collega-afgevaardigde Bruno Gollnisch, dat ingediend werd nadat de Franse politie hem had proberen aan te houden om hem in verband met een zaak betreffende de uiting van politieke meningen te laten voorgeleiden. Het gerechtelijke onderzoek betreft een klacht die door de Internationale Liga tegen racisme en antisemitisme ("LICRA") tegen onbekenden is ingediend wegens aanzetten tot rassenhaat na een persbericht dat op de website van de Front National-fractie in de regioraad van Rhône-Alpes, waarvan Bruno Gollnisch voorzitter was, gepubliceerd werd. Overeenkomstig de gangbare praktijk bij het Parlement en het advies van de Commissie juridische zaken, ben ik het eens met het standpunt van de rapporteur en stem ik voor het opheffen van de parlementaire immuniteit van onze collega Bruno Gollnisch.</p>
    </intervention>
    <intervention id="2-326-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Dit verslag heeft mijn steun omdat artikel 8 van het Protocol betreffende de voorrechten en immuniteiten van de Europese Unie niet door Bruno Gollnisch is aangevoerd in het verzoek om verdediging van de immuniteit en dus niet van toepassing is. Om te beslissen of de parlementaire immuniteit al dan niet wordt verdedigd, hanteert het Parlement zijn eigen vaste beginselen. De verantwoordelijke commissie heeft geen bewijs gevonden voor een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen.</p>
      <p sl="lt">Ten tweede houdt de zaak geen verband met de politieke activiteiten van Bruno Gollnisch als lid van het Europees Parlement. Het gaat om louter regionale en lokale activiteiten van Bruno Gollnisch als lid van de regioraad van Rhône-Alpes, een mandaat dat verschilt van dat van lid van het Europees Parlement. Ten derde heeft Bruno Gollnisch in een toelichting over de publicatie van het aangeklaagde persbericht van zijn fractie in de regioraad van Rhône-Alpes verklaard dat het is opgesteld door het Front National-team in die regio, waaronder het hoofd communicatie. De toepassing van de parlementaire immuniteit op een dergelijke situatie wordt geacht een ongepaste uitbreiding in te houden van die regels, die bedoeld zijn om te voorkomen dat het Parlement in zijn werking en onafhankelijkheid wordt belemmerd. Ten slotte is het niet aan het Parlement, maar aan de bevoegde gerechtelijke instanties om, met inachtneming van alle democratische garanties, te besluiten in hoeverre de Franse wet inzake aanzetten tot rassenhaat is overtreden en welke gerechtelijke gevolgen daaraan verbonden zijn. Na alle argumenten te hebben overwogen, beveelt de Commissie juridische zaken het Europees Parlement aan de parlementaire immuniteit van Bruno Gollnisch op te heffen.</p>
    </intervention>
    <intervention id="2-327-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Na de redenen vóór en tegen de verdediging van de immuniteit van het betrokken lid te hebben overwogen, stem ik in met de aanbeveling van de Commissie juridische zaken aan het Europees Parlement om de parlementaire immuniteit van Bruno Gollnisch niet te verdedigen.</p>
    </intervention>
    <intervention id="2-328-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Stigmatisering en aanzetting tot haar om religieuze redenen worden in Frankrijk beschouwd als overtredingen en deze situatie is een flagrante delicto . De heer Gollnisch heeft openlijk een standpunt ingenomen door een aanstootgevend persbericht te steunen. In dit persbericht worden moslims met misdadigers vergeleken. Er wordt gesproken over 'invasie en vernietiging van onze culturele waarden door de Islam'. De heer Gollnisch zal zijn middelen van verweer kunnen voordragen. Het opheffen van zijn immuniteit maakt dit mogelijk. Daarom stem ik tegen zijn verzoek om zijn parlementaire immuniteit te verdedigen.</p>
    </intervention>
    <intervention id="2-323-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Bruno Gollnisch heeft het EP verzocht om zijn parlementaire immuniteit te verdedigen in verband met volgens hem vrijheidsbeperkende maatregelen van de Franse autoriteiten in het kader van een gerechtelijk onderzoek betreffende een klacht met civiele eis tot schadeloosstelling die op 26 januari 2009 door de Internationale Liga tegen racisme en antisemitisme tegen onbekenden is ingediend wegens aanzetten tot rassenhaat. De rapporteur komt tot de conclusie dat de zaak geen verband houdt met de politieke activiteiten van Bruno Gollnisch als lid van het Europees Parlement en dat het daarentegen gaat om louter regionale en lokale activiteiten als lid van de regioraad van Rhône-Alpes, een mandaat waarvoor Bruno Gollnisch via rechtstreekse algemene verkiezingen verkozen is en dat verschilt van dat van lid van het Europees Parlement. Het Parlement heeft in deze zaak geen aanwijzingen gevonden van fumus persecutionis , d.w.z. een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen. Ik heb voor dit verslag gestemd, waarin besloten wordt om de immuniteit en voorrechten van Bruno Gollnisch niet te verdedigen en om het aan de bevoegde gerechtelijke instanties over te laten om, met inachtneming van alle democratische garanties, te besluiten in hoeverre de Franse wet inzake aanzetten tot rassenhaat is overtreden en welke gerechtelijke gevolgen daaraan verbonden zijn.</p>
    </intervention>
    <intervention id="2-329-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De zaak in kwestie houdt geen verband met de politieke activiteiten van de heer Gollnisch als lid van het Europees Parlement maar heeft betrekking op zijn louter regionale en lokale activiteiten als lid van de regioraad van Rhône-Alpes. Derhalve hebben wij besloten zijn immuniteit niet te verdedigen.</p>
    </intervention>
    <intervention id="2-330-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik verdedig de voorrechten en de immuniteit van Bruno Gollnisch en ik denk dat de vervolging waaraan hij wordt onderworpen van zuiver politieke aard is. Zijn immuniteit moet worden verdedigd zodat hij zijn taken als volledig lid van het Europees Parlement kan blijven uitvoeren. Daarom heb ik tegen de opheffing van de immuniteit van Bruno Gollnisch gestemd.</p>
    </intervention>
    <intervention id="2-331-000" speaker_id="96749" name="Andrew Henry William BRONS" is_mep="True" mode="written" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Ik heb om de volgende redenen tegen de opheffing van de parlementaire immuniteit van Bruno Gollnisch gestemd. 1. Ik geloof in de vrijheid van meningsuiting en de gewraakte woorden vormden geen oproep tot geweld en waren niet kwetsend of beledigend. De opmerkingen gingen over de tolerantie van islamitische regimes voor mensen die als ketters worden beschouwd. 2. Er was geen debat toegestaan voordat deze hoogst belangrijke stemmingen (over de fundamentele rechten van een lid van het Europees Parlement) plaatsvonden. 3. Het voorstel en het uiteindelijke besluit om de immuniteit van Bruno Gollnisch op te heffen waren niet in lijn met het voorstel om het Duitse EP-lid Elmar Brok zijn immuniteit voor vervolging in verband met een (vermeend) geval van belastingontduiking te laten behouden. Het is duidelijk dat de vervolging een grievend oogmerk heeft, is ingesteld door een particuliere organisatie en erop gericht is de heer Gollnisch te beroven van zijn gekozen positie en goede naam.</p>
    </intervention>
    <intervention id="2-332-000" speaker_id="24030" name="Philip CLAEYS" is_mep="True" mode="written" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Het feit alleen dat een collega die zijn parlementaire onschendbaarheid dreigt te verliezen niet de kans krijgt om zich in de plenaire vergadering te verdedigen, is al reden genoeg om tegen het verslag te stemmen dat pleit voor de intrekking van de onschendbaarheid. Het is bovendien ongehoord en een parlement onwaardig dat parlementsleden hun onschendbaarheid verliezen en vervolgd worden voor het uiten van hun mening. Wil het Europees Parlement in de toekomst ernstig genomen worden door de kiezers, dan moet het ondubbelzinnig en compromisloos opkomen voor het recht op vrije meningsuiting van zijn eigen leden en van alle burgers in Europa.</p>
    </intervention>
    <intervention id="2-332-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het verzoek om verdediging van de immuniteit en de voorrechten van onze collega-afgevaardigde Bruno Gollnisch, dat bij het Europees Parlement werd ingediend door de openbare aanklager van het Hof van beroep van Lyon in verband met een strafrechtelijk onderzoek betreffende een klacht met civiele eis tot schadeloosstelling die op 26 januari 2009 door de Internationale Liga tegen racisme en antisemitisme (hierna "LICRA") is ingediend wegens aanzetten tot rassenhaat na een persbericht dat op de website van de Front National-fractie in de regioraad van Rhône-Alpes, waarvan Bruno Gollnisch voorzitter was, gepubliceerd werd. Overeenkomstig de gangbare praktijk bij het Parlement, gezien het feit dat de toepassing van de parlementaire immuniteit in dit geval misbruikt werd, en in het licht van het advies van de Commissie juridische zaken, ben ik het eens met het standpunt van de rapporteur en stem ik voor het opheffen van de parlementaire immuniteit van collega Bruno Gollnisch.</p>
    </intervention>
    <intervention id="2-333-000" speaker_id="96751" name="Nick GRIFFIN" is_mep="True" mode="written" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Ik heb om de volgende redenen tegen de opheffing van de parlementaire immuniteit van Bruno Gollnisch gestemd. 1. De vrijheid van meningsuiting is een kernwaarde van onze samenleving en de hoeksteen van onze democratie. Zij mag niet worden beknot door politieke tegenstanders. De aan de heer Gollnisch toegeschreven woorden vormden geen oproep tot geweld en waren niet kwetsend of beledigend. De opmerkingen gingen over de intolerantie van islamistische regimes ten opzichte van ongelovigen. 2. Er was geen debat toegestaan voor de stemmingen over deze kwestie, die raken aan de fundamentele rechten van een lid van het Europees Parlement. 3. Het voorstel en het politiek gemotiveerde besluit om de immuniteit van Bruno Gollnisch op te heffen waren niet in lijn met het voorstel om het Duitse EP-lid Elmar Brok zijn immuniteit voor vervolging in verband met een (vermeend) geval van belastingontduiking te laten behouden.</p>
      <p sl="en">Het is duidelijk dat de vervolging een grievend oogmerk heeft, is ingesteld door een particuliere organisatie en erop gericht is de heer Gollnisch te beroven van zijn gekozen positie en goede naam. Het is evenzeer duidelijk dat in de toenemend intolerante sfeer van politieke correctheid die in dit Parlement heerst, sommige leden gelijker zijn dan andere.</p>
    </intervention>
    <intervention id="2-326-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Dit document heeft mijn steun, omdat ten eerste de verantwoordelijke commissie geen bewijs heeft gevonden voor een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen.</p>
      <p sl="nl">Ten tweede houdt de zaak geen verband met de politieke activiteiten van Bruno Gollnisch als lid van het Europees Parlement. Het gaat om louter regionale en lokale activiteiten van Bruno Gollnisch als lid van de regioraad van Rhône-Alpes, een mandaat dat verschilt van dat van lid van het Europees Parlement.</p>
      <p sl="nl">Ten derde heeft Bruno Gollnisch een verklaring afgegeven over de publicatie van het aangeklaagde persbericht van zijn fractie in de regioraad van Rhône-Alpes. De toepassing van de parlementaire immuniteit op een dergelijke situatie wordt geacht een ongepaste uitbreiding in te houden van die regels, die bedoeld zijn om te voorkomen dat het Parlement in zijn werking en onafhankelijkheid wordt belemmerd.</p>
      <p sl="nl">Ten slotte is het niet aan het Parlement, maar aan de bevoegde gerechtelijke instanties om, met inachtneming van alle democratische garanties, te besluiten in hoeverre de Franse wet inzake aanzetten tot rassenhaat is overtreden en welke gerechtelijke gevolgen daaraan verbonden zijn. Het zij opgemerkt dat het Europees Parlement door het aannemen van een besluit om de immuniteit van een lid op te heffen slechts toestaat dat de bevoegde nationale autoriteit vervolging instelt – aangezien het Parlement niet in zijn werking of onafhankelijkheid wordt belemmerd – zonder dat deze maatregel kan worden beschouwd als een vorm van uitspraak over de vraag of het lid al dan niet schuldig is, noch over de wenselijkheid het lid wegens de handelingen of meningen die het lid worden verweten, strafrechtelijk te vervolgen. Na alle argumenten te hebben overwogen, beveelt de Commissie juridische zaken het Europees Parlement aan de parlementaire immuniteit van Bruno Gollnisch op te heffen.</p>
    </intervention>
    <intervention id="2-326-750" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Door mijn lange ervaring als parlementslid in zowel de Franse Nationale Assemblee als het Europees Parlement (27 jaar), kan ik wel zeggen dat het standpunt van laatstgenoemde met betrekking tot de opheffing van de parlementaire immuniteit van de heer Gollnisch werkelijk onverteerbaar was. Het parlementslid kreeg niet de kans om het woord te nemen en zichzelf te verdedigen tegenover zijn medeparlementsleden, die overigens niet de moeite hebben genomen om zich de feiten van deze zaak eigen te maken. Als ze dat wel hadden gedaan, hadden ze geweten dat de heer Gollnisch slechts indirect verantwoordelijk was in deze zaak en dat deze verband houdt met zijn recht op de vrijheid van politieke meningsuiting. Lessen geven in democratie en eerbiediging van de mensenrechten is een ding, deze zaken zelf respecteren binnen zijn eigen instelling is iets heel anders.</p>
    </intervention>
    <intervention id="2-326-875" speaker_id="28210" name="Marine LE PEN" is_mep="True" mode="written" nationality="France" birth_date="05-08-1968" birth_place="Neuilly sur Seine" p_group="Non" m_state="FR">
      <p sl="fr">Pogingen om door het instellen van rechtsvorderingen te voorkomen dat leden van het Parlement hun mening geven over zaken van legitiem openbaar belang en punten van zorg en hun politieke tegenstanders bekritiseren, zijn onaanvaardbaar in een democratische samenleving en vormen een schending van artikel 8 van het Protocol betreffende de voorrechten en immuniteiten van de Europese Unie, dat tot doel heeft de vrijheid van meningsuiting van de leden te beschermen. Ik sta hier volledig achter. De heer Rapkay vindt echter dat dit alleen op gaat voor de heer De Magistris, die vervolgd wordt voor laster, en niet voor Bruno Gollnisch, die vervolgd wordt voor het geven van zijn politieke mening. Hier wordt met twee maten gemeten. Waarom is het meer in het openbare belang en democratischer als wij weten hoe de heer De Magistris over een van medeparlementsleden denkt dan om te weten wat het Front National vindt van de rellen in Romans of van de gevaren van massa-immigratie? Welnu, juist omdat het gewraakte persbericht de tegenstanders van Bruno Gollnisch niet aanstaat, hoewel dat van groter openbaar belang is, raakt hij zijn immuniteit kwijt. De vrijheid van meningsuiting van de afgevaardigden van dit Parlement heeft geen verlegbare grenzen en mag niet van de betreffende persoon afhankelijk zijn. Het aannemen van dit verslag siert u niet.</p>
    </intervention>
    <intervention id="2-334-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun de opheffing van de immuniteit van Bruno Gollnisch zodat hij terecht kan staan voor het aanzetten tot raciale haat.</p>
    </intervention>
    <intervention id="2-335-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Stigmatisering en aanzetting tot haat om religieuze redenen worden in Frankrijk beschouwd als overtredingen en deze situatie is een flagrante delicto . De heer Gollnisch heeft openlijk een standpunt ingenomen door een aanstootgevend persbericht te steunen. In dit persbericht worden moslims met misdadigers vergeleken. Er wordt gesproken over 'invasie en vernietiging van onze culturele waarden door de Islam'. De heer Gollnisch zal zijn middelen van verweer kunnen voordragen. Het opheffen van zijn immuniteit maakt dit mogelijk. Daarom stem ik tegen zijn verzoek om zijn parlementaire immuniteit te verdedigen.</p>
    </intervention>
    <intervention id="2-335-500" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ik heb tegen het opheffen van de immuniteit van Bruno Gollnisch gestemd vanwege de toelichting van de Commissie juridische zaken waarin het Parlement wordt aanbevolen om die opheffing goed te keuren. Die toelichting was namelijk volledig arbitrair. Indien de heer Gollnisch wordt aangeklaagd vanwege een persbericht van het politieke bureau van het Front National, dan valt deze activiteit uiteraard binnen het toepassingsgebied van zijn EU-mandaat. Het argument dat dit gebeurde als onderdeel van zijn activiteiten als lid van de regioraad is niet doorslaggevend, aangezien het EU-mandaat niet als een parttimebaan of iets soortgelijks kan worden beschouwd. Indien de heer Gollnisch eenzelfde verklaring tijdens een zitting van het Europees Parlement had afgelegd of in een van zijn parlementaire commissies, zou dan hetzelfde argument aangevoerd worden? De inhoud van het persbericht dat de basis vormt voor de uitlevering, valt bovendien volledig onder de vrijheid van meningsuiting. Indien verklaringen die politiek gezien niet populair zijn, tegenwoordig een basis voor uitlevering vormen, blijkt hieruit eens te meer hoe het Europees Parlement tegenover echte democratie staat.</p>
    </intervention>
    <intervention id="2-335-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ook dit verslag gaat over de opheffing van de parlementaire immuniteit van Bruno Gollnisch, naar aanleiding van een verzoek van een Franse openbare aanklager daartoe, opdat een klacht wegens aanzetten tot rassenhaat kan worden onderzocht en Bruno Gollnisch zo nodig voor het Franse Gerecht van eerste aanleg, het Hof van beroep en het Hof van cassatie kan worden gebracht. De opheffing van de immuniteit van Bruno Gollnisch heeft betrekking op een beschuldiging van aanzetten tot rassenhaat naar aanleiding van een persbericht van 3 oktober 2008 van de Front National-fractie in de regioraad van Rhône-Alpes, waarvan Bruno Gollnisch voorzitter was, dat dus gepubliceerd werd in het kader van zijn activiteiten als lid van de regioraad van Rhône-Alpes, een mandaat waarvoor hij via rechtstreekse algemene verkiezingen verkozen was en dat verschilt van dat van lid van het Europees Parlement. Het Parlement heeft in deze zaak geen aanwijzingen gevonden van fumus persecutionis , d.w.z. een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen. Ik heb voor dit verslag gestemd, waarin besloten wordt om de immuniteit en voorrechten van Bruno Gollnisch niet te verdedigen en om het aan de bevoegde gerechtelijke instanties over te laten om, met inachtneming van alle democratische garanties, te besluiten in hoeverre de Franse wet inzake aanzetten tot rassenhaat is overtreden en welke gerechtelijke gevolgen daaraan verbonden zijn.</p>
    </intervention>
    <intervention id="2-336-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De zaak is identiek aan het vorige geval (zie A7-0154/2011), maar hier is het verzoek om opheffing van de immuniteit door de Franse autoriteiten gedaan.</p>
    </intervention>
    <intervention id="2-337-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Het stroomgebied van de Prespa-meren (Prespa-park) ligt verspreid over Griekenland, de FYROM en Albanië. Het eerste land is lid van de Europese Unie, het tweede land is kandidaat voor het EU-lidmaatschap en het derde land is een potentiële kandidaat voor het EU-lidmaatschap. Albanië en de FYROM hebben tevens een stabilisatie- en associatieovereenkomst met de EU gesloten. De ontwikkeling van een duurzame economie en een groene infrastructuur die vanwege hun aard lokale arbeidsplaatsen met zich meebrengen, creëert belangrijke mogelijkheden voor de werkgelegenheid en draagt bij aan de Europa 2020-strategie. Voorts kunnen en moeten efficiëntie op het gebied van hulpbronnen, duurzame economische ontwikkeling en natuurbehoud hand in hand gaan. Dat kan ook bijdragen tot een betere samenwerking tussen de buurlanden en hun integratie in de Europese ruimte. Om al de hier vermelde redenen heb ik voor dit ontwerpbesluit voor een overeenkomst gestemd.</p>
    </intervention>
    <intervention id="2-338-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="nl">Ik steun de sluiting, namens de Europese Unie, van de overeenkomst inzake de bescherming en duurzame ontwikkeling van het Prespa-parkgebied in Griekenland, FYROM en Albanië, dat wegens de geomorfologische, ecologische, culturele en biodiversiteitswaarde een natuurgebied van internationaal belang vormt. Voorts ben ik het eens met de doelstellingen en de beginselen van de overeenkomst, die gestoeld zijn op het duurzaam gebruik maken van natuurlijke rijkdommen, het behoud van de biodiversiteit en de ecosystemen en de preventie, controle en bestrijding van watervervuiling in de Prespa-meren.</p>
    </intervention>
    <intervention id="2-338-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik vind het een goede zaak dat de lidstaten samenwerken met landen die niet tot de Europese Unie behoren om zo een duurzame exploitatie van hulpmiddelen te garanderen. Ik ben het daarom eens met de sluiting van deze overeenkomst inzake de bescherming en duurzame ontwikkeling van het Prespa-parkgebied, aangezien ik geloof dat dit park heel belangrijk is voor de ontwikkeling van de drie landen – Griekenland, de FYROM en Albanië – die elk een deel ervan binnen hun grondgebied hebben liggen. Het is ook goed voor het milieu en het behoud van de natuur. Dit soort samenwerking zal daarnaast ook grote positieve gevolgen teweegbrengen, waaronder een verbetering van de betrekkingen in de Balkan-regio.</p>
    </intervention>
    <intervention id="2-338-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben ingenomen met de sluiting van de stabilisatie- en associatieovereenkomst tussen de Europese Unie, Albanië, en de Voormalige Joegoslavische Republiek Macedonië. Het is erop gericht een samenwerking tot stand te brengen tussen al de landen die deel uitmaken van het stroomgebied van de Prespa, om zo een geïntegreerde bescherming van het ecosysteem en een duurzame ontwikkeling van het park te verzekeren. De overeenkomst laat zien dat de tenuitvoerlegging van de kaderrichtlijn van de EU betreffende het waterbeleid op een succesvolle wijze kan bijdragen aan de bescherming van het milieu, de verbetering van de leefomstandigheden van de inwoners van het gebied en aan de samenwerking tussen de drie landen (Griekenland, Albanië en de FYROM), zodat de goede nabuurschapsbetrekkingen tussen de deelnemende partijen in de uiterst gevoelige Balkan-regio worden versterkt.</p>
    </intervention>
    <intervention id="2-338-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Deze aanbeveling heeft betrekking op het ontwerpbesluit van de Raad betreffende de sluiting, namens de Europese Unie, van de overeenkomst inzake de bescherming en duurzame ontwikkeling van het Prespa-parkgebied. Dit park is sinds 1977 als zodanig geclassificeerd, en is op basis van de verklaring van 2 februari 2000 van de Prespa-landen (Griekenland, Albanië en de Republiek Macedonië) uitgeroepen tot grensoverschrijdend beschermd gebied. De Europese Unie (EU) is zich vanaf de jaren zeventig bewust geworden van de dringende noodzaak om de natuurlijke hulpbronnen te beschermen, en heeft voor dat doel een heel wetgevingspakket aangenomen. De belangrijkste van de maatregelen is de uit het jaar 2000 stammende kaderrichtlijn betreffende het waterbeleid (KRW). De overeenkomst die we nu behandelen is erop gericht een samenwerking tussen de EU en voornoemde landen tot stand te brengen, teneinde de duurzame ontwikkeling van de regio in kwestie te bevorderen (in de eerste plaats door middel van een geïntegreerd beheersplan voor het stroomgebied van de Prespa) en het ecosysteem aldaar te beschermen. Ik wil de Raad graag gelukwensen met dit plan, zeker nu het aantal rampen als gevolg van de klimaatverandering toeneemt. Ik hoop daarom dat deze overeenkomst zo spoedig mogelijk zal worden ondertekend.</p>
    </intervention>
    <intervention id="2-339-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het stroomgebied van de Prespa-meren (Prespa-park) ligt verspreid over Griekenland, de Voormalige Joegoslavische Republiek Macedonië en Albanië. Dit park is heel belangrijk als vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en is verder een locatie voor het behoud van belangrijk archeologisch en traditioneel erfgoed.</p>
      <p sl="pt">Het doel van de overeenkomst is samenwerking ten behoeve van de geïntegreerde bescherming van het ecosysteem en de duurzame ontwikkeling van het Prespa-parkgebied, inclusief de ontwikkeling van integrale beheerplannen voor het stroomgebied. Teneinde dit doel te bereiken, nemen de deelnemende partijen de vereiste maatregelen en passen zij de meest geavanceerde beschikbare technieken toe, individueel of samen, op basis van soevereine gelijkheid, territoriale integriteit, wederzijds voordeel en goed vertrouwen, ten behoeve van het waterbeheer van de Prespa-meren, de preventie, controle en bestrijding van watervervuiling in het gebied, de bescherming en het behoud van de biodiversiteit, de bescherming van de bodem, het verstandig gebruik van natuurlijke hulpbronnen en duurzame ontwikkeling.</p>
      <p sl="pt">Daarom hebben wij vóór dit verslag gestemd.</p>
    </intervention>
    <intervention id="2-340-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het Prespa-park, ofwel het stroomgebied van de Prespa-meren (Prespa-park) ligt verspreid over Griekenland, de Voormalige Joegoslavische Republiek Macedonië en Albanië. Dit park is heel belangrijk als vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en is verder een locatie voor het behoud van belangrijk archeologisch en traditioneel erfgoed.</p>
      <p sl="pt">Het doel van de overeenkomst is samenwerking ten behoeve van de geïntegreerde bescherming van het ecosysteem en de duurzame ontwikkeling van het Prespa-parkgebied, inclusief de ontwikkeling van integrale beheerplannen voor het stroomgebied.</p>
      <p sl="pt">Teneinde dit doel te bereiken, nemen de deelnemende partijen de vereiste maatregelen en passen zij de meest geavanceerde beschikbare technieken toe, individueel of samen, op basis van soevereine gelijkheid, territoriale integriteit, wederzijds voordeel en goed vertrouwen, ten behoeve van het waterbeheer van de Prespa-meren, de preventie, controle en bestrijding van watervervuiling in het gebied, de bescherming en het behoud van de biodiversiteit, de bescherming van de bodem, het verstandig gebruik van natuurlijke hulpbronnen en duurzame ontwikkeling.</p>
      <p sl="pt">Daarom hebben wij vóór dit verslag gestemd.</p>
    </intervention>
    <intervention id="2-341-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">In februari 2010 hebben Griekenland, de Voormalige Joegoslavische Republiek Macedonië en Albanië in aanwezigheid en met deelname van de Europese Unie de overeenkomst inzake de bescherming en duurzame ontwikkeling van het Prespa-parkgebied ondertekend. Het doel van deze overeenkomst is het waarborgen van de bescherming van het Prespa-parkgebied en van een alomvattend ecosysteem. Niet alleen zijn de meren en hun omgeving ecologisch belangrijk, maar ook vormt dit gebied wegens de geomorfologische, ecologische, culturele en biodiversiteitswaarde een natuurgebied van internationaal belang. Het is een vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en een locatie voor het behoud van belangrijk archeologisch en traditioneel erfgoed. Het was daarom gewenst om de instemming van het Parlement te verkrijgen en zeker te stellen dat de overeenkomst kon worden gesloten.</p>
    </intervention>
    <intervention id="2-341-125" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="nl">Het stroomgebied van de Prespa-meren ligt op de grens van Griekenland met FYROM en Albanië en vormt een belangrijk natuurgebied. Met de overeenkomst die de EU zal sluiten, wordt bijgedragen tot het verwezenlijken van de beschermingsdoelstellingen voor dit gebied, waarbij het ecosysteem beschermd wordt en er op duurzame wijze gebruik wordt gemaakt van hernieuwbare energiebronnen. Daarom zal ik het voorstel steunen.</p>
    </intervention>
    <intervention id="2-341-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Dit verslag heeft mijn steun omdat het doel van de overeenkomst de samenwerking ten behoeve van de geïntegreerde bescherming van het ecosysteem en de duurzame ontwikkeling van het Prespa-parkgebied is, inclusief de ontwikkeling van integrale beheerplannen voor het stroomgebied, op grond van internationale en EU-normen. Het stroomgebied van de Prespa-meren (Prespa-park) ligt verspreid over Griekenland, de voormalige Joegoslavische Republiek Macedonië en Albanië. Het eerste land is lid van de Europese Unie, het tweede land is kandidaat voor het EU-lidmaatschap en het derde land is een potentiële kandidaat voor het EU-lidmaatschap. Albanië en FYROM hebben tevens een stabilisatie- en associatieovereenkomst met de EU gesloten. Het Prespa-park vormt wegens de biodiversiteit en de geomorfologische, ecologische en culturele waarde een natuurgebied van internationaal belang. Het is een vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en een locatie voor het behoud van belangrijk archeologisch en traditioneel erfgoed.</p>
      <p sl="lt">Om deze redenen hebben deze drie landen op 2 februari 2010 de overeenkomst inzake de bescherming en duurzame ontwikkeling van het Prespa-parkgebied ondertekend waaraan ook de EU deelneemt en die ter goedkeuring aan het Europees Parlement is voorgelegd. Teneinde dit doel te bereiken, nemen de deelnemende partijen de vereiste maatregelen en passen zij de meest geavanceerde beschikbare technieken toe, individueel of samen, op basis van soevereine gelijkheid, territoriale integriteit, wederzijds voordeel en goed vertrouwen.</p>
    </intervention>
    <intervention id="2-342-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik juich deze overeenkomst inzake de bescherming en duurzame ontwikkeling van het Prespa-parkgebied toe. Het Prespa-parkgebied vormt wegens de geomorfologische, ecologische, culturele en biodiversiteitswaarde een natuurgebied van internationaal belang. Het is een vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en een locatie voor het behoud van belangrijk archeologisch en traditioneel erfgoed.</p>
    </intervention>
    <intervention id="2-342-250" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Dit verslag gaat over het stroomgebied van de Prespa-meren, dat wegens de geomorfologische, ecologische, culturele en biodiversiteitswaarde een natuurgebied van internationaal belang vormt. Het is een vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en een locatie voor het behoud van belangrijk archeologisch en traditioneel erfgoed. Er wordt een overeenkomst gesloten tussen Griekenland, Albanië en de voormalige Joegoslavische Republiek Macedonië, die deze natuurlijk omgeving delen, om een samenwerking op te richten om het water van het meer te beheren met het oog op preventie, controle en bestrijding van watervervuiling in het gebied; bescherming en behoud van de biodiversiteit van het gebied en bescherming van de bodem tegen erosie; bevordering van het verstandig gebruik van natuurlijke hulpbronnen en duurzame ontwikkeling; het voorkomen van de invoer en de verspreiding van uitheemse plant- en diersoorten en de regulering van menselijke activiteiten met negatieve gevolgen voor het gebied. Ik ben er van overtuigd dat de samenwerking tussen de betrokken partijen versterkt moet worden, met respect voor het gelijkheidsprincipe, de territoriale integriteit en wederzijds voordeel, om dit gebied van buitengewone waarde te beschermen. Daarom stem ik voor deze overeenkomst.</p>
    </intervention>
    <intervention id="2-342-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag heeft betrekking op het ontwerpbesluit van de Raad betreffende de sluiting van de overeenkomst inzake de bescherming en duurzame ontwikkeling van het Prespa-parkgebied, ofwel het stroomgebied van de Prespa-meren. De Europese Unie beschikt reeds lange tijd over wetgeving voor waterbescherming, waarvan de kaderrichtlijn uit 2000 wellicht het belangrijkste onderdeel is, met als doelstelling de bescherming van alle wateren (rivieren, meren, grondwater en kustwateren) en de coördinatie hiertoe, over administratieve en politieke grenzen heen, van gedeelde stroomgebieden. Het stroomgebied van de Prespa-meren (Prespa-park) ligt verspreid over Griekenland, de FYROM en Albanië. Het eerste land is lid van de Europese Unie, het tweede land is kandidaat voor het EU-lidmaatschap en het derde land is een potentiële kandidaat voor het EU-lidmaatschap. Het is daarom zaak dat er een internationale overeenkomst tot stand wordt gebracht om de doelstellingen van de kaderrichtlijn te verwezenlijken, zeker als het gaat om de bescherming van de biodiversiteit en de ecosysteemdiensten in dit gebied. Ik heb daarom mijn stem uitgebracht vóór dit verslag, dat door de Commissie milieubeheer, volksgezondheid en voedselveiligheid unaniem is goedgekeurd.</p>
    </intervention>
    <intervention id="2-342-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Het stroomgebied van de Prespa-meren (Prespa-park) ligt verspreid over Griekenland, Albanië en de Voormalige Joegoslavische Republiek Macedonië. Dit gebied is vanwege zijn grote biodiversiteit zonder meer van groot ecologisch belang. Het is ook een natuurlijke klimaatregulator en de EU is daarom overeenkomstig de kaderrichtlijn betreffende het waterbeleid (2000/60/EG) gehouden mee te werken aan de bescherming ervan. Als het gaat om stroomgebieden die zich tot buiten de Gemeenschap uitstrekken, moeten de lidstaten volgens die richtlijn zorgen voor een passende coördinatie met de betrokken derde landen. Daarom is er op 2 februari 2010 een overeenkomst inzake de bescherming en duurzame ontwikkeling van het Prespa-parkgebied gesloten. De Commissie heeft daar als vertegenwoordiger van de EU aan deelgenomen. De uiteindelijke goedkeuring ervan door de Raad moet nu nog worden goedgekeurd door het Europees Parlement. Om bovenstaande redenen heb ik voor de goedkeuring van deze overeenkomst gestemd.</p>
    </intervention>
    <intervention id="2-343-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Het Prespa-park vormt wegens de geomorfologische, ecologische, culturele en biodiversiteitswaarde een natuurgebied van internationaal belang. Het is een vitale habitat voor het voortbestaan van talloze zeldzame en/of endemische flora- en faunasoorten, een broedgebied voor wereldwijd bedreigde vogels en een locatie voor het behoud van belangrijk archeologisch en traditioneel erfgoed. Om deze redenen hebben de drie betrokken landen op 2 februari 2010 met deelname van de EU de overeenkomst inzake de bescherming en duurzame ontwikkeling van het Prespa-parkgebied ondertekend. Het doel van de overeenkomst is samenwerking ten behoeve van de geïntegreerde bescherming van het ecosysteem en de duurzame ontwikkeling van het Prespa-parkgebied, inclusief de ontwikkeling van integrale beheerplannen voor het stroomgebied, op grond van internationale en EU-normen. Alvorens de overeenkomst goed te keuren, dient de Raad hiertoe op grond van artikel 218, lid 6, letter a, van het Verdrag betreffende de werking van de Europese Unie om toestemming van het Europees Parlement te vragen.</p>
    </intervention>
    <intervention id="2-344-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">De Europese Unie beschikt over wetgeving op het gebied van waterbescherming, waarvan het belangrijkste onderdeel de kaderrichtlijn betreffende het waterbeleid (KRW) is. Overeenkomstig de KRW dienen de lidstaten, daar waar stroomgebieden zich tot buiten het grondgebied van de Unie uitstrekken, te streven naar coördinatie met de desbetreffende niet-lidstaten waarmee het stroomgebiedsdistrict wordt gedeeld. Ingeval de coördinatie de vorm aanneemt van een internationale overeenkomst die aspecten bevat die onder de bevoegdheid van de Unie ressorteren, is deelname van de Europese Unie als verdragssluitende partij vereist.</p>
      <p sl="nl">Het Prespa-park vormt wegens de geomorfologische, ecologische, culturele en biodiversiteitswaarde een natuurgebied van internationaal belang. Het doel van het vandaag aangenomen document is samenwerking ten behoeve van de geïntegreerde bescherming van het ecosysteem en de duurzame ontwikkeling van het Prespa-parkgebied, inclusief de ontwikkeling van integrale beheerplannen voor het stroomgebied, op grond van internationale en EU-normen. Met deze overeenkomst zal worden bijdragen tot de tenuitvoerlegging van de KRW, de bescherming van het milieu, de verbetering van de leefomstandigheden van de inwoners van het gebied en tot het versterken van de nabuurschapsbetrekkingen tussen de deelnemende partijen in de uiterst gevoelige Balkanregio.</p>
    </intervention>
    <intervention id="2-344-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Vorig jaar hebben de Commissie en de andere EU-instellingen nagedacht over het feit dat we onze biodiversiteitsdoelen niet hebben gehaald. Dit is een zeer betreurenswaardige situatie, die snel en doeltreffend moet worden veranderd ter bescherming van de biodiversiteit en de onschatbare ecologische diensten die zij ons bewijst. Samenwerking met derde landen moet daarbij zoveel mogelijk worden aangemoedigd, omdat dit ook een mondiaal probleem is, en daarom dient deze overeenkomst van harte te worden toegejuicht.</p>
    </intervention>
    <intervention id="2-345-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben verheugd over de inspanningen die de Commissie zich getroost om te bewerkstelligen dat ROVB's resoluties aannemen die gebaseerd zijn op de FAO-overeenkomst inzake havenstaatmaatregelen. Tijdens de plenaire bijeenkomst van de Commissie voor de tonijnvisserij in de Indische Oceaan (IOTC) die in maart 2010 is gehouden in Busan, Zuid-Korea, is een door de EU ingediende resolutie inzake havenstaatmaatregelen aangenomen (resolutie 2010/11). De EU heeft in andere ROVB's vergelijkbare voorstellen ingediend, met het oogmerk hun huidige havenstaatmaatregelen te versterken en op één lijn te brengen met de vereisten van de overeenkomst. In een aantal gevallen konden deze voorstellen echter helaas niet worden aangenomen vanwege de weerstand van enkele landen, zoals bepaalde Latijns-Amerikaanse landen en kleine eilandstaten in de Stille Oceaan.</p>
      <p sl="pt">Naar het voorbeeld van de rapporteur, moedig ook ik de Europese Commissie aan te blijven aandringen op de aanneming van deze voorstellen, aangezien de maatregelen waarin de overeenkomst voorziet IOO-visserij alleen dan werkelijk effectief kunnen bestrijden als ze wereldwijd worden gehandhaafd op een alomvattende, uniforme en transparante wijze, zodat voorkomen wordt dat mazen in de wetgeving eenvoudig kunnen worden uitgebuit door IOO-vissers.</p>
    </intervention>
    <intervention id="2-346-000" speaker_id="97193" name="Antonello ANTINORO" is_mep="True" mode="written" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="nl">Ik heb voor de aanbeveling gestemd omdat de Europese Unie een krachtig signaal moet afgeven tegen de illegale, ongemelde en ongereglementeerde visserij. De EU is een belangrijke internationale speler in kwesties die het visserijbeheer betreffen, en moet er daarom alles aan doen om ervoor te zorgen dat de internationale regels op het gebied van inbreuken worden nageleefd. Mevrouw Fraga Estévez is verheugd over de inspanningen die de Commissie zich getroost heeft om resoluties aan te nemen die gebaseerd zijn op de FAO-overeenkomst inzake havenstaatmaatregelen. In de commissie hebben wij er sterk voor gepleit om op deze weg verder te gaan. Er is onder meer sprake van illegale visserij wanneer gemelde boten vissen op ondermaatse vis en wanneer boten zonder toestemming in beschermde gebieden of te dicht voor de kust vissen.</p>
      <p sl="nl">Toch is de illegale visserij goed voor 60 procent van de vis die op onze markten terechtkomt, waardoor de kwaliteit van deze producten ter discussie komt te staan en zij moeilijk traceerbaar zijn. Daarom vinden wij dat Europa als voorbeeld moet dienen voor alle landen die in deze sector actief zijn en die, omdat hun vissers vaak niet hoeven te voldoen aan de beperkingen die wel gelden voor onze vissers, een bevoordeelde positie hebben op de internationale markten.</p>
    </intervention>
    <intervention id="2-347-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor de aanbeveling van mevrouw Fraga over het ontwerpbesluit van de Raad over de goedkeuring van de overeenkomst inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen. Ik heb voorgestemd omdat de inhoud van het initiatief een cruciale bijdrage vormt in de huidige globale strijd tegen illegale visvangst. De overeenkomst kan alleen effectief zijn indien ze compleet, gelijkmatig en transparant wordt toegepast.</p>
    </intervention>
    <intervention id="2-347-250" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="nl">De niet alleen in Europa, maar wereldwijd slinkende visbestanden vormen een steeds ernstiger probleem. Het is bekend dat een groot deel van onze voedselvoorziening en de gezondheid van het ecosysteem afhangen van de zeefauna. Daarom moet men op alle bestuurlijke niveaus, van de regio's tot de nationale regeringen en de Europese Unie, al het mogelijke doen om wetgevende maatregelen en instrumenten in te voeren waarmee wordt bijgedragen aan de bescherming van de visbestanden, hetgeen de enige manier is om de visserij op de lange termijn in stand te houden.</p>
      <p sl="nl">Ik heb voor deze aanbeveling van het Parlement aan de Raad gestemd, omdat de Raad hiermee namens de Europese Unie goedkeuring kan verlenen aan de overeenkomst inzake havenstaatmaatregelen om illegale visserij te voorkomen, tegen te gaan en te beëindigen. Als de lidstaten deze internationale overeenkomst correct ten uitvoer leggen, dan beschikken we over een belangrijk instrument om de visbestanden op lange termijn in stand te houden en er duurzaam gebruik van te maken.</p>
    </intervention>
    <intervention id="2-347-625" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat het Europees Parlement met dit verslag zijn goedkeuring hecht aan de Overeenkomst van de Voedsel- en Landbouworganisatie van de Verenigde Naties, die het duurzame gebruik van levende mariene rijkdommen en mariene ecosystemen bevordert. Deze overeenkomst levert specifieke instrumenten om de illegale, ongemelde en ongereglementeerde (IOO) visserij in de territoriale wateren van de EU doeltreffender aan te pakken. Deze instrumenten zorgen voor minimumnormen die de basis zouden kunnen vormen voor het aannemen van maatregelen door de staten om onder buitenlandse vlag varende vissersvaartuigen te monitoren, controleren en inspecteren die gebruik willen maken van hun havens. De instrumenten in deze overeenkomst hebben niet alleen betrekking op vissersvaartuigen, maar ook op vaartuigen die worden gebruikt voor aan de visserij verwante activiteiten, bijvoorbeeld transportvaartuigen die gebruikt worden om visserijproducten te vervoeren. De bestrijding van de IOO-visserij is een wezenlijk bestanddeel van het gemeenschappelijk visserijbeleid en de EU moet in staat zijn om internationale samenwerking op dit gebied te bevorderen en actief en constructief deelnemen aan de goedkeuring van een internationaal instrument inzake havenstaatsmaatregelen.</p>
    </intervention>
    <intervention id="2-348-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Illegale, ongemelde en ongereglementeerde visserij wordt beschouwd als een van de grootste bedreigingen van de visserij, een markt waar de Europese Unie wereldwijd een belangrijke positie inneemt. Het opstellen van een gemeenschappelijk Europees visserijbeleid, gericht op bescherming van het duurzame gebruik van levende mariene rijkdommen ligt dus voor de hand. De aan de Raad voorgestelde overeenkomst is juist opgesteld om te voldoen aan deze internationale eisen om illegale, ongemelde en ongereglementeerde visserij (IOO) te voorkomen, tegen te gaan en te beëindigen door het invoeren van doeltreffende maatregelen door de lidstaat waar de betreffende haven in ligt. Dit zijn maatregelen die, zodra de overeenkomst is aangenomen, niet meer vrijwillig van aard zijn maar veranderen in een pakket verplichte minimumnormen voor havenstaten. Het doel daarvan is om onder buitenlandse vlag varende vissersvaartuigen die hun havens wensen te gebruiken, te onderwerpen aan toezicht, controles en inspecties.</p>
      <p sl="ro">Het feit dat deze maatregelen, waarvan de uitvoering bij de havenstaten ligt, toch voortkomen uit een internationaal instrument, is een bonus. Een wereldwijd inzicht in deze IOO-visserij kan leiden tot beter toezicht op de visserij in het algemeen. Het is kosteneffectiever qua organisatie en uitvoering.</p>
    </intervention>
    <intervention id="2-348-500" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb voor de aanbeveling van mevrouw Fraga Estévez gestemd, die ik complimenteer met haar werk. Ik ben van mening dat de EU al het mogelijke moet doen om de illegale handel te voorkomen en bestrijden en de visserij te beschermen, die sinds jaar en dag een solide pijler onder het gemeenschappelijk visserijbeleid vormt.</p>
      <p sl="nl">Het is dan ook tijd om strenge regels in te stellen en na te leven, waarbij schepen die de Europese en internationale visserijregels schenden, moeten worden geweerd en waarbij meer bekend moet worden van alle schepen die een haven willen aandoen. We mogen niet vergeten dat Europa, de derde wereldmacht op visserijgebied, er al jaren voor strijdt dat de lidstaten en de derde landen zich aan de regels houden, teneinde een duurzame vismarkt te waarborgen en het mariene milieu te beschermen.</p>
    </intervention>
    <intervention id="2-348-750" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik sluit me aan bij dit ontwerpbesluit van de Raad betreffende de goedkeuring, namens de Europese Unie, van de overeenkomst inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen. Ik geloof dat de doeltreffendheid van dit soort maatregelen van doorslaggevend belang is voor het behoud en de duurzaamheid van de mariene ecosystemen en dus ook voor de visserij en de daarvan afhankelijke industrie. Om deze doeltreffendheid te garanderen, moeten de lidstaten op gelijkvormige wijze te werk gaan met betrekking tot de controlemaatregelen bij het aan land brengen en overladen van vangsten of eender welke andere in hun havens uitgevoerde operaties. Daarom is het in dit voorstel genoemde mechanisme voor het uitwisselen van informatie volgens mij zo belangrijk: het moet deel gaan uitmaken van de overeenkomst.</p>
    </intervention>
    <intervention id="2-347-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het verschijnsel illegale visserij vormt een bedreiging voor al hetgeen de internationale gemeenschap – in het bijzonder de Europese Unie – heeft ondernomen om een evenwicht te vinden tussen een gezonde en dynamische visserijsector en de noodzakelijke aanwas van de visbestanden.</p>
      <p sl="pt">In het visserijcomité van de FAO is in 2007 afgesproken dat een internationaal wettelijk bindend instrument inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen, zou worden opgesteld. In 2009 is er in Rome een daarop aansluitende overeenkomst aangenomen. Die overeenkomst moet nu namens de EU worden bekrachtigd.</p>
      <p sl="pt">Gelet op het belang van dit onderwerp – zeker voor een zeevarende natie zoals Portugal – heb ik voor de sluiting van deze overeenkomst gestemd.</p>
    </intervention>
    <intervention id="2-347-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In 2001 ontwikkelde de Voedsel- en Landbouworganisatie van de Verenigde Naties (FAO) een internationaal plan om illegale, ongemelde en ongereglementeerde visserij (hierna IOO-visserij genoemd) te voorkomen, tegen te gaan en te beëindigen. Aansluitend hierop heeft de FAO in 2005 een reeks maatregelen goedgekeurd die havenstaten die worden gebruikt voor het aan land brengen of vervoeren van vangsten moeten aannemen ter bestrijding van illegale visserij. De Europese Unie (EU) heeft zich altijd sterk gemaakt voor het behoud van hulpbronnen, inzonderheid mariene hulpbronnen, en steeds, met alle middelen die tot haar beschikking staan, geprobeerd illegale visserij tegen te gaan. De EU heeft vanaf het begin aan dit proces deelgenomen en daarbij steeds een actieve en constructieve gespeeld rol, en dan vooral bij het opstellen van de overeenkomst die bij de 36ste FAO-conferentie, die van 18 tot en met 23 november 2009 in Rome werd gehouden, is goedgekeurd. Ik steun het standpunt van de rapporteur dat de Europese Commissie deze overeenkomst moet ondertekenen en daarbij druk moet blijven uitoefenen op internationale instanties – in de eerste plaats de FAO – om de voorgestelde maatregelen over te nemen.</p>
    </intervention>
    <intervention id="2-349-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Deze overeenkomst is na een lange reeks discussies in november 2009 bij de 36ste FAO-conferentie in Rome goedgekeurd. Ze bouwt voort op een hele serie andere overeenkomsten en gedragscodes die de afgelopen twee decennia bij de FAO tot stand zijn gekomen.</p>
      <p sl="pt">IOO-visserij blijft een van de ernstigste mondiale bedreigingen voor een duurzaam beheer van de levende aquatische hulpbronnen. Daarom dient de bestrijding van IOO-visserij centraal te staan bij eender welk visserijbeleid, en een essentieel element te vormen bij het internationaal beheer van de visserij op de fora die zich daarmee bezig houden.</p>
      <p sl="pt">Deze overeenkomst heeft tot doel IOO-visserij te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen. De ervaring heeft uitgewezen dat havenstaatmaatregelen een centrale rol spelen bij de bestrijding van IOO-visserij, en dat ze kostenefficiënt zijn, zeker in combinatie met andere instrumenten. In de overeenkomst wordt een ruime definitie van IOO-visserij gehanteerd, teneinde een breed scala aan ongereglementeerde visserijactiviteiten te omvatten.</p>
      <p sl="pt">Daarom hebben wij voor dit verslag gestemd.</p>
    </intervention>
    <intervention id="2-350-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Deze overeenkomst is na een lange reeks discussies in november 2009 bij de 36ste FAO-conferentie in Rome goedgekeurd. Ze bouwt voort op een hele serie andere overeenkomsten en gedragscodes die de afgelopen twee decennia bij de FAO tot stand zijn gekomen.</p>
      <p sl="pt">IOO-visserij blijft een van de ernstigste mondiale bedreigingen voor een duurzaam beheer van de levende aquatische hulpbronnen. Daarom dient de bestrijding van IOO-visserij centraal te staan bij eender welk visserijbeleid, en een essentieel element te vormen bij het internationaal beheer van de visserij op de fora die zich daarmee bezig houden.</p>
      <p sl="pt">Deze overeenkomst heeft tot doel IOO-visserij te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen. De ervaring heeft uitgewezen dat havenstaatmaatregelen een centrale rol spelen bij de bestrijding van IOO-visserij, en dat ze kostenefficiënt zijn, zeker in combinatie met andere instrumenten. In de overeenkomst wordt een ruime definitie van IOO-visserij gehanteerd, teneinde een breed scala aan ongereglementeerde visserijactiviteiten te omvatten.</p>
      <p sl="pt">Daarom hebben wij voor dit verslag gestemd.</p>
    </intervention>
    <intervention id="2-351-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">In november 2009 heeft de FAO-conferentie ingestemd met de overeenkomst inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen, die kan helpen dit soort visserij tot een minimum te beperken en ook het duurzame behoud en gebruik van levende mariene rijkdommen en mariene ecosystemen kan bevorderen. Omdat de Europese Unie een van de belangrijkste vertegenwoordigers van de internationale visserij en een van de grootste markten voor visserijproducten ter wereld is, is het gepast en gerechtvaardigd om ook de goedkeuring van dergelijke voorstellen door de Europese instellingen te stimuleren.</p>
    </intervention>
    <intervention id="2-351-500" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Het doel van de FAO-conferentie, waarop dit besluit betrekking heeft, is om illegale, ongemelde en ongereglementeerde visserij (IOO) door doeltreffende havenstaatmaatregelen te voorkomen, tegen te gaan en te beëindigen. In wezen zijn 'havenstaatmaatregelen' maatregelen die kuststaten kunnen treffen tegen vaartuigen die niet de vlag van deze staten in hun havens mogen voeren of om toestemming verzoeken een haven aan te doen.</p>
    </intervention>
    <intervention id="2-351-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat deze overeenkomst tot doel heeft illegale, ongemelde en ongereglementeerde visserij (IOO) te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen.</p>
      <p sl="lt">Alle partijen die tevens havenstaat zijn, passen de overeenkomst toe op niet tot het voeren van hun vlag gemachtigde vaartuigen die hun havens willen binnenvaren of een van hun havens zijn binnengelopen. De overeenkomst heeft niet alleen betrekking op vissersvaartuigen, maar ook op vaartuigen die worden gebruikt voor aan de visserij verwante activiteiten, bijvoorbeeld transportvaartuigen die gebruikt worden om visserijproducten te vervoeren. In de overeenkomst wordt ook een ruime definitie van IOO-visserij gehanteerd, teneinde een breed scala aan ongereglementeerde visserijactiviteiten te omvatten. In de bijlagen, die een integraal deel van de overeenkomst vormen, wordt nader beschreven welke informatie vooraf moet worden verstrekt door vaartuigen die om haventoegang verzoeken, en worden richtsnoeren gegeven voor inspectieprocedures, de afhandeling van inspectiebevindingen, informatiesystemen en opleidingsvereisten. De partijen moeten samenwerken om in samenhang met andere ter zake relevante multilaterale en intergouvernementele initiatieven een bij voorkeur door de Voedsel- en Landbouworganisatie van de Verenigde Naties (FAO) gecoördineerd gegevensuitwisselingssysteem op te zetten, en om de uitwisseling van gegevens met bestaande, voor de overeenkomst relevante databanken mogelijk te maken.</p>
    </intervention>
    <intervention id="2-352-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Volgens wetenschappelijke voorspellingen zullen de zeeën en oceanen van de aarde halverwege de eenentwintigste eeuw gewoonweg leeg raken als gevolg van onverstandig beheer van de natuurlijke rijkdommen, zoals vis, schaal- en schelpdieren. Ondanks de ingevoerde beperkingen en verboden bestaat er nog heel wat illegale visserij en zelfs roofvisserij. Daarom moet de controle worden aangescherpt om te voorkomen dat de maritieme ecosystemen worden vernield en er hierdoor een ecologische catastrofe ontstaat. Een rationeel visserijbeleid is in het bijzonder belangrijk vanuit het perspectief van de dreigende voedselcrisis, een risico dat immers reëel wordt door de steeds groeiende wereldbevolking. Daarom moet de Europese Unie als grootste afzetmarkt voor zulke producten maatregelen ondersteunen die schending van de visserijwetgeving moet voorkomen.</p>
    </intervention>
    <intervention id="2-353-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik verwelkom deze overeenkomst, die bedoeld is om illegale, ongemelde en ongereglementeerde visserij te voorkomen, tegen te gaan en te beëindigen door de tenuitvoerlegging van doeltreffende havenstaatmaatregelen, zodat het duurzame behoud en gebruik van levende mariene rijkdommen en mariene ecosystemen wordt gewaarborgd.</p>
    </intervention>
    <intervention id="2-353-250" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ik heb gestemd voor dit verslag met betrekking tot de overeenkomst inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen, omdat ik vind dat dit soort visserij een globale bedreiging vormt voor de levende mariene rijkdommen. De markt is onverzadigbaar en put de natuurlijke hulpbronnen uit. Er moet een halt worden toegeroepen aan de industriële en plunderende vistechnieken. De uitputting van de visbestanden is een ecologisch, maar ook een sociaal probleem. Daarom ben ik heel tevreden met dit verslag over de overeenkomst die werd goedgekeurd door de 36ste FAO-conferentie, waarmee een einde komt aan een lange reeks debatten die al tot verschillende gedragscodes had geleid. Ik vind dat de strijd tegen de illegale, ongemelde en ongereglementeerde visserij een sleutelelement moet zijn in elk visserijbeleid die naam waardig. Daarom stem ik voor dit verslag over de overeenkomst met als doelstelling het voorkomen, tegengaan en beëindigen van illegale visserij aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame en rationele gebruik van de mariene ecosystemen.</p>
    </intervention>
    <intervention id="2-353-375" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Ik weet dat de overeenkomst bedoeld is om illegale, ongemelde en ongereglementeerde visserij te voorkomen, tegen te gaan en te beëindigen door de tenuitvoerlegging van doeltreffende havenstaatmaatregelen, zodat het duurzame behoud en gebruik van levende mariene rijkdommen en mariene ecosystemen wordt gewaarborgd. Op 31 januari 2011 hadden 23 FAO-leden de overeenkomst ondertekend en waren twee akten van toetreding bij de depositaris neergelegd. Gezien het grote belang van de Europese Unie als speler in de internationale visserij en als een van de voornaamste mondiale markten voor visserijproducten, stelt de rapporteur voor dat het Parlement instemt met de sluiting van de overeenkomst en dat het de Europese Commissie krachtig steunt en aanmoedigt het streven naar goedkeuring van deze voorstellen voort te zetten. Ik heb voorgestemd.</p>
    </intervention>
    <intervention id="2-353-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Deze overeenkomst heeft tot doel IOO-visserij (illegale, ongemelde en ongereglementeerde visserij) te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen. De overeenkomst heeft niet alleen betrekking op vissersvaartuigen, maar ook op transportvaartuigen die gebruikt worden om visserijproducten te vervoeren. In de overeenkomst wordt ook een ruime definitie van IOO-visserij gehanteerd, teneinde een breed scala aan ongereglementeerde visserijactiviteiten te omvatten.</p>
      <p sl="pt">Deze overeenkomst vloeit voort uit een internationaal plan om illegale, ongemelde en ongereglementeerde visserij te voorkomen, tegen te gaan en te beëindigen. Dat actieplan was opgezet door de FAO (Food and Agriculture Organization) in het kader van de VN-gedragscode voor een verantwoorde visserij.</p>
      <p sl="pt">Aangezien IOO-visserij thans één van de belangrijkste bedreigingen van de visserij vormt, is dit een heel belangrijke overeenkomst, zeker nu de EU werkt aan een nieuw gemeenschappelijk visserijbeleid.</p>
      <p sl="pt">Daarom heb ik voor dit verslag gestemd.</p>
    </intervention>
    <intervention id="2-353-750" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">De goedkeuring van de overeenkomst inzake havenstaatmaatregelen om illegale, ongemelde en ongereglementeerde visserij te voorkomen, tegen te gaan en te beëindigen moet worden toegejuicht. De overeenkomst is een cruciaal instrument om te waarborgen dat de EU goed is toegerust voor de strijd tegen illegale, ongemelde en ongereglementeerde visserij in onze wateren. Ierland, met name het zuiden van Ierland, heeft een bloeiende visserijsector en deze overeenkomst zal helpen om illegale, ongemelde en ongereglementeerde visserij, een van de ernstigste mondiale bedreigingen voor de duurzame exploitatie van levende aquatische hulpbronnen, te bestrijden. Het is ongelooflijk belangrijk dat de EU vanaf het begin aan dit proces heeft deelgenomen en een actieve en constructieve rol heeft gespeeld bij het opstellen van de overeenkomst, aangezien de strijd tegen illegale, ongemelde en ongereglementeerde visserij een wezenlijk onderdeel van het gemeenschappelijk visserijbeleid vormt.</p>
    </intervention>
    <intervention id="2-353-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Illegale, ongemelde en ongereglementeerde visserij vormt een ernstig obstakel voor duurzame ontwikkeling, aangezien dit type visserij een bedreiging inhoudt voor de levende aquatische hulpbronnen. Onder aegis van de FAO is er een overeenkomst inzake havenstaatmaatregelen tot stand gekomen om – in combinatie met andere maatregelen – illegale, ongemelde en ongereglementeerde visserij te voorkomen, tegen te gaan en te beëindigen. Om voor de Unie bindend te zijn, moet deze overeenkomst door het Parlement worden bekrachtigd. Ik heb voor de sluiting van deze overeenkomst gestemd. Het gaat hier om een centraal onderdeel van het gemeenschappelijk visserijbeleid.</p>
    </intervention>
    <intervention id="2-354-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Met het aannemen vanmiddag van het verslag van mevrouw Fraga Estévez, heeft het Parlement ermee ingestemd dat de Europese Unie een bindende internationale overeenkomst sluit om illegale visserij te bestrijden, waarmee het blijk geeft van zijn verbintenis ten aanzien van een verantwoorde visserij. We moeten niet vergeten dat illegale visserij nog altijd een van de grootste bedreigingen vormt voor het duurzame gebruik van mariene biologische rijkdommen en hetzelfde grote gevaar vormt als intensieve visserij. Het bestrijden van deze vorm van visserij, die de mariene biologische rijkdommen en ecosystemen uitput, is een belangrijke doelstelling voor de Europese Unie. De recente aankondiging van commissaris Damanaki over een nieuwe controleregeling voor de visserij, die inhoudt dat vissen traceerbaar blijven, vanaf het moment van de vangst tot bij de consument, is bemoedigend. Met name de invoering op 1 januari 2012 van een nieuw puntensysteem (opbouwend tot de intrekking van een vergunning) is heel belangrijk. Dit systeem is bedoeld om te garanderen dat ernstige overtredingen allemaal op dezelfde manier worden behandeld, met afschrikwekkende boetes van ten minste vijf maal de marktwaarde van de illegaal gevangen vis. Deze traceerbaarheidsregeling is, in combinatie met controle- en sanctiebevoegdheden voor inspecteurs die op het gehele Europese grondgebied worden ingezet, een onmisbaar instrument om illegale visserij tegen te gaan.</p>
    </intervention>
    <intervention id="2-355-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Illegale, ongemelde en ongereglementeerde visserij is nog altijd een van de ernstigste mondiale bedreigingen voor de duurzame exploitatie van levende aquatische hulpbronnen. De strijd tegen illegale, ongemelde en ongereglementeerde visserij is een wezenlijk onderdeel van het gemeenschappelijk visserijbeleid en de EU moet de internationale samenwerking op dat gebied kunnen bevorderen door actief en constructief deel te nemen aan de totstandbrenging van een internationaal instrument inzake havenstaatmaatregelen.</p>
      <p sl="en">De EU is lid van de Voedsel- en Landbouworganisatie van de Verenigde Naties en van dertien regionale organisaties voor visserijbeheer (ROVB's). Havenstaatregelingen die binnen ROVB's zijn aangenomen, zijn omgezet in communautair recht, dat ook voorziet in uitgebreide regelgeving voor de toegang tot havendiensten, het aanlanden en overladen van visserijproducten door vaartuigen van derde landen in havens van de Unie en voor samenwerkings- en bijstandsregelingen tussen de EU en derde landen.</p>
    </intervention>
    <intervention id="2-356-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="nl">Illegale visserij blijft een van de ernstigste mondiale bedreigingen voor een duurzaam beheer van de levende aquatische hulpbronnen. De bestrijding van illegale visserij is een wezenlijk onderdeel van het gemeenschappelijk visserijbeleid en de EU dient internationale samenwerking op dit gebied te kunnen bevorderen door actief en constructief deel te nemen aan de vaststelling van een internationaal instrument inzake havenstaatmaatregelen.</p>
      <p sl="nl">In 2001 ontwikkelde de FAO een internationaal plan om illegale, ongemelde en ongereglementeerde visserij te voorkomen, tegen te gaan en te beëindigen. In dat actieplan, dat een holistische opzet had, werden maatregelen uitgewerkt die moesten worden uitgevoerd door vlaggenstaten, kuststaten en havenstaten. Het vandaag aangenomen document heeft tot doel illegale visserij te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen.</p>
    </intervention>
    <intervention id="2-356-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Havenstaatmaatregelen zijn een belangrijk instrument in de strijd tegen illegale, ongemelde en ongereglementeerde visserij. Illegale, ongemelde en ongereglementeerde visserij is een internationale misdaad die onze mariene ecosystemen schaadt, onze voedselvoorziening bedreigt en de inkomens verwoest van hen die in de rechtmatige visserij werkzaam zijn. Maar ons optreden tegen illegale, ongemelde en ongereglementeerde visserij mag niet alleen bestaan uit havenstaatmaatregelen; we moeten ook campagne voeren voor beëindiging van het varen onder 'gemakkelijke vlaggen', waarmee schepen vaak illegaal en ongestraft actief kunnen zijn. Een wereldwijde registratie van visserijvaartuigen zou ook een belangrijke stap kunnen zijn, evenals de traceerbaarheid van visserijproducten.</p>
    </intervention>
    <intervention id="2-356-625" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Voor het slagen van het visserijbeleid is het tegengaan en beëindigen van illegale, ongemelde en ongereglementeerde visserij een absolute prioriteit. Deze overeenkomst heeft tot doel IOO-visserij te voorkomen, tegen te gaan en te beëindigen aan de hand van de tenuitvoerlegging van doeltreffende havenstaatmaatregelen, teneinde te zorgen voor de instandhouding op lange termijn en het duurzame gebruik van levende mariene rijkdommen en mariene ecosystemen. IOO-visserij blijft een van de ernstigste mondiale bedreigingen voor een duurzaam beheer van de levende aquatische hulpbronnen en de EU heeft actief en constructief deelgenomen aan de vaststelling van deze ontwerpovereenkomst.</p>
      <p sl="pt">Op basis van de mogelijkheden die dit internationale instrument inzake maatregelen voor havenstaten biedt kunnen partijen de haventoegang aan een daarom verzoekend vaartuig weigeren, indien zij over voldoende bewijs beschikken dat het betreffende vaartuig is betrokken bij IOO-visserij of daaraan verwante activiteiten. Ik geloof dat deze overeenkomst zo een belangrijke bijdrage kan leveren aan de thans overal ter wereld gevoerde strijd tegen IOO-visserij, en heb daarom vóór gestemd.</p>
    </intervention>
    <intervention id="2-356-750" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Alhoewel Litouwen een klein land is, speelt de visserijsector een belangrijke economische rol voor kleine bevolkingsgroepen in mijn land. De illegale, ongemelde en ongereglementeerde visserij vormt een grote bedreiging voor de duurzaamheid van de visserij in Litouwen. De visbestanden zijn opgebruikt, de mariene omgeving is verwoest en eerlijke vissers hebben het moeilijk. Alleen in de regio van de Oostzee worden 3 800 banen bedreigd door de illegale, ongemelde en ongereglementeerde visserij. Volgens de Pew Environment Group kost de ongemelde visserij de Litouwse vissers meer dan 1,1 miljoen euro per jaar. Gezien de omvang van mijn land en dat deze problemen kunnen worden vermeden is dit een enorm geldbedrag. De ongereglementeerde visserij is met name desastreus voor de kabeljauwvisserij in de Oostzee, die toch al in een slechte toestand verkeert. Kabeljauw is in de Oostzee de waardevolste vis, en de meerderheid van de Litouwse vissers is afhankelijk van de kabeljauwbestanden. Onze kabeljauwvissers hebben echter te maken met illegale, ongemelde en ongereglementeerde vangsten van 40 procent boven de officiële aanlandingen. Wanneer de illegale, ongemelde en ongereglementeerde visserij wordt beëindigd, zou de kabeljauwvisserij in de Oostzee zich kunnen herstellen. We moeten echter om dit te bereiken de mazen in de wetgeving dichten, die door de illegale exploitanten worden uitgebuit. We moeten overtreders hardere straffen opleggen.</p>
    </intervention>
    <intervention id="2-357-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Miljoenen burgers maken gebruik van het recht om handel te drijven op de interne markt van de EU en het recht om overal in de EU te wonen, werken en reizen De EU heeft wetgeving ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken. Een claim toegewezen krijgen is maar een onderdeel van het proces; burgers en ondernemingen moeten het recht hebben op een doeltreffende tenuitvoerlegging van de rechterlijke beslissingen. Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren. Zonder een dergelijke maatregel kunnen malafide handelaars en andere schuldenaren hun verantwoordelijkheden ontlopen door hun vermogen simpelweg naar een ander rechtsgebied over te brengen, wat zorgt voor niet-effectieve handhaving van de beslissing in de interne markt, waarvan de schuldeiser de dupe is. De burger of kleine onderneming, die tijd en geld heeft gestoken in het verkrijgen van een vonnis, moet zich dan wenden tot de gerechtelijke instanties in een andere lidstaat en maar afwachten of dat iets oplevert en of het recht zijn beloop krijgt. In dit verslag wordt erop gewezen dat er een doeltreffende regeling moet komen voor beslaglegging op en openbaarmaking van vermogens van schuldenaren. Daarom heb ik vóór gestemd.</p>
    </intervention>
    <intervention id="2-358-000" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="nl">De interne markt is zonder twijfel het belangrijkste instrument waar de EU over beschikt om groei te bevorderen tijdens de nasleep van de recente financiële crisis. De miljoenen burgers en bedrijven die de voordelen van de interne markt ondervinden, moeten hun rechten kunnen doen gelden en moeten binnen Europa vrij kunnen werken, reizen en leven. Daarom moeten zij gebruik kunnen maken van effectieve hulpmiddelen zodra een andere burger of bedrijf deze rechten met voeten treedt.</p>
      <p sl="nl">De EU beschikt over instrumenten waarmee wordt voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken. Het ontbreekt echter aan het recht op een doeltreffende tenuitvoerlegging van deze beslissingen. Door een doeltreffende regeling voor de beslaglegging op en openbaarmaking van vermogens van schuldenaren vast te stellen en de samenwerking tussen de handhavingsinstanties in de lidstaten te intensiveren, kan in deze leemten worden voorzien. Daarom heb ik voor het verslag van mevrouw McCarthy gestemd.</p>
    </intervention>
    <intervention id="2-359-000" speaker_id="96757" name="Raffaele BALDASSARRE" is_mep="True" mode="written" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="nl">Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren. Zonder een dergelijke maatregel kunnen malafide handelaars en andere schuldenaren hun verantwoordelijkheden ontlopen door hun vermogen simpelweg naar een ander rechtsgebied over te brengen, wat zorgt voor niet-effectieve handhaving van de beslissing in de interne markt, waarvan de schuldeiser de dupe is.</p>
      <p sl="nl">Daarom moet er een echte "28e regeling" worden ingevoerd, oftewel een autonoom Europees beschermingsmechanisme in aanvulling op de mechanismen van de nationale rechtbanken. Deze preventieve maatregel is bovendien een afschrikmiddel voor wanbetalers en zal leiden tot transparantie omtrent de vermogens in grensoverschrijdende zaken.</p>
    </intervention>
    <intervention id="2-360-000" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Dit verslag is belangrijk met het oog op de uitbreiding van de interne markt naar het gebied van grensoverschrijdende leningen. Momenteel wordt deze activiteit gehinderd door de terughoudendheid van crediteuren in een lidstaat om leningen te verstrekken aan debiteuren die in een andere lidstaat wonen. Een specifiek voorbeeld is dat van iemand die een hypotheek wil afsluiten bij een bank in een andere lidstaat. Deze transactie is momenteel niet mogelijk, hetgeen betekent dat consumenten in feite niet het recht hebben om bepaalde producten (bancaire producten in dit geval) overal in de EU te kopen. De reden dat een bank alleen aan inwoners van dezelfde lidstaat een lening wil verstrekken (zelfs als het om een multinationale bank gaat met dochters of vestigingen in meerdere lidstaten) is dat de bank bij het niet nakomen van de betalingsverplichting verplicht is om bij de invorderingsprocedure te werk te gaan volgens de lex rei sitae (de wet van de lidstaat waar het met hypotheek bezwaarde goed zich bevindt) en niet de wet van de staat waar de crediteur is gevestigd. Als er een procedure volgens het ´28e stelsel´ wordt ingesteld, in overeenstemming met dit verslag, worden grensoverschrijdende leningen gemakkelijker te organiseren.</p>
    </intervention>
    <intervention id="2-360-500" speaker_id="105624" name="Philippe BOULLAND" is_mep="True" mode="written" nationality="France" birth_date="18-08-1955" birth_place="Markala " p_group="Group of the European People's Party (Christian Democrats)" m_state="FR">
      <p sl="fr">De ingestelde schuldinvorderingsprocedures hebben tot dusver opmerkelijk weinig resultaat opgeleverd. Het feit dat schuldenaren hun vermogen overbrengen naar het buitenland is voor veel schuldeisers een groot probleem geworden.</p>
      <p sl="fr">Een verordening waarin losstaande hulpmiddelen worden bepaald die het mogelijk zouden maken om tussentijdse maatregelen op te leggen voor, tijdens en na het hoofdgeding zou een grote stap voorwaarts betekenen voor de Europese burgers in de strijd tegen oneerlijke schuldenaren.</p>
      <p sl="fr">De meeste Europese burgers zijn werknemers, en in deze tijden van economische crisis krijgen zij veel te vaak te maken met insolventieprocedures doordat het bedrijf waarbij zij in dienst zijn failliet gaat.</p>
      <p sl="fr">Als schaduwrapporteur van het ontwerpadvies over insolventieprocedures van mevrouw Girling, ben ik mij ervan bewust geworden dat werknemers over meer en betere rechtsbescherming en rechtszekerheid moeten beschikken, en bovenal over doeltreffende rechtsmiddelen.</p>
      <p sl="fr">Ik stel voor dat als er een hoofdinsolventieprocedure wordt ingesteld tegen een werknemer met schulden, het de curator wordt toegestaan om binnen een periode van zes maanden het bevel te geven tot conservatoire beslaglegging met terugwerkende kracht, in het geval dat de onderneming haar vermogen ergens anders heeft ondergebracht.</p>
    </intervention>
    <intervention id="2-361-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik ben het ermee eens dat het Europese bevel tot conservatoire beslaglegging (EBCB) en het Europese vermogensrenseigneringsbevel (EVRB) losstaande hulpmiddelen moeten vormen die een aanvulling vormen op de binnen de wetgeving van de lidstaten beschikbare instrumenten en die enkel gebruikt mogen worden in grensoverschrijdende zaken. De afgifte van een EBCB door een nationale rechtbank dient een discretionaire bevoegdheid te zijn. De bewijslast ligt bij de eiser, die aannemelijk moet maken dat hij een zaak heeft die aanvankelijk gerechtvaardigd voorkomt (fumus boni juris) en die spoedeisend is (periculum in mora). Deze criteria moeten worden getoetst door nationale rechters op basis van de bestaande jurisprudentie van het Hof van Justitie. De gevolgen van een EBCB moeten beperkt blijven tot beslaglegging op bankrekeningen en de tijdelijke bevriezing van banktegoeden en mogen zich niet uitstrekken tot het verlenen van enig eigendomsaandeel in het vermogen aan de schuldeiser. Of het bevel ook betrekking kan hebben op andere vermogenstypes zoals onroerend goed of toekomstig vermogen (zoals uitstaande vorderingen of erfenissen) moet nog nader worden bepaald.</p>
    </intervention>
    <intervention id="2-361-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Zeer veel bedrijven in de EU voeren hun activiteiten uit op de interne markt en de Europese burgers hebben het recht om zich te vestigen, te werken of te reizen in de gehele EU. Net als aangegeven bij de bespreking van de Single Market Act, bedoeld om de interne markt te verdiepen en grensoverschrijdende transacties waaronder e-commerce te stimuleren, is er behoefte aan zekerheid voor het invorderen van grensoverschrijdende schulden. Ik geef mijn volledige steun aan het idee in dit verslag om de Commissie te vragen doeltreffender instrumenten voor te stellen voor het invoeren van deze wetgeving, als aanvulling op de bestaande instrumenten voor grensoverschrijdende vorderingen, zoals de Verordening Brussel I of de procedure voor geringe vorderingen. De gerechtelijke instanties moeten de nodige instrumenten hebben om snel te kunnen handelen en het vermogen van (veronderstelde) debiteuren te bevriezen. Dit moet echter niet in alle omstandigheden mogelijk zijn; we moeten een balans vinden tussen de bescherming van crediteuren en de bescherming van de rechten van debiteuren tegen willekeur.</p>
      <p sl="ro">De mogelijkheid om zonder kennisgeving of voorafgaand horen van de betrokken partij een EBCB te verkrijgen is een inbreuk op de rechten van debiteuren en in strijd met de huidige jurisprudentie van het Hof van Justitie van de Europese Unie. Het verslag biedt zodoende onvoldoende balans; er is een betere bescherming nodig van de rechten van debiteuren.</p>
    </intervention>
    <intervention id="2-361-750" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ik heb voor het verslag van mevrouw McCarthy gestemd, waarin de Commissie verzocht wordt om een Europees bevel tot conservatoire beslaglegging en een Europees vermogensrenseigneringsbevel. Beide instrumenten moeten losstaande hulpmiddelen vormen die de binnen de wetgeving van de lidstaten beschikbare instrumenten aanvullen.</p>
    </intervention>
    <intervention id="2-361-875" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Er is een doeltreffend systeem nodig ter voorkoming en bestraffing van wanbetaling als dit zich voordoet tussen personen van wie hun vermogens zich in verschillende landen bevinden, omdat anders het vrije verkeer van personen, goederen, diensten en kapitaal binnen de EU de rechtszekerheid van de Europese bevolking in gevaar brengt. Daarom verwelkom ik en stem ik in met de aanbevelingen aan de Commissie inzake de voorgenomen maatregelen tot bevriezing en bekendmaking van de vermogens van debiteurs in grensoverschrijdende gevallen.</p>
    </intervention>
    <intervention id="2-361-937" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Te late betalingen en onbetaalde schulden zijn schadelijk voor zowel bedrijven als consumenten. Zelfs als de rechter een uitspraak heeft gedaan, blijkt het voor schuldeisers in de praktijk vaak lastig te zijn om schulden in te vorderen als er geen informatie beschikbaar is over de verblijfplaats van de debiteur of zijn vermogen. Het wordt nog moeilijker als de debiteur in een andere lidstaat is gevestigd. Momenteel ligt het aantal succesvolle grensoverschrijdende schuldinvorderingen bijzonder laag en kunnen de hoge kosten voor grensoverschrijdende schuldinvordering belemmerend werken en partijen ontmoedigen om gerechtelijke stappen te ondernemen. Het wordt tijd dat de invorderingsprocedure vereenvoudigd en versneld wordt. Om schuldinvordering binnen de Europese Unie te verbeteren en zo consumenten beter te beschermen en de handel tussen de lidstaten te bevorderen, moet de Commissie nieuwe wetten voorstellen voor debiteursvermogensrenseignering en -bevriezing.</p>
    </intervention>
    <intervention id="2-362-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór dit verslag gestemd omdat er een reeks maatregelen in wordt voorgesteld die zullen helpen te verhinderen dat malafide handelaars en andere schuldenaars hun verantwoordelijkheden kunnen ontlopen door hun vermogen naar een ander rechtsgebied over te brengen, wat zorgt voor niet-effectieve handhaving van de beslissing in de interne markt, waarvan de schuldeiser de dupe is.</p>
    </intervention>
    <intervention id="2-362-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Toen het Stockholmprogramma aangenomen werd, is de Commissie gevraagd om duidelijke voorstellen in te dienen die gericht zijn op een eenvoudig en autonoom Europees systeem voor de inbeslagneming van bankrekeningen en de tijdelijke bevriezing van banktegoeden. De huidige Europese wetgeving staat grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken toe, maar slaagt nog steeds niet in een doeltreffende tenuitvoerlegging van de rechterlijke beslissingen die hieruit voortvloeien.</p>
      <p sl="pt">Als zodanig, en in aansluiting op de aanneming door het Parlement van verschillende resoluties die dit idee bekrachtigen, vraagt de rapporteur in dit initiatiefverslag aan de Commissie om twee instrumenten in te voeren – een Europees bevel tot conservatoire beslaglegging (EBCB) en een Europees vermogensrenseigneringsbevel (EVRB) – die moeten worden toegepast binnen de wetgeving van de lidstaten en alleen betrekking hebben op grensoverschrijdende zaken. Deze instrumenten moeten zorgen voor de snelle toepassing van maatregelen door rechtbanken, waardoor het mogelijk wordt om het vermogen van schuldenaren te bevriezen en het verplaatsen of overdragen van hun vermogen wordt voorkomen.</p>
      <p sl="pt">Daarom feliciteer ik de rapporteur en ben ik van mening dat dit noodzakelijke maatregelen zijn die zorgen voor een grotere rechtszekerheid en die daarnaast zorgen voor een betere werking van de interne markt.</p>
    </intervention>
    <intervention id="2-362-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het opportunisme en de hebzucht van burgers en bepaalde zakenlieden brengt hen ertoe om misbruik te maken van het vrije verkeer van personen en goederen in de Europese Unie om derden te benadelen. Ondanks de geldende verordeningen, zoals de Verordening Brussel I, de Europese executoriale titel, de Europese procedure voor geringe vorderingen en de procedure voor betalingsbevelen, is het niet altijd mogelijk – en al helemaal niet snel – om effectieve handhaving van een wettelijke beslissing in de interne markt te bewerkstelligen. Dit verslag, dat een pakket aanbevelingen aan de Europese Commissie bevat die verband houden met de ingediende voorstellen tot bevriezing en bekendmaking van de vermogens van debiteurs in grensoverschrijdende gevallen, krijgt mijn volledige steun, en ik hoop dat we in juni een gedetailleerd voorstel zullen krijgen met de maatregelen die in dit opzicht aangenomen zouden moeten worden.</p>
    </intervention>
    <intervention id="2-363-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">We erkennen de noodzaak om de rechten van consumenten te verdedigen in de interne markt van de EU, vooral die van de kwetsbaarste. De EU heeft op dit moment al wetgeving ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken, waaronder de Verordening Brussel I, de Europese executoriale titel, de Europese procedure voor geringe vorderingen en de procedure voor betalingsbevelen. Een claim toegewezen krijgen is echter maar een onderdeel van het proces. Dit verslag is erop gericht dat burgers en ondernemingen het recht krijgen op een doeltreffende tenuitvoerlegging van de rechterlijke beslissingen.</p>
      <p sl="pt">Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren. Er is behoefte aan deze maatregel om de rechten van particulieren en het midden- en kleinbedrijf (mkb) te waarborgen. Uiteraard maakt dit geen einde aan onze weerstand tegen en onze bedenkingen over fundamentele aspecten van de interne markt en de aard, doelstellingen en invloed ervan.</p>
    </intervention>
    <intervention id="2-364-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">In de interne markt die de Europese Unie heeft gecreëerd, wordt de bescherming van de rechten van consumenten steeds belangrijker, vooral van diegenen die niet over voldoende middelen beschikken.</p>
      <p sl="pt">De EU heeft wetgeving ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken, waaronder de Verordening Brussel I, de Europese executoriale titel, de Europese procedure voor geringe vorderingen en de procedure voor betalingsbevelen. Een claim toegewezen krijgen is echter maar een onderdeel van het proces.</p>
      <p sl="pt">De rapporteur wil met dit verslag bereiken dat burgers en ondernemingen het recht krijgen op een doeltreffende tenuitvoerlegging van de rechterlijke beslissingen. Een noodzakelijk onderdeel van een effectieve handhaving is dat de rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren.</p>
      <p sl="pt">Zonder een dergelijke maatregel kunnen malafide handelaars en andere schuldenaren hun verantwoordelijkheden ontlopen door hun vermogen simpelweg naar een ander rechtsgebied over te brengen, wat zorgt voor niet-effectieve handhaving van de beslissing in de interne markt, waarvan de schuldeiser de dupe is.</p>
      <p sl="pt">De burger of kleine onderneming, die tijd en geld heeft gestoken in het verkrijgen van een vonnis, moet zich dan wenden tot de gerechtelijke instanties in een andere lidstaat en maar afwachten of dat iets oplevert en of het recht zijn beloop krijgt.</p>
    </intervention>
    <intervention id="2-364-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat de EU wetgeving heeft ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken, waaronder de Verordening Brussel I, de Europese executoriale titel, de procedure voor geringe vorderingen en de procedure voor betalingsbevelen. Een claim toegewezen krijgen is echter maar een onderdeel van het proces; burgers en ondernemingen moeten het recht hebben op een doeltreffende tenuitvoerlegging van de rechterlijke beslissingen. Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren. Zonder een dergelijke maatregel kunnen malafide handelaars en andere schuldenaren hun verantwoordelijkheden ontlopen door hun vermogen simpelweg naar een ander rechtsgebied over te brengen, wat zorgt voor niet-effectieve handhaving van de beslissing in de interne markt, waarvan de schuldeiser de dupe is. De Europese instellingen hebben erop gewezen dat het noodzakelijk is om een doeltreffende regeling vast te stellen voor de beslaglegging op en openbaarmaking van vermogens van schuldenaren.</p>
    </intervention>
    <intervention id="2-365-000" speaker_id="96704" name="Edvard KOŽUŠNÍK" is_mep="True" mode="written" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Persoonlijk ben ik er wel voor te vinden dat er een Europees bevel tot conservatoire beslaglegging en een Europees vermogensrenseigneringsbevel komt, zeker gezien de ontwikkelingen in de Europese wetgeving de afgelopen jaren waardoor het communautair recht is verrijkt met instrumenten als de Europese executoriale titel, de procedure voor geringe vorderingen en het Europees betalingsbevel. Deze instrumenten kunnen niet volledig ingezet worden zonder het Europees bevel tot conservatoire beslaglegging en het Europees vermogensrenseigneringsbevel.</p>
      <p sl="cs">Ik mag me dan wel aansluiten bij de oproep aan de Commissie om een voorstel te doen voor de specifieke juridische uitwerking van beide instrumenten, maar dat betekent nog niet dat ik het Commissievoorstel automatisch steun. Ik zal mij bij de beoordeling van een dergelijk voorstel in de allereerste plaats richten op de concrete vorm ervan, dit met het accent op het exclusief gebruik voor grensoverschrijdende zaken, de rechterlijke bevoegdheid ten aanzien van de toepassing van deze instrumenten, alsook op de beperking van het gebruik van deze instrumenten tot uitsluitend de meest dringende gevallen.</p>
    </intervention>
    <intervention id="2-366-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik juich dit verslag toe omdat het, mits nagevolgd door de Commissie, slachtoffers van fraude zal helpen. De huidige wettelijke regeling beschermt de fraudeur en laat het slachtoffer verdwalen in een doolhof van papierwerk en dure juridische procedures. Deze voorstellen zouden die oneerlijke situatie ongedaan maken en slachtoffers meer kans geven om hun geld terug te krijgen.</p>
    </intervention>
    <intervention id="2-367-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt het probleem aangekaart van de garantie voor schuldaflossing van banken. Banken profiteren van preferentiële rentevoeten om hun winsten zeker te stellen. Zij blijven echter onevenredig hoge rentes heffen op de schulden van staten en burgers. De urgentie zit hem in het redden van burgers en staten die het slachtoffer zijn geworden van de banken. Niet andersom.</p>
      <p sl="fr">Ik stem tegen dit verslag.</p>
    </intervention>
    <intervention id="2-367-500" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">In de huidige context van de Europese interne markt wordt de bescherming van consumentenrechten steeds belangrijker, in het bijzonder die van de minderbedeelde consumenten. De Europese wetgeving voorziet in grensoverschrijdende claims, evenals in de wederzijdse erkenning van beslissingen van nationale rechtbanken, maar de huidige schuldinvorderingsprocedure is zeer complex en gaat gepaard met zeer hoge kosten. De bedoeling van het verslag met aanbevelingen over de tussentijdse maatregelen voor debiteursvermogensrenseignering en -bevriezing in grensoverschrijdende zaken, is dat Europese burgers en bedrijven er recht op hebben dat die beslissingen effectief worden uitgevoerd. Zonder dit soort maatregelen wordt er een signaal van straffeloosheid naar hardnekkige schuldenaars gestuurd en kunnen malafide handelaars hun verantwoordelijkheden ontlopen door hun vermogen simpelweg naar een ander rechtsgebied over te brengen, waardoor een gerechtelijke beslissing niet daadwerkelijk ten uitvoer kan worden gelegd. De burger moet zich dan wenden tot de rechtbank van een andere lidstaat, zonder de garantie dat deze kostbare procedure ook iets oplevert. Daarom kan ik niet stemmen tegen dit verslag, dat maatregelen aanreikt gericht op het beschermen van deze rechten.</p>
    </intervention>
    <intervention id="2-368-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Vrije handel en een soepele werking van de interne markt van de EU gaan gepaard met rechten en plichten. Burgers moeten passende rechtsmiddelen hebben om een claim in te kunnen dienen tegen andere burgers of ondernemingen die hun schade berokkenen. Dat is hun grondrecht.</p>
      <p sl="el">Afgezien daarvan moet er echter voor worden gezorgd dat gerechtelijke beslissingen snel worden uitgevoerd, en wel zodanig dat de betrokken personen of ondernemingen die verantwoordelijk zijn en schadevergoeding moeten betalen, niet de gelegenheid krijgen om zich aan hun verantwoordelijkheid te onttrekken door hun vermogen simpelweg over te brengen naar een ander rechtsgebied en aldus uitvoering van de beslissing ten gunste van de crediteur binnen de interne markt onmogelijk te maken. Het onderhavig initiatiefverslag wijst op deze praktische maar belangrijke leemte. Ik heb hier vóór gestemd.</p>
    </intervention>
    <intervention id="2-368-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het belangrijkste instrument van de EU om de groei te stimuleren in alle hevigheid van de financiële crisis, is haar interne markt. Op dit moment wordt het recht van de EU niet daadwerkelijk toegepast, in het bijzonder het burgerlijk recht. In feite leveren grensoverschrijdende schuldinvorderingsprocedures opmerkelijk weinig resultaat op, zowel voor vermogens van natuurlijke personen als van ondernemingen. Dit feit op zich doorkruist de grensoverschrijdende handel en wordt door debiteurs ervaren als een signaal van straffeloosheid, en het schaadt de economische ontwikkeling van de EU. In feite zijn de kosten voor grensoverschrijdende schuldinvordering momenteel onbetaalbaar voor schuldeisers als een schuldenaar in meerdere lidstaten over activa beschikt. Dit zorgt ervoor dat de interne markt niet optimaal kan werken. EU-maatregelen zijn nodig om een einde aan deze situatie te maken en ervoor te zorgen dat EU-burgers doeltreffend in beroep kunnen gaan indien zij een vordering hebben op een andere burger of onderneming; maatregelen die dit invorderingsproces vereenvoudigen en versnellen. Daarom heb ik vóór dit verslag gestemd, waarin het Europees Parlement de Commissie verzoekt om wetgevingsvoorstellen te doen voor maatregelen tot bevriezing en bekendmaking van de vermogens van de schuldenaars en vermeende schuldenaars in grensoverschrijdende gevallen.</p>
    </intervention>
    <intervention id="2-368-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Om een interne markt te creëren moeten partijen de benodigde mechanismen krijgen die hen in staat stellen hun schulden in de hele Unie te regelen. Deze gedachte was de aanleiding voor bijvoorbeeld de Verordening Brussel I, met de bedoeling om één systeem op te zetten voor de erkenning van rechterlijke beslissingen binnen de EU. Het blijft echter uiterst moeilijk voor een schuldeiser om een schuld in te vorderen als de vermogens van de schuldenaar verdeeld zijn tussen verschillende lidstaten, wat – het kan geen kwaad dit te herhalen – ernstige problemen veroorzaakt voor de uitvoering van een ware interne markt. Het Europees bevel tot conservatoire beslaglegging (EBCB) en het Europees vermogensrenseigneringsbevel (EVRB) zouden goede instrumenten kunnen zijn voor deze vereiste. Daarom heb ik vóór dit verslag gestemd.</p>
    </intervention>
    <intervention id="2-369-000" speaker_id="96998" name="Evelyn REGNER" is_mep="True" mode="written" nationality="Austria" birth_date="24-01-1966" birth_place="Wien" m_state="AT">
      <p sl="de">Ik heb het verslag gesteund aangezien miljoenen burgers op de Europese interne markt behoefte hebben aan effectieve juridische instrumenten in verband met hun vorderingen op andere burgers of ondernemingen. Mensen die gebruik maken van hun rechten om binnen de EU te kunnen wonen, werken en reizen, mogen in de toekomst niet het slachtoffer worden van gewetenloze profiteurs en andere debiteuren die hun verantwoordelijkheden doelbewust ontlopen door hun vermogen naar een ander land te verplaatsen. In dergelijke gevallen wordt crediteuren vaak het recht op tenuitvoerlegging van een vonnis op de interne markt ontzegd, hetgeen burgers of kleine ondernemingen geld en tijd kost omdat zij zich dan tot gerechtelijke instanties in een andere lidstaat moeten wenden terwijl er al een procedure aanhangig is gemaakt. Om een effectieve handhaving te waarborgen, moeten de gerechtelijke instanties daarnaast, ter bescherming van crediteuren, de mogelijkheid hebben om snel een voorlopige maatregel af te kunnen geven voor beslaglegging op en openbaarmaking van vermogens van debiteuren.</p>
      <p sl="de">De huidige wettelijke voorzieningen in de Europese Unie op basis waarvan een wederzijdse erkenning van rechterlijke beslissingen van nationale rechtbanken en grensoverschrijdende vorderingen mogelijk is, zijn niet toereikend. Burgers en ondernemingen moeten ook het recht hebben op een effectieve handhaving van dergelijke rechterlijke uitspraken. Dit verslag vormt een belangrijke stap in de strijd tegen oplichters enerzijds en voor het verbeteren van de bescherming van burgers en ondernemingen op de Europese interne markt anderzijds.</p>
    </intervention>
    <intervention id="2-370-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Miljoenen ondernemingen maken gebruik van het recht om handel te drijven in de interne markt van de EU. Miljoenen burgers maken gebruik van het recht te wonen, werken en reizen waar zij willen in de EU. Het is essentieel dat burgers in de interne markt over effectieve rechtsmiddelen beschikken indien zij een vordering hebben op een andere persoon of onderneming.</p>
      <p sl="en">De EU heeft wetgeving ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken, waaronder de Verordening Brussel I, de Europese executoriale titel, de procedure voor geringe vorderingen en de procedure voor betalingsbevelen. Een claim toegewezen krijgen is maar een onderdeel van het proces; burgers en ondernemingen moeten het recht hebben op een doeltreffende tenuitvoerlegging van de rechterlijke beslissingen. Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren.</p>
    </intervention>
    <intervention id="2-371-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In de interne markt van de EU drijven miljoenen ondernemingen handel, en miljoenen burgers maken gebruik van het recht te wonen, werken en reizen waar zij willen in de EU. Het is essentieel dat burgers in de interne markt over effectieve rechtsmiddelen beschikken indien zij een vordering hebben op een andere persoon of onderneming.</p>
      <p sl="it">De EU heeft wetgeving ingevoerd die moet kunnen voorzien in grensoverschrijdende verzoeken tot schadevergoeding en de wederzijdse erkenning van rechterlijke beslissingen van nationale rechtbanken. Een claim toegewezen krijgen is echter vaak maar een onderdeel van het proces. De meer dan vijfhonderd miljoen Europese burgers en de ondernemingen moeten het recht hebben op een doeltreffende tenuitvoerlegging van de rechterlijke beslissingen. Een noodzakelijk onderdeel van een effectieve handhaving is dat rechters snel een voorlopige maatregel af moeten kunnen geven voor beslaglegging op en openbaarmaking van vermogens van schuldenaren. Het verslag dat we vandaag aannemen is opgesteld om de Commissie te verzoeken spoedig voorstellen te doen inzake voorlopige maatregelen voor het bevriezen en openbaar maken van het vermogen van schuldenaren in grensoverschrijdende gevallen.</p>
    </intervention>
    <intervention id="2-371-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben vóór dit initiatiefverslag omdat daarin wordt verzocht om de invoering van een Europees bevel tot conservatoire beslaglegging (EBCB) en een Europees vermogensrenseigneringsbevel (EVRB).</p>
    </intervention>
    <intervention id="2-372-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem vóór dit voorstel omdat ik het eens ben met de kwijtingsprocedures, waarbij voor iedere lijn passende kredieten voorgesteld worden.</p>
    </intervention>
    <intervention id="2-373-000" speaker_id="4507" name="Bas BELDER" is_mep="True" mode="written" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Het verlenen van kwijting aan de Europese Commissie en de andere instellingen en organen krijgt mijn steun niet. De belangrijkste reden daarvoor is dat het foutenpercentage te hoog blijft. Het verslag over de Europese Commissie van rapporteur Chatzimarkakis benoemt uitstekend de zorgpunten. De Begrotingscommissie trekt echter niet de conclusie dat de verlening van kwijting uitstel verdient. Terwijl dat juist het middel zou zijn om druk uit te oefenen op de Europese Commissie en de lidstaten om verbeteringen aan te brengen. Bijvoorbeeld de nationale beheerverklaringen. Die helpen het gedeeld beheer te verbeteren, waaronder de structuurfondsen.</p>
      <p sl="nl">Een ander belangrijk pijnpunt vormen de vele ingewikkelde regels bij de structuurfondsen en onderzoeksubsidies. Daarom heb ik een amendement ingediend op het verslag Garriga Polledo in de Tijdelijke Commissie over de begrotingsuitdagingen. Het verzoekt de Europese Commissie elk voorstel vergezeld te laten gaan van een effectbeoordeling. Die effectbeoordeling moet onafhankelijk worden uitgevoerd, niet door de Europese Commissie zelf. Concluderend, verlaging van de regeldruk en de nationale beheerverklaringen moeten ertoe leiden dat er minder fouten worden gemaakt bij het financieel beheer. Het Europees Parlement geeft het belangrijkste instrument dat ze hiertoe heeft door kwijtingverlening direct uit handen. Het verslag-Chatzimarkakis had een beter lot verdiend.</p>
    </intervention>
    <intervention id="2-373-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Europese Commissie voor het begrotingsjaar 2009, omdat het resultaat dat de Rekenkamer heeft behaald objectieve verbeteringen aantoont, ondanks de moeilijkheden bij het beheren van deze middelen. De grotere transparantie bij de controle en de capaciteitsverbeteringen, die alle partijen die zijn betrokken bij het beheer van de Europese middelen hebben laten zien, zijn de twee belangrijkste redenen van mijn stem aan het verlenen van kwijting.</p>
    </intervention>
    <intervention id="2-373-375" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">De stemming over het verlenen van kwijting aan de Commissie voor het begrotingsjaar 2009 komt in politiek opzicht op een zeer bijzonder moment, aangezien de onderhandelingen over het volgend meerjarig financieel kader gekenmerkt zullen worden door een herziening van het financieel reglement. Dit was daarom een gelegenheid voor het Parlement om een nieuwe stimulans en bezieling te geven aan een procedure die niet altijd serieus genomen wordt. Het Parlement heeft de financiële uitgaven van de Europese Commissie voor 2009 goedgekeurd, nadat het concessies heeft bedongen die erop gericht zijn om meer verantwoordelijkheden toe te kennen aan de lidstaten en het toezicht te verbeteren dat de nationale autoriteiten uitoefenen op de uitgaven van Europese middelen. Er moeten een beter beheer en doeltreffender toezichtsystemen worden ingesteld. In de toekomst zullen nationale politieke organen ertoe verplicht worden om verklaringen inzake nationaal beheer te ondertekenen, waarmee zij verantwoordelijk worden gesteld voor de manier waarop de Europese fondsen zijn uitgegeven in hun landen. De financiële crisis die Europa momenteel in zijn greep heeft, is ook van invloed geweest op de begroting van de Europese Unie. Wij kunnen geen schandalen of een onjuist beheer van de fondsen accepteren.</p>
    </intervention>
    <intervention id="2-373-437" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij Zweedse sociaaldemocraten hebben besloten de Commissie kwijting te verlenen voor het begrotingsjaar 2009.</p>
      <p sl="sv">We hebben echter ook besloten de paragrafen met betrekking tot het Statuut van de ambtenaren van de Europese Unie niet te steunen. We zijn van mening dat er voor Commissiepersoneel behoefte kan zijn aan extra reisdagen, sommigen moeten misschien lang reizen en een aantal keren overstappen op een ander vliegtuig of andere vervoermiddelen. Bovendien kunnen wijzigingen in het Statuut van de ambtenaren van de Europese Unie alleen worden aangebracht binnen het kader van een medebeslissingsprocedure tussen het Parlement en de Raad. Daarom is het kwijtingsproces niet het aangewezen forum voor deze kwesties. De hervorming van het Statuut van de ambtenaren van de Europese Unie wordt later behandeld in de parlementaire Commissie juridische zaken.</p>
    </intervention>
    <intervention id="2-373-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik juich de voortdurende verbeteringen toe die de Rekenkamer in de afgelopen jaren heeft doorgevoerd ten aanzien van de prestaties van al diegenen die verantwoordelijk zijn voor fondsen. De transparantie, het goede beheer en de verantwoordelijkheid van alle betrokken entiteiten moeten altijd een prioriteit en een voorbeeld zijn van de Europese Unie.</p>
      <p sl="pt">Het is echter nog steeds nodig om echte verantwoordelijkheid bij de lidstaten te creëren met betrekking tot hun rol in het gedeelde beheer van cohesiefondsen van de Unie, terwijl het essentieel blijft een systeem in te voeren om de bruikbaarheid te onderzoeken van gegevens die ingediend zijn door nationale agentschappen, en een systeem voor verplichte nationale beheersverklaringen. Het is cruciaal dat de lidstaten de verantwoordelijkheid nemen voor het juiste gebruik van EU-fondsen, en een serieus en transparant controle- en vereenvoudigingsbeleid ontwikkelen.</p>
    </intervention>
    <intervention id="2-374-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ik heb vóór het verslag over kwijting voor de Commissie voor 2009 gestemd omdat een beter beheer van betalingen wordt verzekerd in gevallen van misbruik van middelen. Ik kan sommige paragrafen van het verslag, waarin wordt verwezen naar de komende herziening van het Statuut van de ambtenaren van de Europese Unie, niet steunen. De reden hiervoor is dat herziening van het Statuut van de ambtenaren het mandaat van de Commissie begrotingscontrole te buiten gaat en niet thuishoort in het kwijtingsverslag voor 2009, maar tot de bevoegdheden van de Commissie juridische zaken behoort, die zich in de nabije toekomst over deze zaken zal buigen. Ik geloof dat we voor een globale benadering moeten kiezen en een alomvattende herziening van de verordening als geheel moeten uitvoeren in plaats van een verbrokkelde herziening met verschillende verslagen over verschillende verordeningen.</p>
    </intervention>
    <intervention id="2-374-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor het verslag over het verlenen van kwijting voor de uitvoering van de algemene begroting van de Commissie voor het begrotingsjaar 2009 gestemd, omdat er wordt voorzien in een betere waarborging van het financieel beheer, met name wanneer middelen worden misbruikt. Door het aannemen van dit besluit verleent het Europees Parlement de Commissie kwijting voor de uitvoering van de algemene begroting van de Europese Unie voor het begrotingsjaar 2009, en levert hierop commentaren in de hiermee verbonden documenten. Ik ben van mening dat het noodzakelijk is om de regels inzake overheidsopdrachten te vereenvoudigen en in aantal te reduceren om het globale aantal fouten te verminderen. Governanceproblemen tussen het Financieel Reglement en de cohesieverordeningen kunnen worden vermeden door de subsidiabiliteitsregels over de verschillende beleidsterreinen heen beter op elkaar af te stemmen. Vereenvoudiging, vooral in verband met de herziening van het Financieel Reglement moet op lange termijn stabiele voorschriften en beheersprogramma's waarborgen. Ik vind het jammer dat de Rekenkamer er bij haar behandeling van de uitvoering van de begroting 2009 opnieuw de voorkeur aan heeft gegeven haar aandacht hoofdzakelijk te richten op het onderzoeks- en het energiebeleid in plaats van het vervoerbeleid. Het is desalniettemin noodzakelijk dat het regionaal en vervoerbeleid transparanter wordt gemaakt door middel van passende informatieverstrekking aan de belastingbetalers en de begrotingsautoriteit, en dat het beter wordt gecoördineerd, omdat de projecten thans nauwelijks op hun Europese toegevoegde waarde worden getoetst, waardoor de kredieten niet optimaal worden ingezet, om onder andere knelpunten, grensproblemen of problemen als gevolg van ontbrekende verbindingen op te lossen.</p>
    </intervention>
    <intervention id="2-375-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik geloof stellig dat uit dit verslag blijkt hoe noodzakelijk het is dat de Commissie een grondige herziening van de uitgaven uitvoert teneinde mogelijke besparingen aan te wijzen die de druk op de begroting in deze periode van bezuiniging zouden kunnen verlichten.</p>
    </intervention>
    <intervention id="2-375-500" speaker_id="97344" name="Paul MURPHY" is_mep="True" mode="written" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Ik heb tegen de voorstellen gestemd om de Commissie kwijting te verlenen voor haar plicht om verslag te doen van haar uitgaven, omdat het verslag onduidelijk was. Ik heb wel voor de ontwerpresolutie gestemd, omdat het algemene idee van kostenbesparingen in de EU daarin vele malen aan de orde komt. Ik ben voor kostenverlaging in verband met de Commissie en haar agentschappen. Deze mag echter niet ten koste van de gewone medewerkers van de Commissie gaan, zoals werd gesuggereerd in paragraaf 81. Ik acht het onaanvaardbaar dat werknemers worden gedwongen langer te werken als gevolg van bezuinigingen, ongeacht wie hun werkgever is. Rechten van werknemers dienen te worden gewaarborgd en verdedigd. Als hun functie is opgeheven, moeten zij toegang krijgen tot soortgelijke banen met dezelfde arbeidsvoorwaarden. Gekozen vertegenwoordigers die een verlaging van de levensstandaard van werknemers afdwingen, zullen op zijn minst moeten accepteren dat hun eigen voorrechten dezelfde behandeling ondergaan. Ik zal ervoor blijven pleiten dat publieke vertegenwoordigers het gemiddelde loon van een geschoolde werknemer ontvangen en dat onnodige vergoedingen, voordelen, privileges en andere voorrechten worden afgeschaft.</p>
    </intervention>
    <intervention id="2-376-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt de Commissie kwijting verleend voor de uitvoering van de algemene begroting van de Europese Unie voor het begrotingsjaar 2009, en worden constateringen uiteengezet in de resolutie die een integraal onderdeel vormt van de kwijtingsbesluiten ten aanzien van de uitvoering van de algemene begroting van de Europese Unie voor het begrotingsjaar 2009, afdeling III – Commissie en uitvoerende agentschappen, en in de resolutie over de conclusies ten aanzien van de speciale verslagen van de Europese Rekenkamer.</p>
    </intervention>
    <intervention id="2-376-500" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Overeenkomstig artikel 17, lid 1, van het Verdrag betreffende de Europese Unie voert de Commissie de begroting uit en beheert zij programma's, en zij doet dit overeenkomstig artikel 317 van het Verdrag betreffende de werking van de Europese Unie in samenwerking met de lidstaten onder haar eigen verantwoordelijkheid en overeenkomstig het beginsel van goed financieel beheer. Met de aanneming van dit verslag laat het Europees Parlement zien steun te willen geven aan de verlening van kwijting aan de Commissie voor de uitvoering van de algemene begroting van de Europese Unie voor het begrotingsjaar 2009.</p>
    </intervention>
    <intervention id="2-377-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb de kwijting voor de Commissie noch gesteund noch afgewezen. De reden hiervoor is aan de ene kant dat de Europese Rekenkamer wederom geen positieve verklaring voor de Commissie over 2009 heeft kunnen afgeven. Aan de andere klant blijkt uit het verslag duidelijk genoeg dat dit voornamelijk een gevolg is van de inadequate samenwerking van de lidstaten als de ontvangers van de financiële middelen. Het verlenen van kwijting voor een tekortschietend systeem doet de situatie geen goed. Alvorens financiële middelen te verstrekken, moet er voor effectieve controlemaatregelen gezorgd worden.</p>
    </intervention>
    <intervention id="2-378-000" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">De Rekenkamer schat dat financiële onregelmatigheden of misschien zelfs verduistering van middelen in het jaar 2009 2 tot 5 procent van alle betalingen betreft. Dat is veel meer dat de jaarlijkse bijdrage van Slowakije aan de begroting van de Europese Unie. We worden geacht de jaarrekeningen van de 27 Europese agentschappen goed te keuren, hoewel ik de verdenking heb dat Europa zonder deze agentschappen beter af zou zijn. Sterker nog, in de ontwerpbegroting voor volgend jaar gaan we juist die sectoren meer geld geven, waarin bij de controle de grootste discrepanties aan het licht zijn gekomen. Het treurigste is dat het niets uitmaakt of dit Parlement het geldbeheer van de Europese agentschappen en instellingen goedkeurt of niet. Alles zal blijven zoals het is. Strengere regels voor de herverdeling en boekhouding van deze middelen lossen niets op, want die leiden slechts tot groei van de bureaucratie en vertraging van de betalingen, waardoor de efficiëntie van de ondersteuningsprogramma's uiteindelijk zal worden ondermijnd. Ik ben er daarom voor om de herverdeling geleidelijk af te schaffen, aangezien het een steeds minder transparant middel wordt van het sociale ingenieurschap van deze tijd. Het deformeert de markt, verlaagt het concurrentievermogen en ontneemt mensen initiatief en verantwoordelijkheid voor hoe en waar ze leven. Hoe minder geld we herverdelen op grond van politieke prioriteiten, hoe lager het risico van corruptie wordt en hoe concurrerender daardoor de Europese regio's en onze gehele economie zullen worden.</p>
    </intervention>
    <intervention id="2-380-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Ik steun dit verslag, in het bijzonder wat er in staat over het speciale verslag van de Rekenkamer ten aanzien van de hervorming van de suikersector. In dat verslag werd de aandacht gevestigd op de aanzienlijke problemen in de suikerindustrie sinds deze in 2006 werd hervormd en op de problemen waarmee suikerproducenten tegenwoordig worden geconfronteerd. Zonder dit verslag van de Rekenkamer zou aan deze problemen geen ruchtbaarheid zijn gegeven. Suikerfabrieken speelden een belangrijke rol in de landbouwsector, vooral in Ierland: er waren verwerkingsfabrieken in Cork en in Carlow. Gesteld kan worden dat de hervorming een einde heeft gemaakt aan de Ierse suikerindustrie.</p>
      <p sl="ga">Zoals in het verslag staat, is er onvoldoende informatie gegeven over de gevolgen voor de verwerkende gebieden, de gevolgen van quotaweigeringen voor lokale economieën, de banen die verloren zouden gaan en de verdeling van compensatie. Er was een gebrek aan transparantie en informatie over het hervormingsproces voor werknemers in de sector en voor Europese belastingbetalers. Er moeten nu helderheid en eerlijkheid aan de dag worden gelegd ten aanzien het effect van de hervorming in de gehele Europese landbouwsector.</p>
    </intervention>
    <intervention id="2-380-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. Ieder jaar presenteert de Rekenkamer de speciale verslagen, in de context van de verlening van kwijting aan de Commissie. Deze speciale verslagen zijn van groot belang ingeval zij kritische overwegingen over programma's en projecten, en wijzigingen en/of aanpassingen daarop bevatten die kunnen leiden tot een efficiënter gebruik van menselijke hulpbronnen en begrotingsmiddelen. Op de grondslag van deze verslagen kan de Commissie prompt actie ondernemen om de meeste van de tekortkomingen die de Rekenkamer onder de aandacht heeft gebracht te verhelpen. Ik was de verantwoordelijke rapporteur voor het werkdocument van de Commissie begrotingscontrole inzake het speciale verslag van de Europese Rekenkamer met de titel "Verbetering van de vervoersprestaties op de trans-Europese spoorwegassen". Ik ben van mening dat de Commissie de benodigde maatregelen moet treffen om de spoorweginfrastructuur aan te passen ten behoeve van trans-Europese diensten en tegelijk op grensplaatsen in ontbrekende verbindingen te voorzien, en de lidstaten moet bijstaan en hun de noodzakelijke financiële steun moet leveren om diverse complicaties te verhelpen die verband houden met verschillende spoorbreedten.</p>
    </intervention>
    <intervention id="2-380-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de algemene begroting van de Europese Unie voor het begrotingsjaar 2009, omdat ik van mening ben dat de middelen op transparante wijze en doeltreffende wijze zijn beheerd, ook in het kader van de uitzonderlijke situaties waarin de Europese economie tijdens de betreffende periode in is beland.</p>
    </intervention>
    <intervention id="2-380-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik beschouw de beoordeling door de Rekenkamer in deze speciale verslagen als positief, omdat door deze verslagen de informatie met betrekking tot de besteding van fondsen duidelijker voor ons wordt, evenals de noodzaak om programma's en projecten te herbeoordelen of aan te passen. Alle informatie die de Rekenkamer nu heeft verschaft, moet door de EU in overweging worden genomen, met name door de Commissie als zijnde het voornaamste uitvoerings- en beheersorgaan van de EU-begroting. We moeten streven naar een volmaakte optimalisering van hoe de fondsen worden beheerd en besteed, uitgaande van eenvoudige en transparante voorschriften die gebaseerd zijn op het principe van rechtstreekse verantwoordelijkheid.</p>
    </intervention>
    <intervention id="2-380-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik heb voor dit document gestemd, omdat de Rekenkamer erin is geslaagd om jaar na jaar steeds meer en betere speciale verslagen te produceren. Jammer genoeg krijgen deze speciale verslagen wegens de regels van het Parlement niet altijd de politieke aandacht die zij verdienen. Deze speciale verslagen zijn van groot belang ingeval zij kritische overwegingen over programma's en projecten, en wijzigingen en/of aanpassingen daarop bevatten die kunnen leiden tot een efficiënter gebruik van menselijke hulpbronnen en begrotingsmiddelen. Ik ben ingenomen met de positieve houding van de Commissie ten aanzien van deze processen en met haar bereidwilligheid om prompt actie te ondernemen om de meeste van de tekortkomingen die de Rekenkamer in deze verslagen onder de aandacht heeft gebracht, te verhelpen.</p>
    </intervention>
    <intervention id="2-381-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mijn stem uitgebracht vóór dit verslag, waarin de noodzaak wordt benadrukt van een strengere beoordeling van projecten in de aanvraagfase om tekortkomingen te voorkomen. Dienovereenkomstig wordt de Commissie verzocht het gebruik van richtlijnen en checklists te verbeteren door helderder criteria aan te geven voor de beoordeling van de steunaanvragen teneinde de effectiviteit en de consistentie van de procedures en de resultaten te verbeteren, en een passende follow-up te garanderen ingeval verplichte informatie niet wordt verschaft of vereiste maatregelen niet worden genomen.</p>
    </intervention>
    <intervention id="2-382-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In het verslag wordt voldoening uitgesproken over het feit dat de Rekenkamer erin is geslaagd jaar na jaar steeds meer en betere speciale verslagen te produceren. Het is echter te betreuren dat deze speciale verslagen wegens de regels van het Parlement niet altijd de politieke aandacht krijgen die zij verdienen. De verslagen zijn van groot belang ingeval zij kritische overwegingen over programma's en projecten, en wijzigingen en/of aanpassingen daarop bevatten die kunnen leiden tot een efficiënter gebruik van menselijke hulpbronnen en begrotingsmiddelen. De positieve houding van de Commissie ten aanzien van deze processen moet worden toegejuicht, evenals haar bereidwilligheid om prompt actie te ondernemen om de meeste van de tekortkomingen die de Rekenkamer in deze verslagen onder de aandacht heeft gebracht te verhelpen.</p>
    </intervention>
    <intervention id="2-383-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de aanneming van dit verslag benadrukt het Europees Parlement dat de Rekenkamer erin is geslaagd jaar na jaar steeds meer en betere speciale verslagen te produceren. Helaas krijgen deze niet altijd de politieke aandacht die zij verdienen, hoewel zij van groot belang zijn ingeval zij kritische overwegingen over programma's en projecten, en wijzigingen en aanpassingen daarop bevatten die kunnen leiden tot een efficiënter gebruik van menselijke hulpbronnen en begrotingsmiddelen.</p>
      <p sl="it">De tekst van vandaag benadrukt de waardering voor de positieve houding van de Commissie, en voor haar bereidwilligheid om prompt actie te ondernemen om de meeste van de tekortkomingen die de Rekenkamer in deze verslagen onder de aandacht heeft gebracht te verhelpen.</p>
    </intervention>
    <intervention id="2-384-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik steun dit voorstel, omdat ik achter de kwijtingsprocedure sta, waarin steeds voor elke begrotingslijn het juiste krediet wordt voorgesteld.</p>
    </intervention>
    <intervention id="2-384-625" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Dit verslag heeft mijn steun en ik verleen kwijting voor de uitvoering van de begroting van het Europees Parlement voor het begrotingsjaar 2009. De Rekenkamer heeft in zijn audit geconstateerd dat de betalingen als geheel geen materiële fouten bevatten en dat geen materiële tekortkomingen zijn vastgesteld bij de beoordeling van de naleving van de controle- en toezichtsystemen overeenkomstig het Financieel Reglement. De secretaris-generaal van het Europees Parlement heeft bevestigd dat er redelijke zekerheid bestaat dat de begroting van het Europees Parlement is uitgevoerd volgens de beginselen van goed financieel beheer, en dat het controle- en toezichtsysteem de nodige garanties biedt ten aanzien van de rechtmatigheid en regelmatigheid van de operaties. Ik ben het met de rapporteur eens dat het nodig is dat het Parlement, zoals alle EU-instellingen, de meest kosteneffectieve manieren moet vinden om financiële en personele middelen te gebruiken en daarbij zo mogelijk besparingen te bereiken, alsmede elektronische instrumenten en methoden ten behoeve van een efficiënte dienstverlening. Ik ben van mening dat de secretaris-generaal van het Europees Parlement regelingen moet voorstellen die ervoor zorgen dat het gebruik van de vergoedingen voor algemene uitgaven in alle gevallen transparant is en dat ze voor de bedoelde doeleinden worden gebruikt. Ik ben het er ook mee eens dat het Parlement slechts één werkplaats moet hebben op dezelfde plaats als de andere instellingen van de Unie. Op het moment ligt het besluit om verandering te brengen in deze situatie – en jaarlijks ongeveer 160 miljoen euro te besparen en de CO2 -voetafdruk van het Parlement aanzienlijk te verkleinen – uitsluitend bij de Europese Raad. We moeten de dienstreizen tussen de drie vergaderplaatsen verder rationaliseren door ervoor te zorgen dat deze beter gemotiveerd en gecontroleerd worden, zodat onnodige reizen en kosten worden vermeden.</p>
    </intervention>
    <intervention id="2-384-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Ik heb voor deze kwijting gestemd. Wat mij betreft is de begroting voor de werking van het Europees Parlement in overeenstemming met het financiële klimaat. Een aantal van de opmerkingen om de transparantie nog verder te vergroten gaan in de goede richting. Ik vind ook dat het een goed idee is dat het Europees Parlement prijzen gaat uitreiken, met name als ondersteuning van de Europese filmindustrie. De betreffende bedragen zijn overigens meer symbolisch.</p>
    </intervention>
    <intervention id="2-385-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ik heb gestemd voor het verslag over het verlenen van kwijting voor de uitvoering van de algemene begroting van de Europese Unie voor het begrotingsjaar 2009 met betrekking tot het Europees Parlement. Ik wil benadrukken dat ik, in het onderdeel over de belangrijkste wijzigingen in het beheer van de begroting gedurende 2009, voor punt 5 heb gestemd omdat ik vind dat de algemene vergoedingen die wij uitbetaald krijgen in alle gevallen transparant moeten zijn en gebruikt moeten worden waarvoor ze bedoeld zijn. Ik ben het er daarom mee eens dat het de secretaris-generaal moet zijn die de gepaste maatregelen aanneemt.</p>
    </intervention>
    <intervention id="2-385-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Parlement voor het begrotingsjaar 2009, omdat de middelen naar mijn mening over het geheel genomen op bedachtzame wijze zijn beheerd. Ik blijf erg sceptisch over de verdeling over de drie vergaderplaatsen: dit is een bron van stress en verspilling, en ik acht het, los van de symbolische kwestie, dringend noodzakelijk een einde te maken aan deze driedeling, die slecht is voor zowel de financiën als het milieu.</p>
    </intervention>
    <intervention id="2-385-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Vanwege de huidige economische situatie is het Europees Parlement verplicht om het goede voorbeeld te geven als het gaat om kostenbesparing. In het kader van de beoogde kostenbesparende maatregelen is er besloten dat er systematisch een tolkdienst beschikbaar zal worden gesteld voor de vergaderingen van werkgroepen in slechts zes talen (Frans, Duits, Engels, Pools, Spaans en Italiaans), waarbij de overige talen alleen ter beschikking zullen worden gesteld op verzoek van de parlementsleden. Andere verzoeken betreffen regels voor het beperken van langeafstandsreizen van de dienstauto's van het Parlement. In de resolutie wordt voorts verzocht om een herziening op lange termijn van de begroting van het Parlement met het oog op kostenbesparing. Deze stemming biedt bovendien de mogelijkheid om het debat over de locatie van de zetel van het Europees Parlement nieuw leven in te blazen. Deze situatie heeft echter een historische achtergrond en is gestoeld op juridische teksten die niet aangevochten kunnen worden door middel van vaak verkeerde aanvallen op de kosten of problemen die voortvloeien uit de verspreiding van de gebouwen van het Europees Parlement. Er is geen sprake van dat er in deze instelling een keuze wordt gemaakt tussen Straatsburg en Brussel, aangezien volgens de verdragen die de basis hebben gevormd voor onze Unie Straatsburg de regel is en Brussel de uitzondering.</p>
    </intervention>
    <intervention id="2-386-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ik heb wederom voor dit verslag gestemd, waarin benadrukt wordt dat er veel bespaard zou kunnen worden als het Parlement slechts een vergaderplek zou hebben, in dezelfde stad als de overige instellingen van de Europese Unie (Brussel dus). In het verslag van de secretaris-generaal over het voorontwerp van ramingen van het Parlement voor 2011 worden de jaarlijkse kosten die ontstaan door de geografische verspreiding van het Parlement geschat op ongeveer 160 000 000 EUR, wat ongeveer 9 procent van de totale begroting van het Parlement is.</p>
      <p sl="fr">Het klopt dat de beslissing om deze situatie te veranderen, en daarmee ongeveer 160 000 000 EUR per jaar te besparen, terwijl de CO2 -voetafdruk van het Parlement tegelijkertijd aanzienlijk verlaagd zou worden, momenteel volledig bij de Raad ligt. Via deze stemming verzoek ik de Voorzitter van het Parlement en de parlementsleden die namens het Parlement onderhandelen over de begroting van de Unie echter om aan de Raad voor te stellen om ervoor te zorgen dat de Unie deze besparingen kan realiseren.</p>
    </intervention>
    <intervention id="2-387-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over het verlenen van kwijting voor de begroting van het Europees Parlement voor het begrotingsjaar 2009, omdat dit eraan bijdraagt dat er controle wordt uitgeoefend op de uitgave van middelen door de Europese instellingen. Ik zou het zinvol vinden om de begroting op lange termijn te herzien, om de kosten terug te dringen en middelen te genereren voor het efficiënt functioneren van het Parlement, in het kader van de uitbreiding van zijn bevoegdheden ingevolge het Verdrag van Lissabon.</p>
    </intervention>
    <intervention id="2-387-250" speaker_id="4265" name="Göran FÄRM" is_mep="True" mode="written" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Ik wil benadrukken dat het Europees Parlement als openbare instelling moet streven naar zo veel mogelijk openheid en transparantie.</p>
      <p sl="sv">Ik ben ook van mening dat, vooral met het oog op de huidige economische situatie, het Parlement zijn uitgaven moet herzien en zich moet toeleggen op bezuinigingen en manieren om de efficiëntie te vergroten. Het Parlement moet een diepgravender debat over deze kwesties voeren en daarom pleit ik voor meer ruimte voor het kwijtingsdebat. Ik sta ook positief tegenover het beginsel dat het Europees Parlement een gemeenschappelijk airmilessysteem moet hebben om goedkopere vliegreizen aan te bieden.</p>
      <p sl="sv">Tot slot denk ik niet dat het verkeerd is dat het Parlement cultuurprijzen uitreikt. Ik sta echter zeer kritisch tegenover de prijs voor journalistiek van het Parlement en denk niet dat het gepast is dat het Parlement prijzen uitreikt aan journalisten, wier werk het is het Europees Parlement kritisch te volgen. Ik ben daarom van mening dat die prijs moet worden afgeschaft.</p>
    </intervention>
    <intervention id="2-389-000" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Wat betreft het kwijtingsverslag over het Europees Parlement voor 2009 heb ik net als mijn fractie tegen paragraaf 143 over vluchten die worden geboekt voor leden, medewerkers en assistenten gestemd. Hetzelfde begrip wordt al behandeld in paragraaf 199, waar ik vóór heb gestemd. Paragraaf 119 is uitgebreider en heeft meer nut voor uitvoeringsdoeleinden.</p>
    </intervention>
    <intervention id="2-389-250" speaker_id="photo_generic" name="Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij Zweedse sociaaldemocraten hebben besloten het Europees Parlement kwijting te verlenen voor het begrotingsjaar 2009.</p>
      <p sl="sv">We willen onderstrepen dat het Europees Parlement als openbare instelling moet streven naar zo veel mogelijk openheid en transparantie. We hebben daarom besloten om paragraaf 5 te steunen, waarin wordt verzocht om meer transparantie met betrekking tot de vergoedingen voor algemene uitgaven voor de leden.</p>
      <p sl="sv">We zijn ook van mening dat, vooral met het oog op de huidige economische situatie, het Parlement zijn uitgaven moet herzien en zich moet toeleggen op bezuinigingen en manieren om de efficiëntie te vergroten. Het Parlement moet een diepgravender debat over deze kwesties voeren en daarom pleiten we voor meer ruimte voor het kwijtingsdebat. We staan ook positief tegenover het beginsel dat het Europees Parlement een gemeenschappelijk airmilessysteem moet hebben om goedkopere vliegreizen aan te bieden, ook al kunnen we ons moeilijk voorstellen hoe dit in de praktijk kan worden uitgevoerd.</p>
      <p sl="sv">Tot slot denken we niet dat het verkeerd is dat het Parlement cultuurprijzen uitreikt. We staan echter zeer kritisch tegenover de prijs voor journalistiek van het Parlement en denken niet dat het gepast is dat het Parlement prijzen uitreikt aan journalisten, wier taak het is het Europees Parlement kritisch te volgen. We zijn daarom van mening dat die prijs moet worden afgeschaft.</p>
    </intervention>
    <intervention id="2-389-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb mij bij dit document van stemming onthouden, hoewel de Rekenkamer in zijn audit heeft geconstateerd dat, wat de administratieve uitgaven betreft, alle instellingen in 2009 bevredigende controle- en toezichtsystemen hebben gehanteerd, overeenkomstig het Financieel Reglement, en dat de gecontroleerde transacties geen materiële fouten bevatten. De secretaris-generaal heeft ook op 2 juli 2010 bevestigd dat er redelijke zekerheid bestaat dat de begroting van het Europees Parlement is uitgevoerd volgens de beginselen van goed financieel beheer, en dat het controle- en toezichtsysteem de nodige garanties biedt ten aanzien van de rechtmatigheid en regelmatigheid van de operaties. Ik ben van mening dat de huidige financiële situatie het Parlement, zoals alle EU-instellingen, noopt de meest kosteneffectieve manieren te vinden om financiële en personele middelen te gebruiken en daarbij zo mogelijk besparingen te bereiken, alsmede elektronische instrumenten en methoden ten behoeve van een efficiënte dienstverlening. We moeten een herziening van de begroting van het Europees Parlement op de lange termijn doorvoeren en vaststellen hoeveel geld we in de toekomst kunnen besparen, teneinde de kosten te verminderen en de middelen te vinden die het Parlement, als één van de wetgevende organen, in staat stellen tot doeltreffend werk. Ik zou er ook op willen wijzen dat de burgers het recht hebben te weten hoe hun belastingen worden besteed en hoe de instellingen van de Unie en de politieke organen omgaan met de hun toevertrouwde macht.</p>
    </intervention>
    <intervention id="2-391-000" speaker_id="4440" name="Anne E. JENSEN" is_mep="True" mode="written" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">De Liberale Partij van Denemarken is tegen paragraaf 112. Het is van cruciaal belang dat er in de EU gelijkheid blijft bestaan voor de Europese talen. Los van deze paragraaf bevat het verslag een aantal verstandige initiatieven.</p>
    </intervention>
    <intervention id="2-392-000" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Met betrekking tot punt 129 van het verslag over de "kwijting voor de algemene begroting van de Europese Unie voor het begrotingsjaar 2009 – Europees Parlement" inzake het "vrijwillig pensioenfonds", wil ik erop wijzen dat ik hier categorisch op tegen ben aangezien geld van belastingbetalers gebruikt wordt om pensioenvoorzieningen van de leden van het Europees Parlement te financieren (punt 129, onder i)). Er is geen reden om de pensioengerechtigde leeftijd niet van 60 naar 63 jaar te verhogen (punt 129, onder ii)). Het is ook een goede zaak dat de beheerders van het pensioenstelsel opgeroepen worden om een meer omzichtige en evenwichtige beleggingsstrategie te volgen (punt 129, onder iii)). Principieel ben ik overigens voorstander van een uitfasering van de huidige pensioenregeling.</p>
    </intervention>
    <intervention id="2-393-000" speaker_id="photo_generic" name="Jörg Leichtfried, Evelyn Regner en Hannes Swoboda" is_mep="True" mode="written">
      <p sl="de">Met betrekking tot punt 129 van het verslag over de "kwijting voor de algemene begroting van de Europese Unie voor het begrotingsjaar 2009 – Europees Parlement" inzake het "vrijwillig pensioenfonds", wil ik erop wijzen ik hier categorisch op tegen ben aangezien geld van belastingbetalers gebruikt wordt om pensioenvoorzieningen van de leden van het Europees Parlement te financieren (punt 129, onder i)). Er is geen reden om de pensioengerechtigde leeftijd niet van 60 naar 63 jaar te verhogen (punt 129, onder ii)). Het is ook een goede zaak dat de beheerders van het pensioenstelsel opgeroepen worden om een meer omzichtige en evenwichtige beleggingsstrategie te volgen (punt 129, onder iii)). Principieel ben ik overigens voorstander van een uitfasering van de huidige pensioenregeling.</p>
    </intervention>
    <intervention id="2-394-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het amendement gestemd waarin wordt verzocht om meer transparantie bij de goedkeuring van de vergoeding voor algemene uitgaven voor leden van het Europees Parlement.</p>
    </intervention>
    <intervention id="2-395-000" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Ik heb voor dit verslag gestemd, omdat ik van mening ben dat er een aantal maatregelen moet worden genomen dat erop gericht is het werk van de leden van het Parlement efficiënter te maken en verbetering aan te brengen in de prestaties van de functionarissen evenals de infrastructuur van de instellingen op het gebied van veiligheid, ICT, inschrijven van bezoekers en het verkleinen van de CO2 -voetafdruk. Het beveiligingsbeleid moet worden herzien en er moet een slim, modern beveiligingssysteem komen voor het Parlement, met inbegrip van maatregelen binnen de gebouwen en procedures voor toegangscontrole, en voor de EU-instellingen. Op ICT-gebied zijn er verbeteringen nodig met betrekking tot draadloze netwerkverbindingen binnen de gebouwen van de instellingen. De ICT-afdeling moet specifieke maatregelen voorstellen voor het vervangen van papieren bestuurlijke documenten door milieuvriendelijke, elektronische varianten. De EU-instellingen zijn een belangrijke toeristische attractie in Brussel.</p>
      <p sl="ro">Uit enquêtes blijkt dat de toeristenstroom toeneemt tijdens vakantieperioden en in de weekeinden. Het bezoekerscentrum en het bezoekprogramma moeten op deze eisen inspelen. Het halen van de doelstelling van 30 procent minder CO2 -uitstoot is een prioriteit. Ik steun het initiatief voor het vervangen van het huidige autopark door milieuvriendelijke voertuigen, gezien de kleine reisafstanden die geschikt zijn voor de accucapaciteit in elektrische voertuigen.</p>
    </intervention>
    <intervention id="2-387-500" speaker_id="97344" name="Paul MURPHY" is_mep="True" mode="written" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Ik heb vóór de ontwerpresolutie gestemd omdat daarin het algemene idee van kosteneffectiviteit in de EU ter sprake wordt gebracht. Ik ben voor het verlagen van de kosten in verband met het Europees Parlement. Besparingen mogen echter niet ten koste van de gewone werknemers van het Europees Parlement gaan; hun rechten moeten te allen tijde worden gewaarborgd.</p>
      <p sl="en">Ik steun de uitgaven voor de bevordering van toegankelijke artistieke en culturele evenementen die het leven van de bevolking kunnen verrijken. Daarom heb ik mijn steun gegeven aan de Lux-filmprijs, ondanks bedenkingen ten aanzien het ogenschijnlijk grote budget dat aan dit evenement wordt besteed. Besparingen kunnen en moeten worden gerealiseerd door de onkosten en salarissen van de leden van het Europees Parlement te beperken, bijvoorbeeld door de dagvergoeding te koppelen aan gedeclareerde uitgaven.</p>
      <p sl="en">Ik heb tevens mijn steun gegeven aan de verhoging van de pensioengerechtigde leeftijd voor EP-leden van 60 tot 63 jaar. Ik vind dat afgevaardigden die een verlaging van de levensstandaard van werknemers afdwingen, op zijn minst moeten accepteren dat hun eigen voorrechten dezelfde behandeling ondergaan. Ik ben het echter niet eens met een verhoging van de pensioengerechtigde leeftijd voor werknemers. Ik zal de werknemers en vakbondsvertegenwoordigers blijven steun in hun strijd tegen de verhoging van de pensioengerechtigde leeftijd.</p>
    </intervention>
    <intervention id="2-387-750" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Ik kan de kwijting voor de begroting van het Europees Parlement niet steunen aangezien alleen al het rondreizende circus tussen Brussel en Straatsburg tegenover de belastingbetalers niet te rechtvaardigen valt. Het Europees Parlement moet één enkele zetel hebben en niet telkens één week per maand met zijn hele hebben en houden naar een andere locatie verhuizen.</p>
    </intervention>
    <intervention id="2-396-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">In de aangenomen tekst wordt onder meer vastgesteld dat het EP nota neemt van de budgettaire beperkingen waar lidstaten tegenaan lopen als gevolg van de financiële en economische crisis en de noodzaak om mogelijke besparingen op alle niveaus, waaronder op EU-niveau, kritisch te beoordelen, en dat het tegen de achtergrond van deze situatie benadrukt dat werkelijk bespaard zou kunnen worden als het Parlement maar één werkplaats op één locatie zou hebben.</p>
    </intervention>
    <intervention id="2-397-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De Rekenkamer heeft in zijn audit geconstateerd dat, wat de administratieve uitgaven betreft, alle instellingen in 2009 bevredigende controle- en toezichtsystemen hebben gehanteerd, overeenkomstig het Financieel Reglement, en dat de gecontroleerde transacties geen materiële fouten bevatten.</p>
      <p sl="it">De secretaris-generaal heeft op 2 juli 2010 bevestigd dat er redelijke zekerheid bestaat dat de begroting van het Europees Parlement is uitgevoerd volgens de beginselen van goed financieel beheer, en dat het controle- en toezichtsysteem de nodige garanties biedt ten aanzien van de rechtmatigheid en regelmatigheid van de operaties. Met het verslag dat wij vandaag aannemen verlenen wij onze Voorzitter kwijting voor de uitvoering van de begroting van het Europees Parlement voor het begrotingsjaar 2009.</p>
    </intervention>
    <intervention id="2-397-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ondersteun grotere transparantie in het Parlement en ik ben in het bijzonder voor meer transparantie ten aanzien van de vergoedingen voor algemene uitgaven.</p>
    </intervention>
    <intervention id="2-398-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Voorzitter, ik heb vóór het verslag van collega Itälä gestemd, maar ik maak een voorbehoud bij paragraaf 113. Met deze paragraaf, die een nieuwe regeling voorstelt voor de vertolking in de "werkgroepen", ben ik het volstrekt oneens. Ik kan er niet mee instemmen omdat het voorgestelde systeem niet strookt met het principe van gelijke behandeling van de officiële talen van de Unie en van hun gebruikers, en op termijn zonder twijfel leidt tot het uitsluiten van andere talen dan de zes genoemde talen. Het is daarnaast onmogelijk om het systeem op een werkbare manier te organiseren, alleen al omdat de aanvraag voor een aanvullende taal al moet zijn ingediend nog voor leden de agenda van de vergadering hebben ingezien. Bovendien kan het systeem ertoe leiden dat het taalbeleid een machtsspel wordt. Als men echt wil bezuinigen op talenkwesties, moet men hiervoor van iedereen gelijke inspanningen vragen.</p>
      <p sl="nl">Als het niet meer belangrijk wordt geacht dat sommige leden hun taal kunnen gebruiken, is dit evenmin belangrijk voor andere leden. Daarom is er slechts één alternatief als er bezuinigd moet worden op het tolkenwerk in de "werkgroepen": actief en passief gebruik van het Engels en uitsluitend het Engels. In dat geval is iedereen gelijk voor de wet en wordt er echt bezuinigd.</p>
    </intervention>
    <intervention id="2-399-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb geen steun kunnen geven aan het verlenen van kwijting aan het Europees Parlement omdat een aantal zaken nog niet opgelost is. Hoewel het Parlement stappen heeft ondernomen om zijn begroting te verbeteren en besparingen door te voeren, blijven er vragen bestaan over enkele kwesties, zoals de financiering van prijzen, die thans door de belastingbetaler worden betaald. Bovendien wordt in het definitieve verslag niet erkend hoeveel geld er wordt verspild aan Straatsburg. Uit het verslag blijkt echter wel dat er enige vooruitgang wordt geboekt. Na de stemming van vandaag zullen er nieuwe regels moeten komen om te waarborgen dat EP-leden uit alle landen van de EU maatregelen nemen om te zorgen voor transparantie in hun kantooruitgaven. In het verslag wordt ook opgeroepen tot een herziening van de uitgaven van het Parlement om te waarborgen dat in de toekomst besparingen worden doorgevoerd.</p>
    </intervention>
    <intervention id="2-400-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik steun dit voorstel, omdat ik achter de kwijtingsprocedure sta, waarin steeds voor elke begrotingslijn het juiste krediet wordt voorgesteld.</p>
    </intervention>
    <intervention id="2-400-312" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd, en ga ermee akkoord dat het Europees Parlement zijn besluit tot het verlenen van kwijting voor de uitvoering van de begroting van de Raad voor het begrotingsjaar 2009 uitstelt. De Raad heeft geen enkele uitnodiging aangenomen om officieel en formeel de Commissie begrotingscontrole van het Parlement die met de kwijting is belast of haar rapporteur te ontmoeten om kwesties in verband met de uitvoering van de begroting van de Raad voor het begrotingsjaar 2009 te bespreken. De Raad heeft geweigerd het Parlement een schriftelijk antwoord te geven met de informatie en de documenten waarom hem was gevraagd. Ik ben het met de rapporteur eens dat de Raad de Commissie begrotingscontrole van het Parlement uiterlijk op 15 juni 2011 schriftelijk volledige antwoorden en de te overleggen documenten moet geven. De Raad is ook volledige verantwoording verschuldigd aan het publiek voor de middelen die aan hem zijn toevertrouwd, en dient ter bevordering van de uitwisseling van informatie in de kwijtingsprocedure, dezelfde procedure te volgen als de overige instellingen.</p>
    </intervention>
    <intervention id="2-400-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd tegen het verlenen van kwijting voor de uitvoering van de begroting van de Europese Raad voor het begrotingsjaar 2009, omdat de Raad heeft geweigerd te antwoorden op vragen van het Parlement over dit onderwerp, en de belangrijke documenten waarom het Parlement had verzocht niet heeft geleverd. Ik ben dus voor uitstel van het verlenen van kwijting.</p>
    </intervention>
    <intervention id="2-400-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Uit het genomen besluit blijkt opnieuw dat de Raad erin volhardt niet te willen samenwerken als het gaat om de uitvoering en de transparantie van zijn begroting. Ik vind dat de Raad, op het vlak van de transparantie die de burger nodig heeft, en wat betreft zorgvuldigheid, zich niet gekweten heeft van zijn verantwoordelijkheid om openbaar rekenschap af te leggen over de besteding van de middelen die aan de Raad ter beschikking zijn gesteld.</p>
      <p sl="pt">Daarom ondersteun ik de rapporteur in zijn besluit om het verlenen van kwijting aan de Raad uit te stellen, tot aan het moment waarop de Raad de informatie en de documenten verstrekt waarom hem is gevraagd, alsmede de volledige lijst van begrotingsoverschrijvingen.</p>
    </intervention>
    <intervention id="2-400-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat hierin het besluit de secretaris-generaal van de Raad kwijting te verlenen voor de uitvoering van de begroting van de Raad voor het begrotingsjaar 2009 wordt uitgesteld. De redenen voor uitstel van het kwijtingsbesluit zijn als volgt: ten eerste heeft de Raad geen enkele uitnodiging aangenomen om officieel en formeel de commissie van het Parlement die met de kwijting is belast of haar rapporteur te ontmoeten om kwesties in verband met de uitvoering van de begroting van de Raad voor het begrotingsjaar 2009 te bespreken. Ten tweede heeft de Raad geweigerd het Parlement een schriftelijk antwoord te geven met de informatie en de documenten waarom hem was gevraagd in de bijlage bij een door de rapporteur ondertekende brief van 14 december 2010. Ten derde het heeft Parlement van de Raad geen fundamentele documenten ontvangen, zoals de volledige lijst van begrotingsoverschrijvingen. Ik heb voor dit besluit gestemd, omdat het mijn sterke overtuiging is dat de burgers het recht hebben om te weten hoe hun belastingen worden besteed en hoe de politieke instanties omgaan met de hun toevertrouwde macht.</p>
    </intervention>
    <intervention id="2-400-875" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Net als elk jaar heeft het Europees Parlement zich moeten uitspreken over de vraag of de begroting van de Unie op de juiste manier is uitgevoerd door de verschillende agentschappen en instellingen die er verantwoordelijk voor zijn. De toegewezen bedragen zijn bestemd voor specifieke doeleinden, en het doel van de kwijtingsprocedure is om achteraf te controleren of het geld daadwerkelijk voor die doeleinden is gebruikt. Dat dit een belangrijke bevoegdheid van het Parlement is, blijkt bijvoorbeeld uit het feit dat het in 1999 heeft geleid tot het ontslag van de Commissie-Santer. Dit jaar heb ik, samen met de overgrote meerderheid van de leden van het Europees Parlement, geweigerd om kwijting te verlenen aan de Raad van ministers voor zijn optreden in het begrotingsjaar 2009. De instellingen waarvan de activiteiten worden gecontroleerd door het Parlement door middel van de Commissie begrotingscontrole, waar ik zelf deel van uitmaak, zijn verplicht om samen te werken met die commissie, bijvoorbeeld door haar alle documenten beschikbaar te stellen die nodig zijn om te kunnen controleren of de staatsgelden op de juiste manier worden gebruikt. In dit geval was de samenwerking van de Raad echter ver beneden alle peil. Daarom hebben wij besloten om de kwijting uit te stellen tot het najaar, zodat de controles uitgevoerd kunnen worden die vereist zijn in het kader van de transparantie van de begroting.</p>
    </intervention>
    <intervention id="2-401-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">VOOR het volgende: 1) stelt zijn besluit over het verlenen van kwijting aan de secretaris-generaal van de Raad voor de uitvoering van de begroting van de Raad voor het begrotingsjaar 2009 uit; 2) formuleert zijn opmerkingen in onderstaande resolutie; 3) verzoekt zijn Voorzitter dit besluit en de resolutie die daarvan een integrerend deel uitmaakt, te doen toekomen aan de Raad, de Commissie, het Hof van Justitie van de Europese Unie, de Rekenkamer, de Europese ombudsman en de Europese toezichthouder voor gegevensbescherming, en te zorgen voor publicatie ervan in het Publicatieblad van de Europese Unie (serie L).</p>
    </intervention>
    <intervention id="2-402-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met het verslag van vandaag stelt het Parlement zijn besluit over het verlenen van kwijting aan de secretaris-generaal van de Raad voor de uitvoering van de begroting van de Raad voor het begrotingsjaar 2009 uit.</p>
    </intervention>
    <intervention id="2-403-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik steun het besluit van het Parlement om het verlenen van kwijting aan de Raad uit te stellen, omdat ik vind dat de Raad het Parlement niet voldoende informatie ten aanzien van zijn rekeningen heeft verschaft. De Raad moet op dezelfde manier worden getoetst als elke andere Europese instelling, en kwijting kan pas worden verleend na overlegging van schriftelijke documenten. In het verslag zijn een aantal vragen aan de Raad gesteld, waarvan er vele niet beantwoord zijn. Zonder concrete toelichting van de Raad over specifieke zaken is het niet mogelijk om hem groen licht te geven voor zijn rekeningen. Het besluit tot kwijting zal later worden genomen, wanneer voldoende informatie is verschaft.</p>
    </intervention>
    <intervention id="2-404-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb mijn steun gegeven aan het uitstellen van het besluit over de kwijting van de Raad voor 2009. Gezien de nieuwe situatie die is ontstaan na de inwerkingtreding van het Verdrag van Lissabon is de voorturende weigering van de Raad om zich aan een kwijtingsprocedure te onderwerpen – en dus om verantwoording af te leggen – onaanvaardbaar. De uitgaven van de Raad moeten net zo goed gecontroleerd worden als de uitgaven van andere instellingen en organen van de Unie indien wij op gepaste wijze rekening willen houden met het Europees Transparantie-Initiatief.</p>
    </intervention>
    <intervention id="2-405-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik steun dit voorstel, omdat ik achter de kwijtingsprocedure sta, waarin steeds voor elke begrotingslijn het juiste krediet wordt voorgesteld.</p>
    </intervention>
    <intervention id="2-405-187" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Dit verslag heeft mijn steun en ik verleen kwijting voor de uitvoering van de algemene begroting van de Europese Rekenkamer voor het begrotingsjaar 2009. De rekeningen van de Rekenkamer van het begrotingsjaar 2009 zijn door een extern bedrijf, PricewaterhouseCoopers, gecontroleerd. In zijn conclusies komt dit bedrijf niet tot bijzondere opmerkingen ten aanzien van de Rekenkamer. Ik ben ingenomen met de controlestrategie van de Rekenkamer voor de periode 2009-2012 en steun haar prioritaire doelstellingen – de globale impact van haar controles maximaliseren en de efficiëntie vergroten door de beschikbare hulpbronnen optimaal te gebruiken. Ik verwacht dat de Rekenkamer verslag uitbrengt over de ondernomen stappen om deze auditstrategie uit te voeren. Ik ben het met de rapporteur eens dat de Rekenkamer in de toekomst in haar verslagen meer volledige informatie over de agentschappen op dient te nemen, met name ten aanzien van de conclusies in de verslagen van de interne controleurs. Ik ben ingenomen met de maatregelen die de Rekenkamer neemt om haar rol te hervormen en voortdurend te verbeteren, in overeenstemming met het verzoek van het Parlement om beoordelingen en audits met een ruimer en diepgaander effect, en om meer betrouwbaarheid van haar gegevens. De geleidelijke verbetering van de verhouding tussen mannen en vrouwen in het personeelsbestand van de Rekenkamer zij ook opgemerkt. Er is een daling geweest van de ongelijkheid bij assistenten, afdelingshoofden en directeuren.</p>
    </intervention>
    <intervention id="2-405-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Rekenkamer voor het begrotingsjaar 2009, omdat het grootste deel van de vooraf vastgestelde doelstellingen met betrekking tot de begroting zijn behaald, en de Rekenkamer gedetailleerde en transparante informatie heeft geleverd.</p>
    </intervention>
    <intervention id="2-405-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben blij met de uitgebreide controle door een extern bedrijf, op grond waarvan gebleken is dat de dat de jaarrekening van de Europese Rekenkamer een getrouw beeld geeft van haar financiële situatie en dat de aan de Rekenkamer toegekende financiële middelen op correcte wijze zijn gebruikt, ten behoeve van de gestelde doelen. Ook ben ik ingenomen met de controlestrategie van de Rekenkamer voor de periode 2009-2012, die zich ten doel stelt de globale impact van haar controles te maximaliseren en de efficiëntie te vergroten door de beschikbare hulpbronnen optimaal te gebruiken.</p>
      <p sl="pt">Ik wil de Europese Rekenkamer dan ook feliciteren met haar uitstekende prestaties over 2009 en ik schaar mij achter alle conclusies van de rapporteur.</p>
    </intervention>
    <intervention id="2-405-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat kwijting is verleend aan de secretaris-generaal van de Europese Rekenkamer voor de uitvoering van de algemene begroting van de Europese Rekenkamer voor het begrotingsjaar 2009. Het is ook van belang dat de Rekenkamer dringend wordt verzocht om een mogelijke reorganisatie te overwegen, waarbij een aantal leden verantwoordelijk zou kunnen zijn voor bepaalde beleidsgebieden en andere leden voor clusters van lidstaten, indien de nationale auditinstanties niet in staat zijn tot doeltreffende controle van de uitgaven uit de begroting van de Unie. Het zij ook opgemerkt dat het aantal leden van de Rekenkamer in de laatste tijd zo goed als verdubbeld is, terwijl dit voor het aantal beleidsgebieden niet geldt, en de Rekenkamer van deze gelegenheid gebruik zou kunnen maken. Onafhankelijkheid, integriteit, onpartijdigheid, uitmuntendheid en professionalisme zijn de kernwaarden van de Rekenkamer, en we moeten naar mijn mening deze waarden benadrukken en handhaven.</p>
    </intervention>
    <intervention id="2-405-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb mijn steun gegeven aan het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling V – Rekenkamer. Zoals bekend is, wordt de externe controle van de EU-begroting uitgevoerd door diezelfde Rekenkamer. Daarom hebben we ons voor de begrotingscontrole van de Rekenkamer, zoals in de twee vorige begrotingsjaren, gewend tot een extern bedrijf, PricewaterhouseCoopers. De Rekenkamer is geprezen voor de kwaliteit van haar jaarlijks activiteitenverslag, dat wettige en absoluut betrouwbare activiteiten en verrichtingen bevat.</p>
    </intervention>
    <intervention id="2-406-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd en daarmee ben ik ingenomen met de controlestrategie van de Rekenkamer voor de periode 2009-2012 en steun ik haar prioritaire doelstellingen (de globale impact van haar controles maximaliseren en de efficiëntie vergroten door de beschikbare hulpbronnen optimaal te gebruiken). Ik verwacht dat de Rekenkamer verslag uitbrengt over de ondernomen stappen om deze auditstrategie uit te voeren en de vorderingen in deze richting aantoont door gebruik te maken van de essentiële prestatie-indicatoren (EPI), met name wat betreft de invoering van EPI 1 t/m 4 in 2010. Ik ben bijzonder ingenomen met het voornemen om follow-up-verslagen inzake de speciale verslagen te publiceren zodat deze meer effect sorteren.</p>
    </intervention>
    <intervention id="2-407-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt aan de secretaris-generaal van de Europese Rekenkamer kwijting verleend voor de uitvoering van de begroting van de Europese Rekenkamer voor het begrotingsjaar 2009.</p>
    </intervention>
    <intervention id="2-408-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de secretaris-generaal van de Rekenkamer kwijting voor de uitvoering van de begroting van de Rekenkamer voor het begrotingsjaar 2009. Het Europees Parlement is bezorgd over het feit dat de speciale jaarverslagen van de Rekenkamer minder gedetailleerde informatie over de agentschappen bevatten, en moedigt de Rekenkamer aan in de toekomst in haar verslagen meer volledige informatie over de agentschappen op te nemen, met name ten aanzien van de conclusies in de verslagen van de interne controleurs.</p>
    </intervention>
    <intervention id="2-409-062" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb tegen het besluit gestemd om kwijting te verlenen voor de uitvoering van de begroting van het Europees Economisch en Sociaal Comité (EESC) voor het begrotingsjaar 2009. Het Europees Bureau voor fraudebestrijding (OLAF) heeft op 11 maart 2011 besloten een onderzoek te starten naar de dubieuze praktijken van het secretariaat van het EESC. Ik ben het met de rapporteur eens dat het EESC en OLAF bij het Europees Parlement verslag dienen uit te brengen over de vooruitgang en het resultaat van de zaak. Het EESC moet volledig samenwerken met OLAF en iedere ondersteuning bieden die de agenten van OLAF nodig hebben om hun onderzoek uit te voeren. Ik ben van mening dat de Commissie begrotingscontrole van het Europees Parlement, die belast is met de kwijtingsprocedure, de kwestie van nabij dient te volgen, teneinde bijkomende informatie over de gevolgen van het onderzoek van OLAF te verkrijgen, en om met het resultaat rekening te houden in de kwijting 2010. Overigens ben ik van mening dat de aantijgingen die tegenover OLAF zijn geformuleerd, duidelijk de reputatie van de Unie als geheel aantasten, aangezien ze tegen één van de instellingen van de Europese Unie zijn gericht.</p>
    </intervention>
    <intervention id="2-409-125" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik heb geen steun gegeven aan het verlenen van kwijting voor de uitvoering van de algemene begroting van de Europese Unie voor het begrotingsjaar 2009, afdeling VI - Europees Economisch en Sociaal Comité. Iedereen weet dat de begroting voor 2009 van deze instelling is onderzocht door het Europees Bureau voor fraudebestrijding (OLAF). Ik denk dat het Europees Parlement meer informatie over de gebeurtenissen nodig heeft om tot een juist besluit over het verlenen van deze kwijting te komen. Op basis van de tot dusver verstrekte informatie zijn er in deze instelling intern inbreuken gepleegd, die worden beschreven als een ernstig functioneringsprobleem in het secretariaat.</p>
    </intervention>
    <intervention id="2-409-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Europees Economisch en Sociaal Comité voor het begrotingsjaar 2009, omdat ik, ondanks de onregelmatigheden die door het recente onderzoek van het Europees Bureau voor fraudebestrijding aan het licht zijn gebracht, er vertrouwen in heb dat zaken die nu niet transparant zijn, verduidelijkt kunnen worden en dat de verslagleggingsprocedures voor de toekomst kunnen worden verbeterd.</p>
    </intervention>
    <intervention id="2-409-375" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij Zweedse sociaaldemocraten hebben besloten om in deze fase geen kwijting te verlenen aan het Europees Economisch en Sociaal Comité voor het begrotingsjaar 2009. Na een interne kennisgeving besloot OLAF een onderzoek te beginnen, en om over alle benodigde feiten te kunnen beschikken, willen we het resultaat van dit onderzoek afwachten voordat we kwijting verlenen.</p>
    </intervention>
    <intervention id="2-409-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik heb met grote bezorgdheid kennis genomen van het feit dat er mogelijk sprake is van wanbestuur binnen het Europees Economisch en Sociaal Comité (klokkenluider) en dat het EESC momenteel het onderwerp vormt van een onderzoek door het Europees Bureau voor fraudebestrijding (OLAF). Ik schaar mij achter het verzoek van de rapporteur aan zowel het EESC als het OLAF om bij de kwijtingsautoriteit verslag over de vooruitgang en het resultaat van deze zaak uit te brengen.</p>
      <p sl="pt">De aantijgingen die momenteel zijn geformuleerd, kunnen de reputatie van de Unie aantasten, aangezien zij betrekking hebben op de interne werking van een van haar instellingen. Er dient dringend te worden vastgesteld of het hier gaat om een geïsoleerd geval of om permanente onregelmatigheden.</p>
      <p sl="pt">Ik sta echter positief tegenover het verslag dat de Rekenkamer heeft uitgebracht over de uitvoering van de begroting van het Europees Economisch en Sociaal Comité voor het begrotingsjaar 2009 en over de ontwikkelingen die daarmee bereikt zijn, en ik sta achter de conclusies van de rapporteur.</p>
    </intervention>
    <intervention id="2-409-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat hierin kwijting wordt verleend aan de secretaris-generaal van het Europees Economisch en Sociaal Comité (EESC) voor de uitvoering van de begroting van het Europees Economisch en Sociaal Comité voor het begrotingsjaar 2009. Het EESC wordt dringend verzocht in 2011 een grondige herziening van de uitgaven uit te voeren op alle werkterreinen, om ervoor te zorgen dat alle uitgaven rendement opleveren en om zo mogelijk te weten te komen waarop zou kunnen worden bespaard, hetgeen in deze tijden van bezuinigingen wat druk van de begroting zou nemen. Ik ben zeer verheugd dat de Rekenkamer in haar jaarverslag concludeert dat de controle, wat het EESC betreft, geen aanleiding heeft gegeven tot bijzondere opmerkingen. In 2009 had het EESC vastleggingskredieten ter beschikking ten belope van 122 miljoen euro (tegen 118 miljoen euro in 2008), en bedroeg het bestedingspercentage 98,02 procent, wat boven het gemiddelde van de andere instellingen (97,69 procent) ligt.</p>
    </intervention>
    <intervention id="2-410-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Bij de stemming over dit verslag doe ik een beroep op het EESC, en in het bijzonder op zijn secretaris-generaal, om volledig mee te werken met OLAF en OLAF-functionarissen alle nodige assistentie te verlenen bij de uitvoering van hun onderzoek in verband met vermeend wanbestuur.</p>
    </intervention>
    <intervention id="2-411-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt aan de secretaris-generaal van het Europees Economisch en Sociaal Comité kwijting verleend voor de uitvoering van de begroting van het Europees Economisch en Sociaal Comité voor het begrotingsjaar 2009.</p>
    </intervention>
    <intervention id="2-412-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de secretaris-generaal van het Europees Economisch en Sociaal Comité kwijting voor de uitvoering van de begroting van het Europees Economisch en Sociaal Comité voor het begrotingsjaar 2009. Het Europees Parlement is van mening dat de aantijgingen die tegenover OLAF zijn geformuleerd, duidelijk de reputatie van de Unie als geheel aantasten, aangezien zij betrekking hebben op de interne werking van een van haar instellingen, het EESC, en het gaat om een ernstig functioneringsprobleem in het secretariaat hiervan. Daarnaast is het Parlement van mening dat de vastgestelde ontwrichtende praktijken niet beperkt zijn tot één actie, maar dat het kan gaan om permanente onregelmatigheden die een geval van wanbestuur zouden vormen.</p>
    </intervention>
    <intervention id="2-413-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor dit verslag gestemd en mijn steun gegeven aan het besluit van het Europees Parlement om kwijting te verlenen voor de uitvoering van de begroting van het Comité van de Regio's (CvdR) voor het begrotingsjaar 2009. De Rekenkamer heeft in haar jaarverslag geconcludeerd dat voor wat betreft het CvdR de controle geen aanleiding heeft gegeven tot bijzondere opmerkingen. Ik ben er zeer mee ingenomen dat het CvdR in 2009 zijn begrotingsanalytische monitoringsinstrument ("BudgetWatch") heeft geactualiseerd, zodat meer informatie over de begroting van het CvdR wordt gegeven, de uitvoering van de begrotingsmiddelen wordt vergemakkelijkt en de gebieden worden aangegeven die de aandacht van het management vereisen. Ik ben het met de rapporteur eens dat de leden van het CvdR een verklaring over hun financiële belangen dienen over te leggen en daarbij relevante informatie openbaar moeten maken over beroepsactiviteiten die gemeld moeten worden. Het CvdR moet in zijn jaarlijks activiteitenverslag op deze zaak terugkomen.</p>
    </intervention>
    <intervention id="2-413-187" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik steun het verlenen van kwijting voor de uitvoering van de begroting van het Comité van de Regio's niet omdat deze instelling niet meer dan een adviesgevende instelling is. Aangezien dit ook een instelling is die de belangen van de Europese regio's behartigt, vind ik dat het volledig door de regio's moet worden gefinancierd.</p>
    </intervention>
    <intervention id="2-413-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het Comité van de Regio's voor het begrotingsjaar 2009, omdat het niet alleen prijzenswaardig werk heeft geleverd bij de redactie van zijn jaarlijkse activiteitenverslagen, maar ook de redactie- en informatieverzamelingstechnieken heeft verbeterd en vernieuwd, wat zorgt voor een grotere transparantie.</p>
    </intervention>
    <intervention id="2-413-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben ingenomen met de conclusies van de Rekenkamer, die in haar jaarverslag concludeert dat voor wat betreft het Comité van de Regio's de controle geen aanleiding heeft gegeven tot bijzondere opmerkingen. Verder complimenteer ik het CvdR met zijn prestaties en met de altijd hoge kwaliteit van zijn jaarlijks activiteitenverslag. Tot slot sta ik volledig achter de conclusies van de rapporteur en complimenteer ik het CvdR met de expliciete vermelding van de stappen die naar aanleiding van voorgaande kwijtingsbesluiten van het Parlement zijn ondernomen.</p>
    </intervention>
    <intervention id="2-413-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit document gestemd, omdat hierin de secretaris-generaal van het Comité voor de Regio's (CvdR) kwijting wordt verleend voor de uitvoering van de begroting van het Comité van de Regio's (CvdR) voor het begrotingsjaar 2009. Het CvdR wordt dringend verzocht in 2011 een grondige herziening van de uitgaven uit te voeren op alle werkterreinen, om ervoor te zorgen dat alle uitgaven rendement opleveren en om zo mogelijk te weten te komen waarop zou kunnen worden bespaard, hetgeen in deze tijden van bezuinigingen wat druk van de begroting zou nemen. In 2009 had het Comité van de Regio's (CvdR) vastleggingskredieten ter beschikking ten belope van 88 miljoen euro (tegen 93 miljoen euro in 2008), en bedroeg het bestedingspercentage 98,37 procent, wat boven het gemiddelde van de andere instellingen (97,69 procent) ligt. Tegelijkertijd heeft de Rekenkamer in haar jaarverslag geconcludeerd dat voor wat betreft het CvdR de controle geen aanleiding heeft gegeven tot bijzondere opmerkingen. Ik complimenteer het CvdR met de altijd hoge kwaliteit van zijn jaarlijks activiteitenverslag en ben met name ingenomen met de expliciete vermelding van de stappen die naar aanleiding van voorgaande kwijtingsbesluiten van het Parlement zijn ondernomen.</p>
    </intervention>
    <intervention id="2-413-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In de eerste plaats wil ik iedereen bedanken die aan deze tekst heeft gewerkt, en mijn complimenten geven aan het Comité van de Regio's, omdat de begrotingscontrole van het Comité geen aanleiding heeft gegeven tot bijzondere opmerkingen. Daarnaast wil ik benadrukken dat het Comité van de Regio's in 2009 vastleggingskredieten ter beschikking had ten belope van 88 miljoen euro (tegen 93 miljoen euro in 2008), en dat het bestedingspercentage 98,37 procent bedroeg, wat boven het gemiddelde van de andere instellingen (97,69 procent) ligt. Alle verrichtingen en activiteiten van het Comité van de Regio's waren wettig en correct.</p>
    </intervention>
    <intervention id="2-414-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd waarmee kwijting wordt verleend aan het Comité van de Regio's (CvdR), en ik ben blij dat het Parlement in onze resolutie "zijn standpunt [bevestigt] dat in het belang van de transparantie de verklaringen betreffende de financiële belangen van de leden van alle instellingen van de Unie via een openbaar register op internet toegankelijk moeten zijn; de leden van het CvdR [herinnert] aan zijn verzoek een verklaring over hun financiële belangen over te leggen en daarbij relevante informatie openbaar te maken over beroepsactiviteiten die gemeld moeten worden en over bezoldigde banen of activiteiten; met voldoening kennis [heeft] genomen van de reactie van de CvdR op deze kwestie, en met name de brief van de voorzitter van het CvdR van 11 februari 2011; [en] het CvdR [verzoekt] in zijn jaarlijks activiteitenverslag op deze zaak terug te komen".</p>
    </intervention>
    <intervention id="2-415-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt aan de secretaris-generaal van het Comité van de Regio's kwijting verleend voor de uitvoering van de begroting van het Comité van de Regio's voor het begrotingsjaar 2009.</p>
    </intervention>
    <intervention id="2-416-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de secretaris-generaal van het Comité van de Regio's kwijting voor de uitvoering van de begroting van het Comité van de Regio's voor het begrotingsjaar 2009. Het Europees Parlement complimenteert het Comité van de Regio's met de altijd hoge kwaliteit van zijn jaarlijks activiteitenverslag en is met name ingenomen met de expliciete vermelding van de stappen die naar aanleiding van voorgaande kwijtingsbesluiten van het Parlement zijn ondernomen.</p>
    </intervention>
    <intervention id="2-417-062" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en steun het besluit van het Europees Parlement om de Commissie kwijting te verlenen voor de uitvoering van de begroting van het achtste, negende en tiende Europees Ontwikkelingsfonds (EOF) voor het begrotingsjaar 2009. Het EOF is het belangrijkste instrument voor ontwikkelingshulp aan de inwoners van de groep landen in Afrika, het Caribisch gebied en de Stille Oceaan (ACS) en de landen en gebieden overzee. De Rekenkamer is van oordeel dat de definitieve jaarrekening van het achtste, negende en tiende EOF een in elk materieel opzicht getrouw beeld geeft van de financiële situatie van de EOF's per 31 december 2009. Ik ben het ook met de rapporteur eens over de opneming van het EOF bij de begroting, hetgeen de democratische controle, verantwoording en transparantie van de financiering versterkt en meer samenhang zal bieden in het beleid van de Unie met betrekking tot de ACS-landen. Ik ben ook van mening dat binnen de doelstelling van de herziening van de richtsnoeren voor begrotingssteun door de Commissie, bijzondere aandacht moet worden geschonken aan de systemen voor toezicht en controle. De Commissie moet zich sterker inzetten wat betreft de monitoring en jaarlijkse verslaglegging over de naleving van de criteria om voor begrotingssteun in aanmerking te komen.</p>
    </intervention>
    <intervention id="2-417-093" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Tijdens een financiële crisis moet de Europese Unie zich concentreren op het vinden van een uitweg uit de crisis. Ongeveer 15 procent van de burgers van de Europese Unie leeft onder de armoedegrens. Wat betekenen het achtste, negende en tiende Europees Ontwikkelingsfonds voor deze mensen? Ik ben niet tegen het Europees Ontwikkelingsfonds, maar ik denk dat om andere landen te kunnen steunen, de Europese Unie eerst haar eigen problemen moet oplossen. Ik weet zeker dat deze 15 procent van de burgers van de Europese Unie er hetzelfde over denkt.</p>
    </intervention>
    <intervention id="2-417-125" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van het achtste, negende en tiende Europees Ontwikkelingsfonds voor het begrotingsjaar 2009, omdat ik middels het verslag kennis heb genomen van de doeltreffende wijze waarop de middelen zijn beheerd, met het oog op het behalen van de vooraf bepaalde doelstellingen. Bovenal ben ik het eens met de ontwikkelingsprioriteiten, en ben ik van mening dat de boekingsmethoden optimaal zijn om vooraf fouten, fraude en het oppotten door subjecten zonder titels te voorkomen.</p>
    </intervention>
    <intervention id="2-417-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese Ontwikkelingsfondsen (EOF) vormen nog steeds het belangrijkste instrument van de Unie in het kader van de ontwikkelingshulp aan de landen in Afrika, het Caribisch gebied en de Stille Oceaan (ACS), en de landen en gebieden overzee (LGO); de EOF's vallen nog steeds niet onder de algemene begroting van de Europese Unie, maar worden uitgevoerd volgens specifieke financiële regels. Het EOF dient dan ook dringend ondergebracht te worden bij de begroting van de Unie, om de democratische controle, verantwoording en transparantie van de financiering te versterken.</p>
      <p sl="pt">In dit verslag wordt een uitgebreide analyse gemaakt van de situatie betreffende de begroting van het achtste, negende en tiende Europees Ontwikkelingsfonds, en worden enkele belangrijke punten naar voren gebracht, die dringend veranderd en geïmplementeerd moeten worden. Daarbij gaat het met name over de openbare aanbestedingsprocedures, ex-ante controles van delegaties en internecontrolesystemen in partnerlanden.</p>
      <p sl="pt">Tot slot komt uit het verslag duidelijk naar voren dat er nog een lange weg te gaan is als het gaat om het beheer van het Europees Ontwikkelingsfonds en het juiste gebruik daarvan. Daarom sta ik volledig achter de conclusies van de rapporteur en wil ik hem complimenteren met zijn werk.</p>
    </intervention>
    <intervention id="2-417-500" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Er moet meer samenhang komen in het EU-beleid op het gebied van ontwikkelingssamenwerking en -hulp, vooral ten aanzien van de ACS-landen. Dit is des te meer van belang gezien de sterke druk (en zelfs chantage) die deze landen momenteel ondervinden van de kant van de EU om voorwaarden te accepteren die hun belangen schaden (zie de zogenaamde economische partnerschapsovereenkomsten) en die de effectiviteit in gevaar brengen van de steun die hun wordt verleend in het kader van instrumenten zoals het EOF.</p>
      <p sl="pt">De rapporteur herhaalt dat onderbrenging van het EOF bij de communautaire begroting de democratische controle, verantwoording en transparantie van de financiering zal versterken. We ondersteunen de oproep van de rapporteur, die benadrukt dat de opneming van het EOF in de begroting van de Unie niet mag leiden tot een vermindering van de totale uitgaven voor ontwikkeling ten opzichte van de twee bestaande financieringsinstrumenten.</p>
      <p sl="pt">Net als de rapporteur benadrukken we de noodzaak van onderzoek naar en evaluatie van de manier waarop de absorptiecapaciteit van de ontvangende landen met betrekking tot de steun vanuit het EOF het beste verbeterd kan worden. Daartoe is het om te beginnen nodig dat deze landen - zowel hun autoriteiten als de bevolking - intensief betrokken worden bij het uitwerken van de programma's, het vaststellen van de prioriteiten en de implementatie daarvan. Ook is, zoals de rapporteur stelt, volledige kennis vereist van wat passende uitgaven zijn.</p>
    </intervention>
    <intervention id="2-417-750" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We weten dat er meer samenhang moet komen in het EU-beleid op het gebied van ontwikkelingssamenwerking en -hulp, vooral ten aanzien van de ACS-landen. Dit is des te meer van belang gezien de sterke druk (en zelfs chantage) die deze landen momenteel ondervinden van de kant van de EU om voorwaarden te accepteren die hun belangen schaden (zie de zogenaamde economische partnerschapsovereenkomsten) en die de effectiviteit in gevaar brengen van de steun die hun wordt verleend in het kader van instrumenten zoals het EOF. Zie hiertoe de zogenaamde economische partnerschapsovereenkomsten.</p>
      <p sl="pt">In het verslag wordt herhaald dat onderbrenging van het EOF bij de communautaire begroting de democratische controle, verantwoording en transparantie van de financiering zal versterken. We ondersteunen de oproep van de rapporteur, die benadrukt dat de opneming van het EOF in de begroting van de Unie niet mag leiden tot een vermindering van de totale uitgaven voor ontwikkeling ten opzichte van de twee bestaande financieringsinstrumenten.</p>
      <p sl="pt">Net als de rapporteur benadrukken we de noodzaak van onderzoek naar en evaluatie van de manier waarop de absorptiecapaciteit van de ontvangende landen met betrekking tot de steun vanuit het EOF het beste verbeterd kan worden. Daartoe is het om te beginnen nodig dat deze landen - zowel hun autoriteiten als de bevolking - intensief betrokken worden bij het uitwerken van de programma's, het vaststellen van de prioriteiten en de implementatie daarvan.</p>
    </intervention>
    <intervention id="2-418-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór het verlenen van kwijting aan het Europees Ontwikkelingsfonds gestemd. Ik juich het toe dat het Parlement in zijn verslag opnieuw steun uitspreekt voor onderbrenging van het EOF bij de begroting, waardoor de democratische controle, verantwoording en transparantie van de financiering zullen worden versterkt, en er meer samenhang wordt geboden in het beleid van de Unie met betrekking tot de ACS-landen.</p>
      <p sl="en">In het verslag wordt verwezen naar de verklaring van de Commissie dat zij tijdens de besprekingen over het volgende financiële kader wil voorstellen het EOF op te nemen in de begroting van de Unie en dat zij de Commissie begrotingscontrole van het Parlement volledig over dit initiatief zal informeren. Het Parlement benadrukt evenwel dat de opneming van het EOF in de begroting van de Unie niet mag leiden tot een vermindering van de totale uitgaven voor ontwikkeling ten opzichte van de twee bestaande financieringsinstrumenten. Het roept de Raad en de lidstaten op om positief te reageren op het voorstel van de Commissie en ermee in te stemmen om het EOF vanaf 2014 volledig op te nemen in de EU-begroting als onderdeel van het volgende financiële kader. Het is van mening dat deze maatregel allang getroffen had moeten worden en dat de opneming van het EOF in de begroting zo spoedig mogelijk moet plaatsvinden.</p>
    </intervention>
    <intervention id="2-419-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt aan de Commissie kwijting verleend voor de uitvoering van de begroting van het achtste, negende en tiende Europees Ontwikkelingsfonds voor het begrotingsjaar 2009.</p>
    </intervention>
    <intervention id="2-420-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de Commissie kwijting voor de uitvoering van de begroting van het achtste, negende en tiende Europees Ontwikkelingsfonds voor het begrotingsjaar 2009. Ik wil benadrukken dat het Europees Parlement in herinnering brengt dat het EOF niet in de EU-begroting opgenomen is, terwijl het gaat om het belangrijkste instrument voor ontwikkelingshulp aan de inwoners van de groep landen in Afrika, het Caribisch gebied en de Stille Oceaan (ACS) en de landen en gebieden overzee (LGO).</p>
    </intervention>
    <intervention id="2-421-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb het verslag van de heer Staes gesteund omdat hij zich onder andere uitspreekt vóór de integratie van het Europees Ontwikkelingsfonds (EOF) in de begroting. Dat sluit immers aan bij de beginselen van de democratische controle, verantwoordingsplicht en transparantie van de financiering. Aan de andere kant had hij ook kritiek vanwege bepaalde tekortkomingen die er bijvoorbeeld door de Europese Rekenkamer zijn geconstateerd met betrekking tot openbare aanbestedingsprocedures en een breed scala aan andere controlemaatregelen.</p>
    </intervention>
    <intervention id="2-422-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd en ben het ermee eens dat het Europees Parlement zijn beslissing uitstelt om kwijting te verlenen voor de uitvoering van de begroting van het Europees Geneesmiddelenbureau voor het begrotingsjaar 2009. In zijn verslag over de jaarrekeningen van het Bureau voor het begrotingsjaar 2009 heeft de Rekenkamer een voorbehoud gemaakt ten aanzien van zijn beoordeling van de wettigheid en regelmatigheid van de onderliggende verrichtingen. De Rekenkamer heeft fouten in de aanbestedingsprocedures gevonden, overeenkomend met een aanzienlijk deel van de totale begroting voor 2009 van het Bureau. Ik ben het met de rapporteur eens dat het Bureau de kwaliteit van zijn aanbestedingsprocedures moet verbeteren om een eind te maken aan de door de Rekenkamer vastgestelde tekortkomingen. De interne auditdienst van het Bureau heeft met name ernstige tekortkomingen vastgesteld op het gebied van de beoordeling van geneesmiddelen. Ik acht het onaanvaardbaar dat het Bureau de betreffende voorschriften niet effectief toepast, met als gevolg dat er geen garantie is dat de evaluatie van geneesmiddelen voor menselijk gebruik wordt uitgevoerd door onafhankelijke deskundigen. Het Bureau voldoet niet effectief aan zijn eigen gedragscode door beginselen en adviezen inzake onafhankelijkheid en vertrouwelijkheid op te stellen die gelden voor de leden van het bestuur en de comités, de deskundigen en het personeel van het Bureau. Ik ben het ermee eens dat het Bureau het Europees Parlement moet informeren over de maatregelen die het sinds zijn oprichting heeft getroffen om de onafhankelijkheid van zijn deskundigen te garanderen.</p>
    </intervention>
    <intervention id="2-422-500" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd tegen het verlenen van kwijting voor de uitvoering van de begroting van het Europees Geneesmiddelenbureau voor het begrotingsjaar 2009. Uit het verslag van de Rekenkamer is gebleken dat zich onregelmatigheden hebben voorgedaan tijdens de verrichtingen waar de jaarrekening op is gebaseerd, die twijfels opwekken over of de middelen juist zijn gebruikt. Ik ben dus voor het uitstellen van het afsluiten van de rekeningen voor het begrotingsjaar 2009, zodat verder onderzoek met betrekking tot het beheer kan worden gevoerd.</p>
    </intervention>
    <intervention id="2-422-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Bij gebrek aan toereikende garanties wat betreft de onafhankelijkheid van de deskundigen die aangenomen worden voor de wetenschappelijke beoordeling van geneesmiddelen voor menselijk gebruik, hebben wij besloten om het verlenen van kwijting aan de directeur van het Europees Geneesmiddelenbureau met betrekking tot de uitvoering van de begroting van het Bureau voor het begrotingsjaar 2009 uit te stellen. Deze kwestie aangaande onafhankelijkheid heeft met name betrekking op de beoordeling van het hongeronderdrukkende middel benfluorex, het actieve bestanddeel van Mediator, dat mogelijk te lijden heeft gehad van belangenconflicten. Het schijnt dat dit geneesmiddel verantwoordelijk is geweest voor de dood van naar schatting 500 tot 2 000 mensen en dat het hartschade heeft toegebracht aan duizenden anderen. Deze zaak laat zien dat de deskundige beoordelingen hebben gefaald en doet twijfel rijzen over de vaardigheden en onafhankelijkheid van deskundigen in onze risicomaatschappij. Daarom moeten wij uitermate waakzaam zijn. Om die reden hebben wij geweigerd om onze algemene goedkeuring te geven.</p>
    </intervention>
    <intervention id="2-423-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over het verlenen van kwijting voor begroting van het Europees Geneesmiddelenbureau voor het begrotingsjaar 2009, omdat dit eraan bijdraagt dat er controle wordt uitgeoefend op de uitgave van middelen door de Europese instellingen. Ik vind echter dat er verbetering gewenst is als het gaat om de vaststelling van en de omgang met belangenconflicten en op het gebied van de aanbestedingsprocedures.</p>
    </intervention>
    <intervention id="2-423-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd omdat daarin het besluit om de directeur van het Europees Geneesmiddelenbureau kwijting te verlenen voor de uitvoering van de begroting van het Bureau voor het begrotingsjaar 2009, wordt uitgesteld, evenals de afsluiting van de rekening van het Europees Geneesmiddelenbureau voor het begrotingsjaar 2009. De hoofdredenen daarvoor zijn: er is geen kennisgeving van de aanbesteding gepubliceerd, er zijn van tevoren geen gedetailleerde technische specificaties opgesteld, in de technische specificaties werd niet duidelijk aangegeven welke producten er gekocht moesten worden voordat de onderhandelingen begonnen, er is geen evaluatiecomité ingesteld en er is geen evaluatieverslag opgesteld. De in het verslag aangegeven tekortkomingen moeten verholpen worden, want het Bureau is een bron van belangrijk wetenschappelijk advies, wetenschappelijk onderbouwde aanbevelingen en optimale praktijken voor de beoordeling van en het toezicht op geneesmiddelen in de Unie.</p>
    </intervention>
    <intervention id="2-423-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag heeft het Parlement besloten de afsluiting van de rekeningen van het Europees Geneesmiddelenbureau voor het begrotingsjaar 2009 uit te stellen. We hebben besloten dat geen kwijting verleend kon worden, omdat, als gevolg van de uitgevoerde controles en beoordelingen, verschillende kwesties van aanzienlijk belang door de Rekenkamer te berde werden gebracht. Het meest verontrustend zijn het beheer van de aanbestedingsprocedures en de gehanteerde criteria voor het aanwerven van personeel. Ik schaar mij daarom achter het verzoek aan het Bureau om de kwijtingsautoriteit uiterlijk op 30 juni 2011 in kennis te stellen van de maatregelen die zijn genomen en de verbeteringen die zijn aangebracht met betrekking tot al deze probleemgebieden.</p>
    </intervention>
    <intervention id="2-423-875" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Net als elk jaar heeft het Europees Parlement zich moeten uitspreken over de vraag of de begroting van de Unie op de juiste manier is uitgevoerd door de verschillende agentschappen en instellingen die er verantwoordelijk voor zijn. De toegewezen bedragen zijn bestemd voor specifieke doeleinden, en het doel van de kwijtingsprocedure is om achteraf te controleren of het geld daadwerkelijk voor die doeleinden is gebruikt. Dat dit een belangrijke bevoegdheid van het Parlement is, blijkt bijvoorbeeld uit het feit dat het in 1999 heeft geleid tot het ontslag van de Commissie-Santer. Dit jaar hebben de overige leden van het Europees Parlement en ikzelf bij grote meerderheid geweigerd om kwijting te verlenen aan het Europees Geneesmiddelenbureau met betrekking tot zijn activiteiten in het begrotingsjaar 2009. De onafhankelijkheid van de deskundigen die worden aangenomen om wetenschappelijke beoordelingen van geneesmiddelen voor menselijk gebruik uit te voeren, is namelijk niet op de juiste manier gegarandeerd. Zo bestaan er nog steeds twijfels over mogelijke belangconflicten met betrekking tot de beoordeling van het hongeronderdrukkende middel benfluorex. Ook de aanbestedingsprocedures en criteria voor personeelswerving van het Bureau hebben kritiek te verduren gekregen. Terwijl het Mediator-schandaal ons ertoe aanzet om dubbel zo voorzichtig te zijn met het op de markt brengen van geneesmiddelen, moeten de ernstige tekortkomingen van het Europees Geneesmiddelenbureau worden bestraft.</p>
    </intervention>
    <intervention id="2-424-000" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">In het verslag over de kwijting voor 2009 voor het Europees Geneesmiddelenbureau is voorzien in uitstel van de kwijting. Ik heb om drie belangrijke redenen vóór dit verslag gestemd. Ten eerste heeft de Europese Rekenkamer ernstige onregelmatigheden ontdekt in verschillende aanbestedingsprocedures, bijvoorbeeld in een IT-kaderovereenkomst ter waarde van ongeveer 30 miljoen euro. Vanwege deze fouten was een optimaal rendement niet gegarandeerd. Ten tweede heeft het Europees Geneesmiddelenbureau inbreuk gemaakt op de regels voor personeelsselectie en ten derde heeft het belangenverstrengeling niet voorkomen: een maand na zijn vertrek bij het Geneesmiddelenbureau ging de voormalige directeur voor een adviesbureau werken dat onder meer farmaceutische bedrijven adviseert over de ontwikkeling van nieuwe geneesmiddelen en de verkorting van de periode tot het in de handel brengen hiervan. Hoewel de raad van bestuur van het Europees Geneesmiddelenbureau uiteindelijk besloot grenzen te stellen ten aanzien van de nieuwe en toekomstige beroepsactiviteiten van de voormalige directeur, heeft de kwijtingsautoriteit behoefte aan een nadere toelichting van het Geneesmiddelenbureau over de wijze waarop gevallen van belangenverstrengeling in de praktijk worden afgehandeld.</p>
    </intervention>
    <intervention id="2-424-500" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor het uitstellen van het kwijtingsbesluit voor het begrotingsjaar 2009, aangezien de Rekenkamer een voorbehoud heeft gemaakt ten aanzien van zijn beoordeling van de wettigheid en regelmatigheid van de verrichtingen die ten grondslag liggen aan de rekeningen voor het begrotingsjaar 2009. De Rekenkamer vestigt de aandacht onder meer op aanzienlijke, vanuit de begroting overgedragen en geannuleerde kredieten: zo werd bijvoorbeeld 38 procent van de kredieten voor activiteiten in het kader van Titel II 'Gebouwen, materieel en diverse huishoudelijke uitgaven' overgedragen naar 2010. 14,8 miljoen euro van deze overdracht was voor activiteiten die aan het einde van het jaar nog niet waren uitgevoerd (of in enkele gevallen, goederen die niet waren ontvangen), wat in strijd is met het jaarperiodiciteitsbeginsel. De Rekenkamer benadrukt tekortkomingen in het beheer van vergoedingen, met lange vertragingen bij invorderingsopdrachten (tot 21 maanden), alsook tekortkomingen in het beleid inzake financiële middelen van het Bureau en in het beheer van aanbestedingsprocedures. In het verslag wordt geconstateerd dat van de 32 aanbevelingen van de dienst Interne audit (IAS), een aanbeveling, over de uitvoeringsvoorschriften met betrekking tot deskundigen, 'kritiek' is, en dat er twaalf, vooral over personeelsbeheer en omgang met belangenconflicten voor zijn personeel, 'zeer belangrijk' zijn.</p>
    </intervention>
    <intervention id="2-425-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt het besluit van het Parlement over het verlenen van kwijting aan de directeur van het Europees Geneesmiddelenbureau voor de uitvoering van de begroting van het Bureau voor het begrotingsjaar 2009 uitgesteld.</p>
    </intervention>
    <intervention id="2-426-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag stelt het Parlement zijn besluit over het verlenen van kwijting aan de directeur van het Europees Geneesmiddelenbureau voor de uitvoering van de begroting van het Bureau voor het begrotingsjaar 2009 uit. Deze beslissing is terug te voeren op het feit dat de Rekenkamer in zijn verslag over de jaarrekeningen van het Bureau voor het begrotingsjaar 2009 een voorbehoud heeft gemaakt ten aanzien van zijn beoordeling van de wettigheid en regelmatigheid van de onderliggende verrichtingen.</p>
    </intervention>
    <intervention id="2-426-500" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Ik heb gestemd voor het verslag-Stavrakakis waarin wordt voorgesteld om het kwijtingsbesluit voor het Europees Geneesmiddelenbureau (EMA) voor het begrotingsjaar 2009 uit te stellen. De Rekenkamer heeft een voorbehoud gemaakt ten aanzien van zijn beoordeling van de wettigheid en regelmatigheid van de verrichtingen die ten grondslag liggen aan de rekeningen voor het begrotingsjaar 2009. Ik ben van mening dat de leden van het Parlement meer bewijs nodig hebben voordat zij kunnen voorstellen om al dan niet kwijting te verlenen aan dit agentschap. In dat opzicht is er een hoorzitting met de EMA voorzien voor halverwege juli.</p>
    </intervention>
    <intervention id="2-427-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb dit verslag en de kwijting voor de uitvoering van de begroting van het Bureau van de Europese Unie voor de grondrechten voor het begrotingsjaar 2009 gesteund. Volgens de door de Rekenkamer verstrekte informatie is de jaarrekening van het Bureau voor het begrotingsjaar 2009 betrouwbaar en zijn de onderliggende verrichtingen wettig en regelmatig. Ik ben het met de rapporteur eens dat het Bureau zijn begrotings- en wervingsbeleid moet verbeteren om het gebrek aan consistentie tussen zijn begrotings- en personeelsvooruitzichten te verhelpen en om, voor zover mogelijk, vooruitgang te boeken bij het realistisch inschatten van aanbestedingen. Het Bureau moet het Europees Parlement op de hoogte stellen van de maatregelen die genomen zijn om de programmering van en het toezicht op zijn contracten te verbeteren om in de toekomst de tekortkomingen die door de Rekenkamer zijn gemeld, te voorkomen. Het Bureau moet alle maatregelen treffen om uitvoering te geven aan door de Rekenkamer geformuleerde aanbevelingen.</p>
    </intervention>
    <intervention id="2-427-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het bureau heeft ten doel de betrokken instellingen en instanties van de Europese Unie en haar lidstaten bij de uitvoering van het Gemeenschapsrecht bijstand en expertise te verlenen op het gebied van de grondrechten, en hen te helpen de juiste maatregelen te nemen of acties uit te werken. De belangrijkste taken van het bureau zijn het verzamelen van objectieve, betrouwbare en vergelijkbare informatie over de situatie van de grondrechten, en het analyseren van en bekendheid geven aan deze informatie; het ontwikkelen van methoden en normen ter verbetering van de vergelijkbaarheid en betrouwbaarheid van deze gegevens; het uitvoeren en/of bevorderen van onderzoek en studies op het gebied van de grondrechten; het opstellen en publiceren van conclusies en adviezen over specifieke onderwerpen, op eigen initiatief of op verzoek van het Europees Parlement, de Raad of de Commissie; en het bevorderen van de dialoog met het maatschappelijk middenveld, om het bewustzijn van de grondrechten bij het publiek te vergroten.</p>
      <p sl="pt">Ik heb er met genoegen kennis van genomen dat het Europees Bureau voor fraudebestrijding (OLAF) zijn in 2008 ingestelde onderzoek naar het Bureau heeft afgerond, en het zonder gevolg heeft afgesloten.</p>
    </intervention>
    <intervention id="2-427-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik heb voor dit verslag gestemd, omdat daarin kwijting wordt verleend aan de directeur van het Bureau van de Europese Unie voor de grondrechten voor de uitvoering van de begroting voor het begrotingsjaar 2009. De Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar betrouwbaar is en dat de onderliggende verrichtingen wettig en regelmatig zijn. Het spreekt voor zich dat van de negen aanbevelingen van de dienst Interne audit (IAS), na een controle van het financiële beheer, nog vier door het Bureau moeten worden uitgevoerd. Deze hebben betrekking op financieringsbesluiten, informatieverstrekking voor rapportage- en toezichtdoeleinden, werkprogramma's die alle beschikbare middelen tonen en financiële procedures en controlelijsten. Het Bureau moet maatregelen treffen ter uitvoering van deze aanbevelingen. De Rekenkamer kon met redelijke zekerheid vaststellen dat de jaarrekening van het Bureau van de Europese Unie voor de grondrechten voor het begrotingsjaar 2009 op alle essentiële punten betrouwbaar is en dat de onderliggende verrichtingen over het geheel genomen wettig en regelmatig zijn. De Rekenkamer heeft opgemerkt dat het Bureau zijn planning van de begroting en van de rekrutering zou kunnen verbeteren, met name wat betreft de overschrijvingen tussen titels, het hoge vacaturepercentage (21 procent) en de grote omvang van de over te dragen kredieten. Het Bureau moet al het nodige te doen om de situatie te verbeteren.</p>
    </intervention>
    <intervention id="2-427-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">In de stemming van vandaag heb ik mijn steun gegeven aan het verlenen van kwijting voor de uitvoering van de begroting van het Bureau van de Europese Unie voor de grondrechten voor het begrotingsjaar 2009. De Rekenkamer, die verantwoordelijk is voor de externe financiële controle, heeft na een attente beoordeling van de begroting van het Bureau verklaard redelijke zekerheid te hebben verkregen dat de jaarrekening voor het begrotingsjaar 2009 betrouwbaar is en dat de onderliggende verrichtingen wettig en regelmatig zijn. Ik sta echter achter het verzoek aan het Bureau om te werken aan het verbeteren van zijn begrotings- en wervingsbeleid. In het kader daarvan ben ik verheugd over het voornemen van het Bureau hieraan te werken, teneinde in de toekomst de tekortkomingen die door de Rekenkamer in haar verslag zijn gemeld, te voorkomen.</p>
    </intervention>
    <intervention id="2-428-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór deze resolutie over het Bureau van de Europese Unie voor de grondrechten gestemd en ik steun de oproep aan het Bureau om vooruitgang te boeken bij het zo realistisch mogelijk inschatten van aanbestedingen. In de resolutie wordt opgemerkt dat de Rekenkamer verslag heeft uitgebracht over dit onderwerp met betrekking tot de toekenning van drie kadercontracten met een totale waarde van 2 575 000 euro. In het bijzonder wordt benadrukt dat in deze drie gevallen de financiële aanbiedingen aanzienlijk verschilden, zowel in eenheidsprijzen als in de schattingen van de inschrijvers van het aantal mensdagen dat nodig was voor de uitvoering van hetzelfde scenario.</p>
    </intervention>
    <intervention id="2-429-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Hiermee wordt aan de directeur van het Bureau van de Europese Unie voor de grondrechten kwijting verleend voor de uitvoering van de begroting van het Bureau voor het begrotingsjaar 2009.</p>
    </intervention>
    <intervention id="2-430-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van het Bureau van de Europese Unie voor de grondrechten kwijting voor de uitvoering van de begroting van het Bureau voor het begrotingsjaar 2009. Het Europees Parlement is verheugd over het voornemen van het Bureau om de programmering van en het toezicht op zijn contracten te verbeteren teneinde in de toekomst de tekortkomingen die door de Rekenkamer zijn gemeld, te voorkomen. Het Parlement roept het Bureau derhalve op om de kwijtingsautoriteit te informeren over de maatregelen die in dit kader zijn genomen.</p>
    </intervention>
    <intervention id="2-431-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb dit verslag en de kwijting voor de uitvoering van de begroting van de Europese gemeenschappelijke onderneming voor ITER en de ontwikkeling van fusie-energie voor het begrotingsjaar 2009 gesteund. Volgens de door de Rekenkamer verstrekte informatie is de jaarrekening van de gemeenschappelijke onderneming voor het begrotingsjaar 2009 betrouwbaar en zijn de onderliggende verrichtingen wettig en regelmatig. De gemeenschappelijke onderneming bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. De invoering van die systemen moet onmiddellijk voltooid worden. Het totale bestedingspercentage voor betalingskredieten bedroeg 65,3 procent. Ik ben het ermee eens dat de gemeenschappelijke onderneming zich nog steeds in een aanloopfase bevindt en het lage bestedingspercentage met name te wijten is aan vertragingen bij de voortgang van het fusieprogramma van Euratom, waarop de Rekenkamer in 2008 ook al heeft gewezen. Ik ben het met de rapporteur eens dat het belangrijk is de voorwaarden te scheppen waaronder niet-uitgegeven middelen overgedragen worden naar het volgende jaar. In het licht van de omvang van haar begroting moet de gemeenschappelijke onderneming een controlecommissie instellen.</p>
    </intervention>
    <intervention id="2-431-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het verlenen van kwijting voor de uitvoering van de begroting van de Europese gemeenschappelijke onderneming voor ITER en de ontwikkeling van fusie-energie voor het begrotingsjaar 2009, omdat, zoals uit het verslag blijkt, de jaarrekening en de onderliggende verrichtingen betrouwbaar zijn. Er zijn enkele tegenstrijdigheden aangetroffen, maar die zijn te wijten aan het feit dat de onderneming in kwestie zich nog in de aanloopfase bevindt. Naar mijn mening kan het controle- en begrotingsbeheersysteem dus, onder attente begeleiding van de Commissie, worden verbeterd, en de realisatie van haar interne controles en financiële informatiesysteem completeren.</p>
    </intervention>
    <intervention id="2-431-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De gemeenschappelijke onderneming heeft als opdracht het leveren van de bijdrage van de Europese Gemeenschap voor Atoomenergie ("Euratom") aan de Internationale ITER-organisatie voor fusie-energie en aan de activiteiten in het kader van de bredere aanpak met Japan voor de snelle verwezenlijking van fusie-energie, alsmede het opstellen en coördineren van een activiteitenprogramma ter voorbereiding van de bouw van een demonstratiefusiereactor (DEMO) en gerelateerde faciliteiten, inclusief de International Fusion Materials Irradiation Facility (IFMIF). De gemeenschappelijke onderneming is met name belast met het toezicht op de voorbereiding van de locatie van het ITER-project, de levering van materialen en financiële middelen en personeel aan de ITER-organisatie, het coördineren van activiteiten voor wetenschappelijk en technologisch onderzoek en ontwikkeling op het gebied van fusie-energie en het zorg dragen voor de samenwerking met de ITER-organisatie.</p>
      <p sl="pt">De Rekenkamer heeft ten aanzien van de begroting verschillende verbeterpunten aangedragen, die worden onderschreven door de rapporteur. Het gaat daarbij met name om de uitzonderingen op de begrotingsbeginselen, de rol van de dienst Interne audit van de Commissie, de instelling van een controlecommissie, de late betaling van de contributies van de leden en de regelgeving voor de toekenning van subsidies.</p>
    </intervention>
    <intervention id="2-431-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, omdat de Rekenkamer heeft verklaard redelijke zekerheid te hebben verkregen dat de jaarrekening voor het begrotingsjaar betrouwbaar is en dat de onderliggende verrichtingen wettig en regelmatig zijn. De Europese gemeenschappelijke onderneming voor ITER en de ontwikkeling van fusie-energie bevindt zich in de aanloopfase en haar interne controles en financiële informatiesysteem waren eind 2009 nog niet volledig opgezet. Tevens dient erkend te worden dat het lage bestedingspercentage derhalve met name te wijten is aan vertragingen bij de voortgang van het fusieprogramma van Euratom, waarop de Rekenkamer in 2008 ook al heeft gewezen. De gemeenschappelijke onderneming moet haar financieel reglement wijzigen om hierin de aanbevelingen van de Rekenkamer, als geformuleerd in haar advies nr. 4/2008, op te nemen. Ik ben van mening dat er verdere verbeteringen noodzakelijk zijn op het gebied van uitzonderingen op de begrotingsbeginselen, de rol van de dienst Interne audit van de Commissie, de instelling van een controlecommissie, de late betaling van de contributies van de leden, de regelgeving voor de toekenning van subsidies en de overgangsbepalingen van artikel 133 van het financieel reglement ITER.</p>
    </intervention>
    <intervention id="2-432-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor het verlenen van kwijting aan de Europese gemeenschappelijke onderneming voor ITER en de ontwikkeling van fusie-energie gestemd. Ik ben van oordeel dat de gemeenschappelijke onderneming in het licht van de omvang van haar begroting en de complexiteit van haar taken een controlecommissie moet instellen die rechtstreeks verslag uitbrengt aan de raad van bestuur.</p>
    </intervention>
    <intervention id="2-433-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb TEGEN het verlenen van kwijting aan de directeur van de Europese gemeenschappelijke onderneming voor ITER en de ontwikkeling van fusie-energie voor de uitvoering van de begroting van de gemeenschappelijke onderneming voor het begrotingsjaar 2009 gestemd.</p>
    </intervention>
    <intervention id="2-434-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Met de resolutie van vandaag verleent het Parlement de directeur van de Europese gemeenschappelijke onderneming voor ITER en de ontwikkeling van fusie-energie kwijting voor de uitvoering van de begroting van de gemeenschappelijke onderneming voor het begrotingsjaar 2009. Het Europees Parlement dringt er bij de gemeenschappelijke onderneming op aan haar financieel reglement te wijzigen en hierin de aanbevelingen van de Rekenkamer op te nemen.</p>
    </intervention>
    <intervention id="2-434-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Het Parlement heeft de uitvoering goedgekeurd van de begroting van het op de toekomst gerichte, internationale wetenschappelijke project ITER voor het begrotingsjaar 2009. Ik ben verheugd over deze stemming, dat de nutteloze discussies over de uitvoerbaarheid van deze onderneming, die wereldwijd enig in zijn soort is, ontkracht. Het Parlement heeft de aandacht gevestigd op de problemen en vertragingen tijdens de aanloopfase en heeft opgeroepen tot een verbetering van het interne auditsysteem. Ik vind dat een bemoedigend signaal dat gericht is op het waarborgen van de toekomst op lange termijn en het slagen van deze onderneming waarin de grote wereldmachten vertegenwoordigd zijn. Ik wilde mijn stem gebruiken om mijn vertrouwen te bevestigen in dit uitermate ambitieuze wetenschappelijke avontuur, waarvan wordt verwacht dat het grote voordelen gaat opleveren. Fusie is bedoeld om de wereldbevolking van schone, onuitputtelijke en veilige energie te voorzien. Het zal ons helpen in onze strijd tegen de opwarming van de aarde en onze afhankelijkheid van energie. We moeten middelen opzij zetten die in verhouding staan tot hetgeen op het spel wordt gezet, en ter informatie wil ik uitleggen dat de omvang van de toegekende begroting en de geconstateerde vertragingen te maken hebben met de technische en organisatorische complexiteit van dit unieke project. Het is aan de EU om haar imago veilig te stellen door haar verplichting ten aanzien van ITER te versterken en van haar partners te eisen om hetzelfde te doen.</p>
    </intervention>
    <intervention id="2-435-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik steun dit voorstel, omdat ik achter de kwijtingsprocedure sta, waarin steeds voor elke begrotingslijn het juiste krediet wordt voorgesteld.</p>
    </intervention>
    <intervention id="2-431-781" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In deze tijden van crisis moeten we er extra goed op letten hoe de middelen van de EU besteed worden. De prioriteiten die dit Parlement gesteld heeft, moeten daarbij volledig gerespecteerd worden, zodat er bezuinigd kan worden door middel van een steeds stringenter financieel beheer. Alleen door voortdurende zelfkritiek, gericht op het corrigeren van elke afwijking van de doelstellingen die door de EU geformuleerd zijn, is het mogelijk betere resultaten te verkrijgen. Gezien het feit dat de Commissie begrotingscontrole het voorstel doet deze kwijting goed te keuren, spreek ik mijn steun uit voor de aanbevelingen van de rapporteur en stem ik voor dit verslag.</p>
    </intervention>
    <intervention id="2-436-000" speaker_id="28137" name="Kader ARIF" is_mep="True" mode="written" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">In navolging van de overstromingen die Pakistan hard hebben getroffen in 2010, had de Europese Raad gevraagd om ondersteunende maatregelen om Pakistan de helpende hand te bieden. Ik heb een amendement ingediend ter verwerping van de door de Commissie voorgestelde verordening, omdat handelspreferenties van deze aard in theorie wel een goed idee zijn, maar in de praktijk niet. Het antwoord op een humanitaire ramp moet niet gebaseerd zijn op handel, temeer daar het al een jaar na de ramp is en de urgentie niet meer zo groot is. Dit soort hulp is onlogisch en nadelig, omdat het erop neerkomt dat sommige mensen in Europa, met name zij die werkzaam zijn in de textielsector in een aantal zuidelijke landen, uiteindelijk moeten betalen voor hulp aan Pakistan die we allemaal gezamenlijk zouden moeten betalen. Verder helpen we de Pakistani niet door ons te richten op slechts een paar industrieën.</p>
    </intervention>
    <intervention id="2-436-500" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor het verslag gestemd. In het Commissievoorstel, dat is ingediend na de ongekende overstromingen van de afgelopen zomer die een groot deel van het Pakistaanse grondgebied hebben verwoest, wordt voorgesteld autonome handelspreferenties te verlenen aan Pakistan met betrekking tot 75 productlijnen die voor dit land van belang zijn (hoofdzakelijk textiel en kleding) in de vorm van vrijstelling van douanerechten, met uitzondering van een product (ethanol), waarvoor een tariefcontingent gaat gelden.</p>
    </intervention>
    <intervention id="2-436-562" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Ik ben volledig voor het voorstel voor een verordening van het Europees Parlement en de Raad tot invoering, als noodmaatregel, van autonome handelspreferenties voor Pakistan. Handelspreferenties zijn enorm belangrijk voor Pakistan omdat ze voor duurzame ontwikkeling kunnen zorgen in een land dat recentelijk door verschillende natuurrampen is getroffen. Naast het sluiten van de overeenkomst met Pakistan heeft de Europese Unie een belangrijke taak bij het overhalen van India om de overeenkomst in het kader van de Wereldhandelsorganisatie te steunen.</p>
    </intervention>
    <intervention id="2-436-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben blij met de hulp aan Pakistan vanuit de Europese Unie, die wereldwijd de grootste donateur van humanitaire hulp is in verband met de natuurrampen die desastreuze gevolgen hebben gehad voor de economie en de bevolking van het land. Het inzetten van het handelsbeleid van de Unie als vorm van humanitaire hulp en ontwikkelingshulp is echter een ernstige vergissing. Ik ben van mening dat de Commissie nooit dergelijke maatregelen zou mogen voorstellen zonder allereerst na te gaan wat de economische en sociale gevolgen daarvan zijn voor de verschillende regio's van de EU. Deze maatregel zou onder andere ernstige gevolgen hebben voor Portugal, waar de kleding- en textielindustrie goed is voor 11 procent van de export en 160 000 arbeidsplaatsen, die ernstig geschaad zou worden door de gesubsidieerde concurrentiepositie die Pakistan geboden wordt.</p>
    </intervention>
    <intervention id="2-436-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">In navolging van de hevige overstromingen die Pakistan hebben getroffen in de zomer van 2010, wilde de Europese Unie haar hulp aanbieden in de vorm van uitzonderlijke handelspreferenties. Hoewel deze aanpak een loffelijk streven was, moeten wij ons afvragen hoe nuttig het in de praktijk is en of deze economische handreiking daadwerkelijk de Pakistani bereikt, met name de kleine producenten en boeren, die extra hard getroffen zijn door de overstromingen. Het op handel gebaseerde hulpplan van de Commissie moet een specifieke procedure doorlopen: niet alleen moet de goedkeuring van het Parlement worden verkregen, maar ook die van de WTO, aangezien deze handelspreferenties afwijken van de internationale basishandelsregels. Het Parlement heeft de Commissie onlangs toestemming verleend om de onderhandelingen met de WTO voort te zetten, maar heeft erop aangedrongen dat de duur en de reikwijdte van die onderhandelingen beperkt blijven. Je zou je kunnen afvragen of het slim is om voor deze trage, langdurende hulpprocedure te kiezen, in plaats van voor andere, snellere en effectievere vormen van hulp die Pakistan nu al bereikt zouden hebben.</p>
    </intervention>
    <intervention id="2-437-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ik heb voor dit verslag gestemd. Ik wilde vooral graag dat de ontwikkeling van de invoer van de in deze verordening bedoelde producten zo vroeg en zo doeltreffend mogelijk gevolgd zouden worden, en dat de onder deze verordening vallende invoer onder douanetoezicht zou worden geplaatst. Ik sta ook achter het idee om op basis daarvan elk kwartaal een verslag over de toepassing en tenuitvoerlegging van de verordening in te dienen.</p>
    </intervention>
    <intervention id="2-437-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het voorstel voor een verordening van het Europees Parlement en de Raad tot invoering, als noodmaatregel, van autonome handelspreferenties voor Pakistan. De EU heeft altijd het voortouw genomen als het gaat om humanitaire hulp. Dat is ook nu weer het geval, naar aanleiding van de overstromingen die afgelopen zomer grote delen van Pakistan hebben getroffen, met enorme humanitaire en materiële gevolgen. Naast de humanitaire hulp die de EU in de eerste uren na de ramp gegeven heeft, wil de EU het land ook op andere manieren helpen. Dit is vervat in het hier voorgelegde voorstel voor een verordening. We moeten er echter voor waken dat er geen zaken in staan die schadelijk kunnen zijn voor bepaalde Europese sectoren, met name de textielsector. Bovendien ben ik van mening dat handelspreferenties niet de juiste manier zijn om een land te hulp te komen dat door een ramp getroffen is. Deze preferenties kunnen zelfs een gevaarlijk precedent scheppen. We mogen niet vergeten dat de huidige economische en financiële crisis bedrijven die het meest blootgesteld zijn aan de globalisering in een kwetsbare positie heeft gebracht, en het is onacceptabel dat handelspreferenties hen verder benadelen.</p>
    </intervention>
    <intervention id="2-437-875" speaker_id="photo_generic" name="Göran Färm, Anna Hedh, Olle Ludvigsson en Åsa Westlund" is_mep="True" mode="written">
      <p sl="sv">Wij Zweedse sociaaldemocraten steunen het voorstel van de Commissie om tijdelijk alle tarieven op bepaalde importen uit Pakistan te schrappen na de overstromingen daar vorig jaar. Aangezien het doel van deze handelsprivileges is het herstel en de toekomstige ontwikkeling van Pakistan te steunen, zijn we van mening dat ze offensief en verreikend moeten zijn, zonder beschermende maatregelen voor de Europese Unie, vooral omdat ze slechts tijdelijk zullen zijn. We pleiten voor het respecteren van de mensenrechten, waaronder de rechten van werknemers, en sociale en milieunormen en democratische beginselen en het altijd opnemen hiervan als voorwaarden in handelsovereenkomsten. We stemden tegen de omvangrijke mensenrechtencriteria die in het verslag worden voorgesteld, omdat het heel onredelijk is om te verwachten dat Pakistan daaraan kan voldoen voordat de handelsprivileges ingaan. We vinden dat de Europese Unie in plaats daarvan verbeteringen op deze gebieden had moeten eisen die snel hadden kunnen worden doorgevoerd, vooral met het oog op het feit dat deze eisen worden gesteld terwijl een handelsovereenkomst tussen de Europese Unie en Pakistan op een later tijdstip van kracht wordt.</p>
    </intervention>
    <intervention id="2-438-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Zoals we al enkele malen eerder gezegd hebben, vraagt de tragedie die Pakistan getroffen heeft om solidariteit vanuit Europa. Maar dat mag geen voorwendsel zijn om de textielindustrie in verschillende lidstaten, waaronder Portugal, in gevaar te brengen. Er zijn andere manieren om onze solidariteit te betuigen. Er zijn effectievere manieren om te helpen, gericht op herstel van de getroffen gebieden en verbetering van de levensomstandigheden van de getroffen bevolking; en gebaseerd op een effectief beleid op het gebied van ontwikkelingssamenwerking en -hulp voor de lange termijn, op grond waarvan de ontwikkeling van lokale gemeenschappen op geïntegreerde en duurzame wijze gesteund kan worden. Er zijn bovendien eerlijkere vormen van hulp. Deze handelspreferenties zijn vooral gunstig voor de grote Europese importeurs, die hiermee een lang gekoesterde wens in vervulling zien gaan. Maar dit gaat ten koste van de textielindustrie en de landen en regio's die van die industrie afhankelijk zijn. Dit alles tegen de achtergrond van een ernstige crisis en grote werkloosheid.</p>
      <p sl="pt">Naast het feit dat het duidelijk moge zijn dat de maatregelen die de Commissie voorstelt onder geen enkel beding een voorwendsel mogen zijn voor nieuwe ontslagen en voor nog meer uitbuiting binnen de Europese industrie, mogen we ook niet de objectieve problemen negeren die deze met zich meebrengen. Ze worden in het verslag onderkend, afgewisseld met pogingen om een bittere pil zoet te maken door waarborgen in te bouwen die niets veranderen aan de essentie ervan.</p>
    </intervention>
    <intervention id="2-439-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is weer een voorbeeld van de manier waarop de Europese Unie opkomt voor de belangen van de grote bedrijven en financiële instellingen van de Europese Unie, ten koste van de landen met de zwakste economieën. Door de invoering, als noodmaatregel, van autonome handelspreferenties voor Pakistan, haalt de Europese Commissie de belangen van een beperkte groep – namelijk het bedrijfsleven – binnen in het veld van de humanitaire hulp.</p>
      <p sl="pt">Het is hypocriet om de natuurramp die Pakistan getroffen heeft, aan te grijpen om tegemoet te komen aan de wensen van een paar grote ondernemingen van de grootmachten van de Europese Unie, en daarmee de textielindustrie binnen de EU en de landen en regio's die daarvan het sterkst afhankelijk zijn schade te berokkenen. Dat is een ernstige klap voor een sector die al hard getroffen wordt door de liberalisering van de wereldhandel, en die geconcentreerd is in regio's met een hoge werkloosheid, grote armoede en geringe economische diversificatie, zoals verschillende regio's in het noorden en midden van Portugal.</p>
      <p sl="pt">Daarom hebben we het voorstel tot afwijzing van de overeenkomst gesteund, en we betreuren het dat dit voorstel niet is aangenomen. Maar ook hebben we er voorgestemd, dat het voorstel teruggaat naar de Commissie, in de hoop dat het standpunt van het Portugese parlement, dat een resolutie heeft aangenomen tegen deze handelspreferenties, er nog in kan worden meegenomen. De benodigde solidariteit met Pakistan moet een waarachtige solidariteit zijn, gebaseerd op het beleid op het gebied van ontwikkelingssamenwerking en -hulp.</p>
    </intervention>
    <intervention id="2-439-500" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Vorig jaar is Pakistan getroffen door hevige overstromingen. Het idee van de Commissie om de wederopbouw te financieren bestond uit de openstelling van het grondgebied van de Europese Unie voor de invoer van textiel en andere gevoelige producten zonder douanerechten of, in de meest gevallen, contingenten toe te passen, zonder echter na te denken over de bedreiging die deze nieuwe eenzijdige concurrentie kan vormen voor Europese bedrijven. Dat alleen zou al voldoende reden moeten zijn om tegen dit verslag te stemmen. Het Parlement heeft geweigerd om deze tekst te verwerpen, terwijl het een bepaling bevat waarin staat dat deze bijzondere handelsovereenkomst beëindigd kan worden als blijkt dat Pakistan de aangeboden hulp gebruikt om terroristische organisaties te steunen.</p>
      <p sl="fr">Het heeft zich er tevreden mee gesteld om de eindstemming uit te stellen. Het lijkt erop dat we voor altijd een einde moeten maken aan de dubbelzinnigheden die blijven bestaan ten aanzien van het werkelijke standpunt van de Pakistaanse autoriteiten, of het nu gaat om de huisvesting van terroristen, hulp aan de Taliban, met name in stamgebieden, of de vervolging van christenen.</p>
    </intervention>
    <intervention id="2-439-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd. In het Commissievoorstel, dat is ingediend na de ongekende overstromingen van de afgelopen zomer die een groot deel van het Pakistaanse grondgebied hebben verwoest, wordt beoogd autonome handelspreferenties te verlenen aan Pakistan met betrekking tot 75 productlijnen die voor dit land van belang zijn (hoofdzakelijk textiel en kleding) in de vorm van vrijstelling van douanerechten, met uitzondering van een product (ethanol), waarvoor een tariefcontingent gaat gelden. Hoewel de autonome handelspreferenties voor Pakistan zouden gelden voor een periode van drie jaar, heeft de Commissie geen volledige effectbeoordeling van de voorgestelde maatregelen vóór de goedkeuring van het voorstel voor een verordening uitgevoerd. Daarnaast zij erop gewezen dat het voorstel van de Commissie Pakistan geen enkele bepaling oplegt in verband met de mensenrechten en sociale rechten, in tegenstelling tot wat het geval zou zijn als de SAP+-status aan dit land werd toegekend. Men zou kunnen aanvoeren dat de voorgestelde maatregelen geen bindend precedent zullen scheppen, omdat het besluit Pakistan autonome handelspreferenties toe te kennen is genomen vanwege bijzondere omstandigheden. Dit is echter niet een echt overtuigend argument. Het is namelijk niet uitgesloten dat het besluit om autonome handelspreferenties toe te kennen aan het door overstromingen getroffen Pakistan in de toekomst door soortgelijke initiatieven zal worden gevolgd. Bovendien bestaat het gevaar dat toekenning van autonome handelspreferenties los van enige voorwaarde inzake de mensenrechten in feite het huidige systeem van EU-preferenties gekoppeld aan de naleving van een aantal fundamentele rechten en waarden zal ondermijnen.</p>
    </intervention>
    <intervention id="2-439-875" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De Europese Unie staat er wereldwijd om bekend dat zij steun verleent op plaatsen waar die steun ook nodig is. De EU heeft dit eens te meer bewezen door haar snelle steunbetalingen na de dramatische overstromingen en de daaruit voortvloeiende gevolgen in Pakistan in 2010. Als een volgende stap is de Commissie voornemens om Pakistan een economische impuls te geven door de invoerrechten op ethanol en textiel te schorsen. Deze aanpak lijkt bijzonder controversieel. Het feit blijft echter dat dit initiatief eerst nog het groene licht dient te krijgen van de Wereldhandelsorganisatie (WTO). Pas daarna kan het Parlement in actie komen en hierover een besluit nemen.</p>
    </intervention>
    <intervention id="2-440-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik betreur het zeer dat het Parlement tijdens de stemming over autonome handelspreferenties voor Pakistan heeft ingestemd met een verkorting van de duur van de preferenties tot één jaar, waardoor een eventueel voordeel voor Pakistan aanzienlijk wordt verminderd.</p>
    </intervention>
    <intervention id="2-440-500" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Ik heb mijn steun gegeven, vooral in het licht van het amendement waarin staat dat "onverminderd de in lid 1 bepaalde voorwaarden, het recht om gebruik te maken van de preferentiële regelingen van artikel 1 afhankelijk is van de naleving door Pakistan van de mensenrechten, waaronder de belangrijkste arbeidsrechten, en de fundamentele beginselen van de democratie." Naleving van de mensenrechten is een noodzakelijke basisvoorwaarde voor alle soorten overeenkomsten met derde landen.</p>
    </intervention>
    <intervention id="2-441-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit verslag stelt ons in staat om de hulp die wij bieden aan een land dat toch al verwoest is afhankelijk te maken van de verplichtingen die het land aangaat om afstand te doen van elke vorm van handelsprotectionisme. Dit is een oneerlijk voorstel en ik stem tegen dit verslag.</p>
    </intervention>
    <intervention id="2-441-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Zoals bekend heeft de Europese Raad na de ongekende en verwoestende overstromingen in Pakistan van juli en augustus 2010 tijdens zijn vergadering van 16 september de ministers opgedragen met spoed een uitgebreid pakket maatregelen voor de korte, middellange en langere termijn overeen te komen ter ondersteuning van de wederopbouw en toekomstige ontwikkeling van Pakistan. In het voorstel voor de verordening worden de autonome handelspreferenties voor Pakistan uitgebreid door gedurende een beperkte periode alle tarieven te schorsen voor bepaalde producten waarvoor de uitvoer voor Pakistan van belang is. Er is een lijst opgesteld van 75 van tarieven vrij te stellen productlijnen die van belang zijn voor de Pakistaanse uitvoer (hoofdzakelijk textiel en kleding). De geselecteerde productlijnen vertegenwoordigen een invoerwaarde van bijna 900 miljoen euro, dat wil zeggen ongeveer 27 procent van de EU-invoer uit Pakistan, die in totaal 3,3 miljard euro bedraagt. Ik heb voorgestemd.</p>
    </intervention>
    <intervention id="2-441-750" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Naast de toezegging van directe steun ter hoogte van 415 miljoen euro, reageert de EU op de overstromingsramp in Pakistan ook met buitengewone handelsmaatregelen om de Pakistaanse uitvoer een impuls te geven. De Europese Unie heeft een pakket voorstellen ingediend dat 75 specifieke tarieflijnen omvat die betrekking hebben op de kernsectoren van de Pakistaanse export op gebieden die het zwaarst door de overstromingen zijn getroffen. Bij de handel van Pakistan met de Unie gaat het vooral om textiel en kleding die volgens de Commissie 73,7 procent uitmaken van de Pakistaanse export naar de Unie in 2009. Het verlenen van deze handelspreferenties zou naar het oordeel van de EU alleen beperkte negatieve effecten voor de interne markt hebben en zou geen negatieve gevolgen hebben voor de minst ontwikkelde leden van de Wereldhandelsorganisatie (WTO). Niettemin is de verwachting dat de unilaterale schorsing van invoerrechten tot inbreukprocedures op WTO-niveau zullen leiden.</p>
      <p sl="de">Indien Pakistan deel gaat uitmaken van de landen die van handelspreferenties genieten, met andere woorden als het land ook de zogeheten "SAP+-status" krijgt, dan zou gezegd kunnen worden dat deze zaak zichzelf heeft opgelost. Ongecoördineerde haastige reacties hebben weinig nut. Met name de textiel- en kledingsector bevindt zich in een aantal lidstaten in een crisis als gevolg van een transformatieperiode. Dat betekent dat niet uitgesloten kan worden dat de handelspreferenties een negatief effect zullen hebben. Dat is de reden dat ik het verslag heb verworpen.</p>
    </intervention>
    <intervention id="2-442-500" speaker_id="96930" name="Vital MOREIRA" is_mep="True" mode="written" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb tegen het voorstel gestemd om aan Pakistan handelspreferenties te verlenen in de vorm van vrijstelling van douanerechten, met als rechtvaardiging de overstromingen van vorig jaar. Ik vind het volstrekt onlogisch om, tegen alle regels van het internationaal handelsrecht in, buitengewone handelsmaatregelen in te zetten als noodhulp, omdat daarvoor andere, specifieke instrumenten bestaan. De Europese Unie heeft dit nog nooit eerder gedaan, ook niet voor andere landen. Geen enkel ander ontwikkeld land heeft deze zelfde weg gevolgd: noch de VS, noch Japan, Australië, Nieuw-Zeeland of Canada. Zelfs als de voordelen die aan Pakistan worden geboden een soort beloning zijn voor zijn rol in Afghanistan, ben ik van mening dat het inzetten van handelspreferenties als instrument een gevaarlijk precedent schept.</p>
      <p sl="pt">Bovendien zullen het bepaalde Europese industrieën zijn, met name de textielindustrie in Zuid-Europa − en ook de arme landen, zoals Bangladesh en de Noord-Afrikaanse landen, die vergelijkbare producten naar Europa exporteren en die de dupe zullen worden van het feit dat Europa zijn importen gaat verleggen naar Pakistan − die hierdoor het sterkst getroffen worden en de prijs gaan betalen voor de handelsvoordelen die aan Pakistan geboden worden.</p>
      <p sl="pt">Ik heb dan ook voor de ingediende amendementen gestemd die de negatieve gevolgen van het voorstel aanzienlijk beperken (de vrijwaringsclausule, de beperking van de duur tot één jaar en de mensenrechtenclausule).</p>
    </intervention>
    <intervention id="2-442-625" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Niemand betwist dat ontwikkelingslanden zoals Pakistan (dat ook nog eens herhaaldelijk door overstromingen is getroffen) op onze steun moeten kunnen rekenen. Niettemin moet de EU ervoor zorgen dat haar partnerlanden bij de betreffende handelsovereenkomsten ook aan bepaalde eisen voldoen, met name als er invoerrechten geschorst worden. Wij kunnen niet toestaan dat een dergelijke schorsing van invoerrechten een negatief effect heeft op onze eigen textielsector, terwijl de EU zich daarnaast ook nog eens absoluut niet druk lijkt te maken over het feit dat deze producten met kinderarbeid tot stand komen of dat de ontvangen financiële middelen gebruikt worden voor de ondersteuning van terroristische activiteiten. Vergaande vrijstellingen van invoerrechten moeten dan ook gekoppeld zijn aan de onwrikbare eis dat de mensenrechten geëerbiedigd worden. Ik denk daarbij bijvoorbeeld aan de christelijke minderheden en aan de rechten van vrouwen. Met name de Wet op de godslastering in dat land baart grote zorgen: iedereen die Mohammed beledigt, wordt ter dood veroordeeld. Het fundamentalisme is in Pakistan in alle geledingen van de maatschappij ruim vertegenwoordigd, zeker na de dood van Osama Bin Laden. Dat fundamentalisme wordt ook aangetroffen onder de studenten van de beroemde internationale islamitische universiteit. Het argument dat de handelspreferenties de welvaart bevorderen en het radicalisme bestrijden, snijdt dan ook geen hout. De EU moet niet simpelweg handelspreferenties toekennen wanneer landen belangrijke elementaire rechtsbeginselen negeren. Ik heb dan ook tegen dit verslag gestemd.</p>
    </intervention>
    <intervention id="2-442-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Na de overstromingen van de afgelopen zomer die een groot deel van het Pakistaanse grondgebied hebben verwoest, heeft de Commissie een voorstel ingediend, dat beoogt autonome handelspreferenties te verlenen aan Pakistan met betrekking tot 75 productlijnen die voor dit land van belang zijn (hoofdzakelijk textiel en kleding) in de vorm van vrijstelling van douanerechten. Deze maatregel die wordt voorgesteld als zijnde tijdelijk, maar in feite voor een periode van drie jaar zou gelden, zou grote negatieve gevolgen hebben voor de Portugese textielindustrie, en daarom heb ik tegen dit voorstel gestemd. Aangezien het verslag is aangenomen, heb ik, om de gevolgen voor de Portugese textielindustrie te beperken, met succes bepleit dat de duur van de handelspreferenties wordt beperkt tot een jaar vanaf de datum van inwerkingtreding van deze maatregelen. Deze duur zou eventueel kunnen worden uitgebreid, na een grondig onderzoek naar de effecten ervan voor de Europese textielindustrie, dat door de Commissie dient te worden voorgelegd. Tot slot heb ik met het oog op de belangen van de Portugese textielindustrie ook voorgesteld een vrijwaringsclausule in te voeren die bepaalt dat wanneer de invoer van een product van oorsprong uit Pakistan ernstige moeilijkheden veroorzaakt of dreigt te veroorzaken voor EU-producenten van soortgelijke of rechtstreeks concurrerende producten, de rechten van het gemeenschappelijk douanetarief op dat product te allen tijde opnieuw kunnen worden ingesteld.</p>
    </intervention>
    <intervention id="2-443-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De Groenen hebben vanaf het begin het idee omarmd om steun te geven aan de Pakistaanse inspanningen ter bestrijding van de honger en de ellende na de overstromingen. Onze belangrijkste kritiek was echter dat het om maatregelen ging die waren gericht op een door terrorisme getroffen land zonder dat de politieke agenda werd genoemd en zonder dat ze werden ingebed in een pakket maatregelen waarin rekening werd gehouden met de politieke context. Verder vreesden de Groenen dat de maatregelen de weg zouden kunnen bereiden voor de opname van Pakistan in de SAP+-regeling zonder dat het land de bijbehorende arbeids- en milieuverdragen (laat staan de Geneefse Conventies) zou hebben ondertekend en uitgevoerd. Ten slotte wensten de Groenen ethanol uit te sluiten van de lijst met onbelaste producten, omdat deze stof wordt gemaakt van suikerriet, dat de plaats inneemt van voedingsgewassen, dat de uitstoot van broeikasgas vergroot en dat niet tot een aanmerkelijk toename van de werkgelegenheid leidt. Helaas is geen van de amendementen van de Groenen aangenomen in INTA. De tekst is ten slotte terugverwezen naar de commissie.</p>
    </intervention>
    <intervention id="2-444-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Het vandaag aangenomen voorstel is opgesteld naar aanleiding van de ongekende overstromingen van de afgelopen zomer die een groot deel van het Pakistaanse grondgebied hebben verwoest. In het definitieve document wordt beoogd autonome handelspreferenties te verlenen aan Pakistan met betrekking tot 75 productlijnen die voor dit land van belang zijn (hoofdzakelijk textiel en kleding) in de vorm van vrijstelling van douanerechten, met uitzondering van een product (ethanol), waarvoor een tariefcontingent gaat gelden.</p>
      <p sl="it">De voorgestelde maatregelen moeten positief onthaald worden als een uitstekend voorbeeld van de synergieën die door de inwerkingtreding van het Verdrag van Lissabon mogelijk zijn geworden. De EU en haar lidstaten hebben Pakistan al ruime humanitaire hulp geboden, maar de toekenning van de handelspreferenties aan dit land maakt deel uit van een breder maatregelenpakket gericht op de economische gevolgen op de middellange en lange termijn van de rampzalige overstromingen.</p>
      <p sl="it">Pakistans herstel en toekomstige duurzame ontwikkeling zijn uiterst belangrijk, niet alleen voor de bevolking, maar ook met het oog op de veiligheid en stabiliteit van de regio. Het is duidelijk dat de Europese Unie alle belang heeft bij een stabiel en welvarend Pakistan, dat niet wegglijdt in extremisme of fundamentalisme.</p>
    </intervention>
    <intervention id="2-445-000" speaker_id="102931" name="Keith TAYLOR" is_mep="True" mode="written" nationality="United Kingdom" birth_date="01-08-1953" birth_place="Rochford" p_group="Group of the Greens/European Free Alliance" m_state="GB">
      <p sl="en">Toen we in oktober 2010 voor het eerst hoorden van de plannen van de Commissie om Pakistan te helpen bij het herstel van de verschrikkelijke overstromingen door een aantal douanetarieven op te heffen, waren de Groenen enthousiast. Dat zijn we nog steeds, maar het eens zo simpele idee is te gecompliceerd en onwerkbaar geworden. Oorspronkelijk zou de regeling voor drie jaar gelden, al wilden wij een langere periode om het vertrouwen van investeerders te vergroten. Maar nadat diverse zakelijke belangengroepen zich ermee bemoeid hadden, werd het voorstel teruggebracht tot slechts twaalf maanden – met elk kwartaal een evaluatie! Verder is voor elke afspraak vrijstelling van de Wereldhandelsorganisatie (WTO) nodig, die niet is gegeven omdat sommige leden (met name India) bezorgd zijn over het effect dat heffingsvrij Pakistaans textiel op hun eigen markt zou hebben. Er is al vijf maanden geen vooruitgang geboekt en het is onwaarschijnlijk dat dit binnenkort wel gebeurt, als het al ooit gebeurt.</p>
      <p sl="en">In de plenaire vergadering van vandaag heb ik een amendement gesteund om het hele verslag voor herziening terug te sturen naar de commissie. Daarmee stemde ik niet tegen hulpverlening aan Pakistan, maar erkende ik dat het voorliggende verslag gewoon niet zou opleveren wat Pakistan nodig heeft. Een belangrijk struikelblok voor mij is de WTO. Ik geloof dat deze organisatie volledig moet worden gereorganiseerd tot een werkelijk democratisch, verantwoord en transparant orgaan.</p>
    </intervention>
    <intervention id="2-445-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De natuurramp die de Pakistaanse bevolking afgelopen augustus getroffen heeft, heeft ons allemaal diep geraakt en vraagt om solidariteit van de kant van de Europese Unie. De Europese Unie moet haar steun betuigen aan Pakistan en eraan bijdragen dat de verwoestende gevolgen van de overstromingen tot een minimum beperkt blijven, zoals zij overigens ook gedaan heeft bij andere rampen, in het kader van haar beleid op het gebied van internationale samenwerking en humanitaire hulp. Deze poging om het gemeenschappelijk handelsbeleid in te zetten om deze solidariteit vorm te geven kan echter ernstige ongewenste gevolgen hebben voor de toekomst, in dit concrete geval en in andere gevallen die zich nog kunnen voordoen.</p>
      <p sl="pt">Op het niveau van de interne markt zijn deze gevolgen negatief voor de productie van Europese landen als Portugal. Maar ook de gevolgen op internationaal niveau zijn verontrustend, omdat hiermee een uitzonderingspositie wordt gecreëerd binnen het kader van de WTO en in een sector die voor veel ontwikkelingslanden van centraal belang is.</p>
      <p sl="pt">Om deze redenen, en ook omdat ik van mening ben dat er een effectbeoordeling moet plaatsvinden van de gevolgen van deze verordening voor de handel en productie van de betreffende producten in de Unie, heb ik voor amendement 43 gestemd, waarin het voorstel van de Commissie wordt verworpen om handelspreferenties te verlenen aan Pakistan.</p>
    </intervention>
    <intervention id="2-445-750" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Het is hoog tijd dat de EU haar handelsmechanismen voor de lange termijn heroverweegt. We kunnen niet doen alsof sommige ontwikkelingslanden die van de EU een bijzondere status hebben gekregen, dezelfde landen zijn als tien jaar geleden. Sommige van die landen (zoals Brazilië, Rusland, Argentinië, Saoedi-Arabië en Qatar) staan nu economisch het sterkst. Ondertussen kunnen landen als Litouwen de touwtjes nauwelijks aan elkaar vastknopen. Als aan Pakistan handelpreferenties worden verleend voor textiel, zoals in dit verslag wordt voorgesteld, dan belandt Litouwen in een kwetsbare positie, aangezien textiel bijna 6 procent van onze totale export uitmaakt. Bovendien moet de EU meer aandacht schenken aan de situatie van haar handelspartners op het gebied van mensenrechten. Eerbied voor mensenrechten en democratische beginselen moet een fundamenteel onderdeel zijn van het handelsbeleid van de EU. Op die gebieden kunnen er geen compromissen gesloten worden. Ik ben derhalve bezorgd over het voorstel van de Commissie om autonome handelspreferenties te verlenen aan Pakistan. Natuurlijk is de EU erop gebrand dat Pakistan kan genieten van stabiliteit en welvaart, maar in het licht van de crisis moeten we onze prioriteiten wel op orde hebben. Zoals is gebleken uit de gebeurtenissen van de afgelopen weken, blijft Pakistan een broeinest van terrorisme en extremisme. De EU moet erop letten dat ze niet de verkeerde boodschap uitstuurt.</p>
    </intervention>
    <intervention id="2-446-250" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Het huidige stelsel van directe buitenlandse investeringen bestaat uit talloze overlappende en soms tegenstrijdige bilaterale investeringsovereenkomsten van de lidstaten, en moet worden vervangen – binnen een redelijke termijn – door een nieuw kader van moderne EU-investeringsovereenkomsten die consistent zijn met de horizontale beleidsdoelstellingen van de EU. Daarnaast sta ik achter het standpunt van de rapporteur waarin deze zich een sterk voorstander betoont van de co-existentiële benadering die de Commissie in haar voorstel voor een verordening naar voren brengt. Het is immers van essentieel belang dat de bestaande bilaterale overeenkomsten in stand blijven en dat de lidstaten onder duidelijke voorwaarden de mogelijkheid behouden opnieuw te onderhandelen over bestaande bilaterale overeenkomsten, in voorbereiding zijnde overeenkomsten af te werken en onderhandelingen te openen over nieuwe overeenkomsten. Rechtszekerheid blijft echter een relatief begrip zolang de overgang van het investeringsbeschermingsregime niet is voltooid, en gezien de geldigheid van bestaande bilaterale overeenkomsten van lidstaten op grond van het internationaal publiekrecht. Ik verleen mijn goedkeuring aan dit verslag, en benadruk daarbij nogmaals dat het nodig is verder te spreken over dit onderwerp, teneinde het rechtskader ervan te verbeteren.</p>
    </intervention>
    <intervention id="2-446-375" speaker_id="28137" name="Kader ARIF" is_mep="True" mode="written" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Sinds het Verdrag van Lissabon is investeren een exclusieve bevoegdheid van de EU. Het Parlement heeft daarom in eerste instantie zijn mening gegeven over hoe het toekomstig Europees investeringsbeleid eruit moet komen te zien. Dit is het verslag dat ik zelf heb opgesteld en waarover is gestemd tijdens de laatste vergaderperiode in april 2011. In het verslag van de heer Schlyter heeft het Parlement zich nu gebogen over de overgangsbepalingen voor het beheren van de investeringsovereenkomsten die al zijn gesloten tussen de lidstaten en derde landen. Net als bij de stemming binnen de commissie heb ik een visie van de Gemeenschap verdedigd, overwegende dat de al bestaande overeenkomsten nauwkeurig onderzocht moeten worden door de Commissie om na te gaan of ze verenigbaar zijn met de verdragen, het recht van de Unie en het beleid van de Unie, in het bijzonder met de doelstellingen voor het externe optreden van de Unie met betrekking tot duurzame ontwikkeling. De visie die uiteindelijk de overhand kreeg, was echter een rechtse visie waarin prioriteit wordt gegeven aan de bescherming van particuliere investeerders ten nadele van deze doelstellingen op basis van het algemeen belang. De onderhandelingen die nu zullen worden gestart met de Raad zullen helaas waarschijnlijk geen ruimte bieden om de koers bij te stellen, in een Unie waarin het belang van de Unie als geheel zelden bestand is tegen nationaal egoïsme.</p>
    </intervention>
    <intervention id="2-446-437" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Voor de inwerkingtreding van het Verdrag van Lissabon hadden de lidstaten meestal bilaterale investeringsovereenkomsten afgesloten met derde landen. Met de inwerkingtreding van het Verdrag van Lissabon zijn buitenlandse directe investeringen een exclusieve bevoegdheid van de EU geworden en volledig onderdeel van de gemeenschappelijke handelspolitiek van de EU. Ik steun dit verslag, waarin voorzien wordt in een overgangsperiode om deze bevoegdheid naar EU-niveau over te hevelen. Dat zal er in de toekomst mede voor zorgen dat investeerders een hoge mate van bescherming genieten tegen willekeurige acties van derde landen.</p>
    </intervention>
    <intervention id="2-446-468" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd, omdat met de inwerkingtreding van het Verdrag van Lissabon de gemeenschappelijke handelspolitiek van de EU een van gemeenschappelijke beleidsterreinen van de EU is geworden waarvoor de EU exclusieve bevoegdheid heeft gekregen. Derhalve moet ook het investeringsbeleid, een beleidsterrein dat onder de gemeenschappelijke handelspolitiek valt, op EU-niveau gecoördineerd worden. Momenteel zijn lidstaten gebonden aan deels overlappende, maar vaak tegenstrijdige bilaterale investeringsovereenkomsten met derde landen en dat is een rem op de doelstellingen van de gemeenschappelijke handelspolitiek van de EU en op de beeldvorming van de EU als één handelsruimte in de transnationale en wereldwijde handel. De belangrijkste doelstelling van dit verslag is de soepele overgang van een investeringsbeleid dat individueel door de lidstaten gevoerd wordt naar een gemeenschappelijk investeringsbeleid van de EU, wat alle partijen rechtszekerheid biedt, en overeenkomsten die al zijn afgesloten voor de deelnemende partijen in de overgangsperiode, wanneer het oude wettelijke kader wordt vervangen door de nieuwe verordening. In dit verslag worden twee fundamentele kwesties aangesneden: een tijdslimiet voor de overgang en de gevallen en procedures voor het weigeren van een machtiging om met derde landen te onderhandelen, die de Commissie tijdens de overgangsperiode aan een lidstaat verleent.</p>
    </intervention>
    <intervention id="2-446-500" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb besloten mijn steun te geven aan het verslag omdat tijdens de overgangsperiode naar mijn mening regels nodig zijn die de rechtszekerheid waarborgen en conflicten en gaten in de wetgeving vermijden. Het verslag van de heer Schlyter gaat uit van het voorstel voor een verordening van de Commissie, dat voorziet in de exclusieve bevoegdheid van de EU inzake directe buitenlandse overeenkomsten, ter vervanging van de overeenkomsten die door de 27 lidstaten zijn gesloten. Daarnaast stelt het een noodzakelijke overgangsperiode vast voor de huidige bilaterale overeenkomsten. Tot slot ben ik het eens met de rapporteur over het belang van een vastgestelde termijn, die het einde van de overgangsperiode markeert, om de concurrentiekracht van de Europese economie te waarborgen en om haar investeerders een duidelijk beeld te geven van de huidige en toekomstige voorschriften.</p>
    </intervention>
    <intervention id="2-447-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">De goedgekeurde verordening moet worden aangenomen omdat het huidige stelsel van een groot aantal overlappende en soms tegenstrijdige bilaterale investeringsovereenkomsten van de lidstaten binnen een redelijke termijn dient te worden vervangen door een nieuw kader van moderne EU-investeringsovereenkomsten die consistent zijn met horizontale beleidsdoelstellingen van de EU. De verordening is dan ook een logische en bovendien de enige mogelijke reactie om te komen tot bestendig beleid ten aanzien van directe buitenlandse investeringen als zijnde de uitsluitende bevoegdheid van de EU in het kader van het gemeenschappelijk EU-handelsbeleid. De verordening is van groot belang omdat deze voor een hoge mate van rechtszekerheid tijdens de overgangsperiode zorgt. Om die reden stem ik volmondig in met het voorstel van de Commissie dat uitgaat van de co-existentie van overeenkomsten. Het is namelijk van groot belang dat met de goedkeuringsprocedure de reeds bestaande investeringsovereenkomsten van de lidstaten geldig kunnen blijven, dat de lidstaten onder duidelijke voorwaarden over de wijziging ervan mogen onderhandelen, de reeds lopende onderhandelingen mogen afronden, alsook onderhandelingen over nieuwe overeenkomsten mogen openen.</p>
    </intervention>
    <intervention id="2-447-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Met het oog op de harmonisering van het buitenlands beleid van de EU, stem ik in met de wijziging van het huidige stelsel van bilaterale investeringsovereenkomsten tussen de lidstaten en derde landen. Ook deel ik de zorg van de rapporteur met betrekking tot de rechtszekerheid tijdens de overgangsperiode. Daarom moet er een tijdslimiet voor de overgang worden ingevoerd en moeten de voorwaarden voor weigering van machtiging verduidelijkt worden.</p>
    </intervention>
    <intervention id="2-448-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Het zou mogelijk moeten zijn om het individuele investeringsbeleid van de lidstaten te coördineren en er beslissingen over te nemen op Europees niveau. Het huidige systeem wordt gekenmerkt door ontelbare bilaterale verdragen die elkaar overlappen, bij elkaar gevoegd worden en uiteindelijk vaak tegenstrijdig zijn. Omdat we bezig zijn met het opstellen van een goed Europees investeringsbeleid, is het mijns inziens verstandig te stemmen voor de verplichting voor lidstaten om bij (her)onderhandeling over bestaande of nieuwe bilaterale overeenkomsten een geschillenregeling op te nemen waarbij de Commissie aan de procedure zal kunnen deelnemen, in ieder geval als amicus curiae , en dat de vertrouwelijkheidsvoorschriften worden opgeheven zodat het uitvoerende orgaan van de EU in die hoedanigheid kan optreden.</p>
      <p sl="fr">Ik heb er ook om verzocht dat de Commissie een verslag moet voorleggen aan het Parlement en aan de Raad, binnen vijf jaar na de inwerkingtreding van deze verordening, over de situatie betreffende herziening van de bestaande bilaterale overeenkomsten, met name het aantal bilaterale overeenkomsten waarover de verschillende lidstaten mogelijk opnieuw hebben onderhandeld.</p>
    </intervention>
    <intervention id="2-448-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Met de inwerkingtreding van het Verdrag van Lissabon heeft de EU, ingevolge artikel 206 en 207 van het VWEU, een exclusieve bevoegdheid gekregen op het gebied van directe buitenlandse investeringen. Het huidige stelsel bestaat uit talloze bilaterale overeenkomsten, en deze moeten dringend worden vervangen door een nieuw kader van EU-investeringsovereenkomsten die consistent zijn met de horizontale beleidsdoelstellingen van de EU.</p>
      <p sl="pt">Het streven is nu om de juiste en meest doeltreffende overgangsmaatregelen te treffen om de bestaande investeringsovereenkomsten van kracht te laten blijven en om de verwachtingen van investeerders niet uit het oog te verliezen. Daarom moeten we zorgen dat we een rechtsvacuüm voorkomen en een weloverwogen overgang waarborgen.</p>
      <p sl="pt">Ik roep dan ook iedereen die bij de trialogen betrokken is, op om de juiste afwegingen te maken tussen enerzijds de noodzaak om tegemoet te komen aan legitieme verwachtingen en anderzijds de juiste uitvoering van het Verdrag van Lissabon, vooral als het gaat om de artikelen met betrekking tot het opnieuw beoordelen en het intrekken van een machtiging.</p>
      <p sl="pt">Ik feliciteer de rapporteur met het geleverde werk, maar ook roep ik op tot nog meer reflectie en compromissen.</p>
    </intervention>
    <intervention id="2-448-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het voorstel voor een verordening van het Europees Parlement en de Raad tot vaststelling van overgangsregelingen voor bilaterale investeringsovereenkomsten tussen lidstaten en derde landen. Dit is de exclusieve bevoegdheid van de Europese Unie, ingevolge artikel 207, lid 2 van het Verdrag betreffende de werking van de Europese Unie (VWEU), aangezien het in deze gaat om directe buitenlandse investeringen. Zonder af te doen aan de noodzaak om bestaande bilaterale investeringsovereenkomsten van de lidstaten van kracht te laten blijven, deel ik het standpunt van de rapporteur dat er gezorgd moet worden voor een grote mate van rechtszekerheid gedurende de overgangsperiode, en ook wat betreft de drie soorten gronden voor weigering van een machtiging voor een bilaterale overeenkomst: "in strijd zijn met het recht van de Unie", "gehele of gedeeltelijke overlapping van een van kracht zijnde overeenkomst van de Unie met dat derde land (…) (welke) overlapping niet in de laatste overeenkomst geregeld wordt", en datgene wat "een belemmering vormt voor de ontwikkeling en uitvoering van het investeringsbeleid van de Unie".</p>
    </intervention>
    <intervention id="2-449-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het handelsbeleid is een van de vele terreinen waarop de lidstaten hun bevoegdheden zijn ontnomen, en waarop de EU de "exclusieve bevoegdheid" heeft gekregen. Dit voorstel voor een verordening is daarop gebaseerd, dat wil zeggen op de tenuitvoerlegging van artikel 207, lid 1, VWEU, dat de EU een exclusieve bevoegdheid verschaft op het gebied van directe buitenlandse investeringen, als onderdeel van de gemeenschappelijke handelspolitiek.</p>
      <p sl="pt">Daarnaast moge duidelijk zijn dat het handelsbeleid, en daarmee het investeringsbeleid, belangrijke instrumenten zijn ter bevordering van de belangen van een land en van zijn bevolking, al naar gelang zijn specifieke kenmerken en omstandigheden. Wat ook duidelijk is, zoals bijvoorbeeld in het geval van Portugal, zijn de negatieve gevolgen van een handels- en investeringsbeleid dat niet naar behoren rekening houdt met de belangen, omstandigheden en specifieke kenmerken van het land, omdat de besluitvorming hieromtrent met name in handen is van de grootmachten binnen de EU – die aanzienlijk aan gewicht gewonnen hebben met de uitbreiding van de bevoegdheden van de EU – en gericht is op de belangen van de grote Europese ondernemingen.</p>
      <p sl="pt">Met deze verordening, die nog vele andere ernstige aspecten bevat, wordt beoogd de Commissie de mogelijkheid te bieden om een machtiging te weigeren, of om van de lidstaat te verlangen opnieuw over een bilaterale investeringsovereenkomst te onderhandelen of deze te beëindigen, en de Commissie goedkeuring te vragen voor nieuw overeengekomen bilaterale overeenkomsten. Om die redenen hebben wij tegengestemd.</p>
    </intervention>
    <intervention id="2-450-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het is bekend dat de Europese Unie de exclusieve bevoegdheid heeft op het gebied van de gemeenschappelijke handelspolitiek, en de hier voorgestelde verordening is daarop gebaseerd, in het kader van de tenuitvoerlegging van artikel 207, lid 1, VWEU, dat de EU een exclusieve bevoegdheid verschaft op gebied van directe buitenlandse investeringen, als onderdeel van de gemeenschappelijke handelspolitiek.</p>
      <p sl="pt">In de standpunten van de Europese Commissie worden echter over het algemeen niet de belangen van alle lidstaten in gelijke mate meegewogen. Daarnaast moge duidelijk zijn dat het handelsbeleid, en daarmee het investeringsbeleid, belangrijke instrumenten zijn ter bevordering van de belangen van een land en van zijn bevolking, al naar gelang zijn specifieke kenmerken en omstandigheden.</p>
      <p sl="pt">Wat ook duidelijk is, zoals bijvoorbeeld in het geval van Portugal, zijn de negatieve gevolgen van een handels- en investeringsbeleid dat niet naar behoren rekening houdt met de belangen, omstandigheden en specifieke kenmerken van het land, omdat de besluitvorming hieromtrent met name in handen is van de grootmachten binnen de EU – die aanzienlijk aan gewicht gewonnen hebben met de uitbreiding van de bevoegdheden van de EU – en gericht is op de belangen van de grote Europese ondernemingen.</p>
      <p sl="pt">Met deze verordening, die daarnaast nog vele andere ernstige aspecten bevat, wordt beoogd de Commissie de mogelijkheid te bieden om een machtiging te weigeren, of om van de lidstaat te verlangen opnieuw over een bilaterale investeringsovereenkomst te onderhandelen of deze te beëindigen, en de Commissie goedkeuring te vragen voor nieuw overeengekomen bilaterale overeenkomsten. Daarom hebben wij tegengestemd.</p>
    </intervention>
    <intervention id="2-451-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Dit verslag gaat over internationale investeringsovereenkomsten met derde landen. Het hoofddoel van deze verdragen is om investeringen en investeerders een hoge mate van bescherming te bieden tegen arbitrair optreden van de regeringen van staten die de investeringen ontvangen. Voor de inwerkingtreding van het Verdrag van Lissabon waren de lidstaten verantwoordelijk voor de onderhandelingen over de sluiting van deze investeringsovereenkomsten. Met het Verdrag van Lissabon zijn rechtstreekse buitenlandse investeringen een uitsluitende bevoegdheid van de EU en een integraal onderdeel van het externe handelsbeleid van de EU geworden. Persoonlijk denk ik dat het ontwikkelingsbeleid van de EU wel eens beter zou kunnen zijn dan het handels- en investeringsbeleid van de Unie.</p>
    </intervention>
    <intervention id="2-451-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, omdat erin wordt voorgesteld dat de verordening de Commissie de mogelijkheid moet bieden om een machtiging te weigeren, of om van de lidstaat te verlangen opnieuw over een bilaterale investeringsovereenkomst te onderhandelen of deze te beëindigen, en de goedkeuring van de Commissie te vragen voor nieuw overeengekomen bilaterale overeenkomsten. Ook worden de voorwaarden vastgelegd voor hoe, wanneer en waarover onderhandeld mag worden. Met de inwerkingtreding van het Verdrag van Lissabon zijn buitenlandse directe investeringen onder de gemeenschappelijke handelspolitiek komen te vallen. Overeenkomstig artikel 3, lid 1, onder e), van het Verdrag betreffende de werking van de Europese Unie (hierna "het Verdrag" genoemd) heeft de Unie exclusieve bevoegdheid op het gebied van de gemeenschappelijke handelspolitiek. Daarom kan alleen de Unie op dat gebied wetgevend optreden en juridisch bindende handelingen vaststellen. Overeenkomstig artikel 2, lid 1, van het Verdrag kunnen de lidstaten zulks slechts zelf doen als zij daartoe door de Unie gemachtigd zijn. Die relatie zal zich verder ontwikkelen naarmate de Unie haar bevoegdheden op het gebied van het gemeenschappelijke investeringsbeleid uitoefent met als hoofddoel voor de investeerders van alle lidstaten in gelijke mate het best mogelijke beschermingssysteem tot stand te brengen, en te zorgen voor gelijke investeringsvoorwaarden op de markten van derde landen. Omdat tijdens de uitwerking van het nieuwe investeringsbeleid de door de lidstaten gesloten bilaterale investeringsovereenkomsten bij wijze van overgang nog geldig blijven, moeten de rechten van investeerders wier investeringen onder het toepassingsgebied van die overeenkomsten vallen, worden erkend en moet de rechtszekerheid ervan gewaarborgd blijven. De Commissie neemt de nodige maatregelen tot geleidelijke vervanging van alle bestaande investeringsovereenkomsten door nieuwe overeenkomsten die het hoogste niveau van bescherming moeten bieden.</p>
    </intervention>
    <intervention id="2-451-750" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Sinds het Verdrag van Lissabon beschikt de Commissie over de uitvoerende bevoegdheid om met derde landen over bilaterale investeringsovereenkomsten te onderhandelen en om dergelijke overeenkomsten af te sluiten. Op dit moment zijn er meer dan 1 000 van die overeenkomsten gesloten en wordt er door de lidstaten onderhandeld over nog eens circa 200 nieuwe overeenkomsten. Om te voorkomen dat deze overdracht van bevoegdheden niet tot een harde landing voor de EU leidt, moeten de lidstaten de mogelijkheid blijven houden om gedurende een overgangsperiode de rechtszekerheid voor investeerders te waarborgen. Het Parlement heeft in de eerste lezing een sterk signaal gegeven en pleit voor een solide en stabiele fase voor de overdracht van de betreffende bevoegdheden.</p>
    </intervention>
    <intervention id="2-452-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Investeringsovereenkomsten zijn nog steeds verplicht voor lidstaten na inwerkingtreding van het Verdrag betreffende de werking van de Europese Unie. Deze moeten worden behandeld in het kader van de exclusieve bevoegdheid van de EU op het gebied van directe buitenlandse investeringen. Volgens deze ontwerpverordening van het Europees Parlement en de Raad blijven alle nu lopende investeringsovereenkomsten tussen lidstaten en derde landen van kracht. Ik ben van mening dat dit ons de gelegenheid biedt om expliciete rechtszekerheid te bieden met betrekking tot de voorwaarden waar investeerders aan worden onderworpen.</p>
      <p sl="ro">Bovendien stelt het voorstel ook de voorwaarden waaronder de lidstaten nieuwe bilaterale investeringsovereenkomsten met derde landen kunnen bespreken en sluiten, hetgeen gezien wordt als uitzonderlijke overgangsmaatregel.</p>
    </intervention>
    <intervention id="2-453-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór dit verslag gestemd en juich het toe dat bilaterale investeringsovereenkomsten nu deel uitmaken van het gemeenschappelijk handelsbeleid.</p>
    </intervention>
    <intervention id="2-454-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit verslag verbiedt lidstaten om te onderhandelen en zelfs om bilaterale investeringsovereenkomsten te handhaven met derde landen als deze overeenkomsten niet stroken met de visie van de Europese Commissie. Op die manier wordt volledig voorbij gegaan aan de nationale soevereiniteit op dit gebied. Het Verdrag van Lissabon heeft ons op het punt gebracht dat we elke vorm van bilaterale investering tot steun van een ander land uitbannen en alle macht leggen bij de Commissie, een niet gekozen orgaan.</p>
      <p sl="fr">Ik stem tegen.</p>
    </intervention>
    <intervention id="2-455-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Wij mogen niet verwachten dat als iets op het niveau van de Wereldhandelsorganisatie (WTO) en van de Organisatie voor Economische Samenwerking en Ontwikkeling (OESO) mislukt – en daarmee doel ik op het brengen van licht in de duisternis van de investeringsovereenkomsten – dat wij op het niveau van de EU wel succesvol zullen zijn. Er is op een hoger niveau een poging gedaan om uitgebreide multinationale regels in te voeren voor buitenlandse directe investeringen die op alle economische sectoren van toepassing zijn. Op lange termijn zal die doelstelling waarschijnlijk wel gerealiseerd worden, maar in de praktijk is dit afhankelijk van de wijze waarop een en ander concreet georganiseerd is. Het probleem is dat bindende arbitrage-uitspraken over buitenlandse directe investeringen op basis van het internationaal recht, verplichtingen van lidstaten ten opzichte van investeerders met zich mee kunnen brengen die op grond van het EU-Verdrag tot inbreukprocedures kunnen leiden. Hiervoor hebben wij nog steeds geen oplossing.</p>
      <p sl="de">In het verslag wordt net zo min aandacht besteed aan de mogelijke negatieve aspecten van het investeringsbeleid, bijvoorbeeld de angst onder de EU-bevolking voor banenverlies en lagere salarissen als gevolg van outsourcing en verplaatsing van de productie. Directe investeringen zijn zeker niet het wondermiddel zoals ons dat soms wordt voorgespiegeld. Bepaalde ontwikkelingslanden hebben dat door bittere ervaring moeten leren. Dat zijn de redenen waarom ik tegen dit verslag heb gestemd.</p>
    </intervention>
    <intervention id="2-456-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Met de goedkeuring van het Verdrag van Lissabon hebben de lidstaten helaas hun bevoegdheden verloren op het gebied van het beheer van de directe buitenlandse investeringen, dat nu onder de exclusieve bevoegdheid van de Unie valt. Een dermate belangrijke verandering moet gepaard gaan met overgangsregels voor de tenuitvoerlegging. Het verslag waarover we vandaag hebben gestemd, lijkt mij een aanvaardbaar compromis omdat het de reeds door de verschillende staten gesloten bilaterale overeenkomsten beschermt, en daarnaast ook de basis legt voor eventuele nieuwe bilaterale overeenkomsten, hoewel daar wel mee moet worden ingestemd.</p>
      <p sl="it">Verder worden de evaluatiebevoegdheden van de Europese Commissie duidelijk gedefinieerd en beperkt, wat het voor de lidstaten gemakkelijker maakt die door willen gaan met hun specifieke beleid van directe buitenlandse investeringen. Om deze redenen heb ik besloten om het verslag te steunen.</p>
    </intervention>
    <intervention id="2-456-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag gestemd over het voorstel voor een verordening van het Europees Parlement en de Raad tot vaststelling van overgangsregelingen voor bilaterale investeringsovereenkomsten tussen lidstaten en derde landen. Het betreft de tenuitvoerlegging van artikel 207, lid 1, VWEU, dat de EU een exclusieve bevoegdheid verschaft op het gebied van directe buitenlandse investeringen, als onderdeel van de gemeenschappelijke handelspolitiek. In een wereld van gemondialiseerde uitwisseling van goederen en kapitaal, en als logische consequentie van de gemeenschappelijke handelspolitiek van de EU, dient ook het investeringsbeleid van de lidstaten op EU-niveau te worden gecoördineerd en beslist. Dat betekent dat het huidige stelsel van talloze overlappende en soms tegenstrijdige bilaterale investeringsovereenkomsten van de lidstaten moet worden vervangen – binnen een redelijke termijn – door een nieuw kader van moderne EU-investeringsovereenkomsten die consistent zijn met de horizontale beleidsdoelstellingen van de EU. De overgang naar een EU-investeringsbeleid is een lang en gecompliceerd proces, aangezien het bij directe buitenlandse investeringen om risicovolle investeringen gaat voor langere termijn. Het is van uitermate groot belang dat er gezorgd wordt voor een grote mate van rechtszekerheid gedurende de overgangsperiode.</p>
    </intervention>
    <intervention id="2-456-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Gezien het feit dat de EU ingevolge het VWEU de exclusieve bevoegdheid heeft op het gebied van directe buitenlandse investeringen, is het noodzakelijk dat de Unie over de middelen beschikt om over te gaan van een versnipperd beleid naar een geharmoniseerde benadering. Daarom moeten er oplossingen gevonden worden om te vermijden dat er in de overgangsperiode rechtsonzekerheid zal ontstaan, zonder echter de doelstellingen die ten grondslag liggen aan de actie van de Unie in gevaar te brengen.</p>
    </intervention>
    <intervention id="2-457-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Zoals we al gevreesd hadden, is de krappe meerderheid tegen ons in de Commissie internationale handel, over de cruciale artikelen 5 (herziening van de bestaande bilaterale investeringsovereenkomsten van de lidstaten) en 6 (de mogelijkheid om de machtiging voor een bilaterale investeringsovereenkomst in te trekken) van het verslag van Carl Schlyter over "overgangsregelingen voor bilaterale investeringsovereenkomsten tussen lidstaten en derde landen", bij de stemming in de plenaire vergadering bevestigd.</p>
      <p sl="en">We hadden het voor de leden gemakkelijker gemaakt om met ons mee te stemmen door amendementen op de artikelen 5 en 6 in te dienen, waarmee we halverwege gingen tot waar we hadden willen uitkomen (wat ons in de commissiefase niet gelukt was). Daarmee lieten we het aan de S&amp;D-Fractie over om de oorspronkelijke teksten weer in te dienen en over te komen als vertegenwoordigers van de middenpositie. Helaas heeft die strategie niet gewerkt. We hebben een hoofdelijke stemming over dit onderwerp gehad en we zullen analyseren of we toch nog enige steun van de ALDE-Fractie hebben gekregen.</p>
      <p sl="en">Ook onze amendementen over betere transparantieregels hebben het niet gehaald. We hebben maar één amendement van gering belang binnengehaald, over de overwegingen. Dat werd ons duidelijk 'gegund' door de fracties van PPE en ALDE om ons tevreden te stellen en een positief standpunt van de Verts/ALE-Fractie bij de eindstemming te garanderen. Toch hebben we ervoor gekozen het verslag (dat is aangenomen met 345 tegen 246 stemmen) te verwerpen.</p>
    </intervention>
    <intervention id="2-457-250" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Eerder dit jaar heb ik bij de Europese Commissie om inlichtingen verzocht in reactie op persberichten over giftig afval dat van Italië naar Roemenië was gezonden. Hoewel voor de transporten geen bewijzen werden gevonden, bleek uit de uitkomst van mijn verzoek om inlichtingen dat we baat zouden kunnen hebben bij regelmatiger ladinginspecties, omdat deze een afschrikwekkende uitwerking zouden hebben op degenen die betrokken zijn bij illegaal afvalvervoer. Dergelijke maatregelen kunnen een extra effect hebben in het geval van ontwikkelingslanden, omdat deze wellicht niet over de capaciteit beschikken om goed toezicht te houden op inkomende ladingen en daarmee de komst van giftig materiaal op hun grondgebied te voorkomen. We moeten goed nadenken over de voordelen van grondige en regelmatige inspecties die worden gecoördineerd op EU-niveau, vooral in het geval van transporten naar ontwikkelingslanden.</p>
    </intervention>
    <intervention id="2-457-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Ingevolge artikel 207, lid 1, van het VWEU heeft de EU bevoegdheden op het gebied van directe buitenlandse investeringen, aangezien dit soort investeringen rechtstreeks samenhangt met het nieuwe gemeenschappelijk handelsbeleid.</p>
      <p sl="pt">Ten tijde van de inwerkingtreding van het Verdrag van Lissabon hadden de lidstaten van de Unie een groot aantal bilaterale investeringsovereenkomsten met derde landen gesloten. Het Verdrag bevat geen expliciete overgangsbepalingen voor de geïntegreerde ontwikkeling van toekomstige overeenkomsten, die nu onder de exclusieve bevoegdheid van de Unie zijn komen te vallen. Ik sta positief tegenover het uitvoeren van een betrouwbare evaluatie van alle met derde landen gesloten bilaterale investeringsovereenkomsten en de invoering van een gemeenschappelijke strategie voor alle lidstaten.</p>
      <p sl="pt">Zoals in het verslag gesteld wordt, is het van groot belang dat de vastgestelde regels transparant zijn, bekend zijn bij de belangrijkste politieke spelers, en uiterlijk na tien jaar worden geëvalueerd. In dit tijdperk van gemondialiseerde uitwisseling van goederen en kapitaal, is het belangrijk dat de EU een gemeenschappelijke handelspolitiek krijgt, in samenhang met de vastgestelde gemeenschappelijke strategie voor alle lidstaten.</p>
    </intervention>
    <intervention id="2-458-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik sta achter het standpunt in eerste lezing van de Commissie internationale handel dat is vastgelegd in dit verslag (A7-0053/2011), waarin deze het voorstel van de Commissie overneemt en verzoekt om hernieuwde voorlegging indien de Commissie voornemens is ingrijpende wijzigingen in haar voorstel aan te brengen of dit door een nieuwe tekst te vervangen.</p>
    </intervention>
    <intervention id="2-458-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor dit verslag gestemd. De Europese Commissie heeft op de internationale donorconferentie in 2008 maximaal 500 miljoen euro aan bijstand voor Georgië toegezegd. De bronnen voor deze middelen omvatten niet alleen programmafondsen in het kader van het Europees nabuurschaps- en partnerschapsinstrument (ENPI), maar ook crisisinstrumenten zoals het instrument voor stabiliteit, humanitaire hulp en macrofinanciële bijstand. De Georgische economie begint zich te herstellen na de dubbele schok als gevolg van het militaire conflict met Rusland in augustus 2008 en de mondiale financiële crisis. De betalingsbalans en de begrotingssituatie blijven echter zwak en kwetsbaar vanwege een blokkade van de meeste rechtstreekse handel met Rusland en een aanzienlijke daling in toestroom van buitenlandse directe investeringen (BDI). Ik steun de toekenning van 46 miljoen euro financiële bijstand aan Georgië ter vermindering van de financiële kwetsbaarheid op korte termijn waarmee de economie nog altijd kampt en ter ondersteuning van hervormingsmaatregelen om een houdbaardere betalingsbalans- en begrotingssituatie tot stand te brengen.</p>
    </intervention>
    <intervention id="2-459-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Het voorstel van de Europese Commissie om verdere financiële hulp toe te kennen aan Georgië bevat een fundamentele tegenstrijdigheid: het was de Commissie zelf die het herstel van de Georgische economie benadrukte na het conflict met Rusland van drie jaar geleden, waarmee zij impliceerde dat het niet nodig was de Georgische regering te 'helpen' met andere hulpmiddelen voor de nationale economie, naast de middelen die in de laatste jaren al waren verschaft. We begrijpen niet waarom de Georgische regering nu meer geld vraagt, en waarom de Commissie meteen in actie is gekomen om bijna vijftig miljoen euro beschikbaar te stellen, waarvan we, gezien de politieke situatie in Georgië en de problemen met legaliteit en transparantie in het land, niet eens weten of het wel goed zal worden besteed.</p>
      <p sl="it">Ik stem tegen de wetgevingsresolutie die het Parlement toestemming geeft 46 miljoen euro toe te kennen aan de Georgische regering; er zijn in Europa tal van problemen op economisch, financieel en werkgelegenheidsgebied, en er zijn tal van regio's die onder crises gebukt gaan en waarvoor de instellingen veel meer zouden kunnen doen. De Commissie zou zich eerst en vooral moeten inspannen om de problemen van onze burgers op te lossen.</p>
    </intervention>
    <intervention id="2-460-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Het Europees Parlement heeft het besluit van de Raad goedgekeurd om de door de Commissie toegezegde EU-middelen te activeren. Voor het aannemen van dit besluit heeft de Commissie de economische situatie van Georgië en de financiële vooruitzichten van het land in 2010-2011 beoordeeld, met de nadruk op de betalingsbalans en begrotingsbehoeften. De Commissie meent dat de activering van het tweede deel van de in 2008 toegezegde macrofinanciële bijstand (MFB) gewettigd is. De nieuwe MFB zou Georgië moeten helpen het hoofd te bieden aan de economische gevolgen van het conflict met Rusland en van de mondiale crisis. De nieuwe MFB zal de economische hervormingsagenda van de regering ondersteunen en beleidsmaatregelen ter versterking van het beheer van de overheidsfinanciën (die voortbouwen op de maatregelen van de vorige MFB-operatie en van de sectorale begrotingssteun van de EU). De bijstand is verder bedoeld ter bevordering van de economische en financiële integratie met de EU, in het bijzonder door benutting van het potentieel dat wordt geboden door de toekomstige associatieovereenkomst, die gericht is op het sluiten van een diepe en brede vrijhandelsovereenkomst tussen beide partijen.</p>
    </intervention>
    <intervention id="2-461-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Als lid van de EP-delegatie in de parlementaire samenwerkingscommissies EU-Armenië, EU-Azerbeidzjan en EU-Georgië ben ik ingenomen met het besluit tot toekenning van macrofinanciële bijstand aan Georgië voor een bedrag van 46 miljoen euro ter stabilisering van de Georgische economie en ter financiering van bepaalde vereisten van het huidige IMF-programma ten aanzien van de betalingsbalans. Het is een goede zaak dat van dit bedrag 23 miljoen euro wordt verstrekt als steun en 23 miljoen euro als lening. Het is daarbij van groot belang dat de door Georgië te treffen maatregelen ter voorkoming en bestrijding van oplichting, corruptie en andere onregelmatigheden in verband met deze hulp, omschreven worden in het memorandum van overeenstemming, de kredietovereenkomst en de overeenkomst inzake de steun waarover de onderhandelingen met de Georgische instanties nog gaande zijn. Teneinde de transparantie ten aanzien van het beheer en de uitbetaling van de financiële middelen te vergroten, dienen in het memorandum van overeenstemming, de kredietovereenkomst en de overeenkomst inzake de steun bepalingen te worden opgenomen ten aanzien van het toezicht daarop. Men denke daarbij aan controles en inspectie ter plaatse door de Europese Commissie enerzijds en het Europees Bureau voor Fraudebestrijding anderzijds. Daarnaast dient er ruimte te worden gecreëerd voor audits door de Rekenkamer, waaronder audits ter plaatse.</p>
    </intervention>
    <intervention id="2-461-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben blij met de inspanningen die geleverd zijn ten aanzien van het bevorderen van welvaart buiten de EU, omdat ik van mening ben dat het belangrijk is dat we hulp bieden aan bepaalde derde landen om mee te werken aan de oplossing van hun betalingsbalansproblemen en het herstel van de houdbaarheid van hun externe schuld. Om die reden en met het oog op de economische en sociale problemen die het land ondervindt van het militaire conflict van augustus 2008 en van de mondiale financiële crisis, ondersteun ik het voorstel tot toekenning van macrofinanciële bijstand aan Georgië, om de economische stabilisatie van Georgië te ondersteunen en de betalingsbalansbehoefte te lenigen. Verder ben ik ervan overtuigd dat deze ondersteuning een positief effect zal hebben op de betrekkingen tussen Georgië en de lidstaten, en bovendien een belangrijke rol zal spelen in het versterken van het streven van de regering naar hervorming.</p>
    </intervention>
    <intervention id="2-462-000" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat ik het gerechtvaardigd en belangrijk vind dat het tweede deel van de macrofinanciële bijstand aan Georgië geactiveerd wordt. Hoewel de economie van Georgië zich aan het herstellen is, zal deze steun ertoe bijdragen dat Georgië het hoofd kan bieden aan de economische gevolgen van het conflict met Rusland en de mondiale crisis, en bovendien zal hiermee de economische hervormingsagenda van de regering ondersteund worden.</p>
    </intervention>
    <intervention id="2-462-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Georgië is de afgelopen tijd geconfronteerd met ernstige problemen, in het bijzonder na het militaire conflict met Rusland, in verband met het onafhankelijkheidsstreven van de regio's Abchazië en Zuid-Ossetië. De wens om tot de Europese Unie toe te treden, zoals herhaaldelijk geuit door president Mikhail Saakashvili, is vooralsnog geenszins een realistische optie, aangezien Georgië niet voldoet aan de voorwaarden die daartoe eerst vervuld moeten worden om dit mogelijk te maken. Dit gezegd hebbende, vind ik het wel gunstig dat Georgië deze wens uitspreekt en ernaar streeft zich aan de Europese normen aan te passen.</p>
      <p sl="pt">Daarom, en omdat het er hier om gaat bijstand te verlenen aan het land om het te helpen de economische en sociale problemen te overwinnen die het gevolg zijn van het militaire conflict, ondersteun ik de toekenning van macrofinanciële bijstand aan Georgië, en ik spreek de hoop uit dat deze bijstand zal worden ingezet op een wijze die ten goede komt aan de bevolking van het land.</p>
    </intervention>
    <intervention id="2-462-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het voorstel voor een besluit van het Europees Parlement en de Raad tot toekenning van macrofinanciële bijstand aan Georgië. Het betreft een voorstel van de Commissie om 46 miljoen euro aan dit land te verstrekken, naar aanleiding van het gewapende conflict met Rusland, en de mondiale financiële crisis die deze situatie nog verder verslechterd heeft. Het betreft het tweede deel van de in 2008 toegezegde bijstand, die erop gericht is dat Georgië zijn betalingsverplichtingen aan mondiale en Europese financiële instellingen kan nakomen, en de economische hervormingen in het land te ondersteunen, en daarom sta ik achter het verlenen van deze bijstand. Ik stem dan ook voor het verslag, maar ik hoop dat het Europees Parlement en de Raad snel tot een akkoord komen over de wijze waarop toezicht zal worden gehouden op de besteding van deze middelen, zodat we er allemaal op kunnen vertrouwen dat de middelen van de EU op de juiste wijze gebruikt worden.</p>
    </intervention>
    <intervention id="2-463-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Bij onze afwegingen ten aanzien van dit voorstel tot toekenning van macrofinanciële bijstand, zijn de opmerkingen nog steeds van toepassing die we hebben geplaatst bij het eerdere besluit tot toekenning van macrofinanciële bijstand aan Georgië. We hebben steeds bepleit dat de EU uit solidariteit bijstand moet verlenen aan landen die dat nodig hebben, en dat deze hulp bedoeld moet zijn voor projecten die ten goede komen aan de bevolking van die landen. De "hulp" van de EU heeft echter, zo is gebleken, weinig met solidariteit te maken. De belangen van het economische en financiële grootkapitaal en de grootmachten winnen het vrijwel altijd van een werkelijke en doeltreffende solidariteit.</p>
      <p sl="pt">Dat is in het geval van Georgië al niet anders. Het is van belang zich er rekenschap van te geven dat de voorgestelde financiële hulp vooral bedoeld is om de aanbevelingen van het IMF en zijn beleid van structurele aanpassingen te financieren. Met andere woorden, dat hiermee hetzelfde neoliberale beleid wordt voortgezet dat geleid heeft tot de economische en financiële crisis waar dit land mee te kampen heeft.</p>
      <p sl="pt">Bovendien hebben we nog steeds hetzelfde voorbehoud en dezelfde zorg ten aanzien van de mogelijke verdere militarisering van de Kaukasus, in verband met de spanningen met Rusland, en met het oog op de energierijkdom en het geostrategisch belang van de regio, die de hebzucht aanwakkeren van de EU en haar monopolies.</p>
    </intervention>
    <intervention id="2-464-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="en">Georgië heeft een aanzienlijke economische neergang beleefd sinds in augustus 2008 het militaire conflict met Rusland uitbrak. Dit heeft een enorme directe en indirecte schade veroorzaakt; een groot deel van de bevolking raakte ontheemd. De mondiale financiële crisis die in het najaar van 2008 uitbrak, heeft de situatie in Georgië nog ingewikkelder gemaakt. De voorgestelde bijstand – onderdeel van een omvattend EU-pakket van maximaal 500 miljoen euro – is gericht op ondersteuning van het Georgische herstel na het gewapende conflict met Rusland en moet Georgië tevens helpen de gevolgen van de wereldwijde economische en financiële crisis te boven te komen. De bijstand moet worden besteed aan de financiering van het tekort op de staatsbegroting en kan Georgië helpen zijn acute financiële problemen op te lossen.</p>
    </intervention>
    <intervention id="2-465-000" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Het is de plicht van Europese Unie Georgië te blijven helpen, zodat het land zich kan ontwikkelen en een moderne democratie kan worden die als voorbeeld zou kunnen dienen voor andere landen in de regio. Sinds de 'Rozenrevolutie' heeft de Georgische regering consequent democratische hervormingen doorgevoerd, waarbij ze het land gemoderniseerd heeft en moeilijke, impopulaire economische en sociale hervormingen heeft doorgevoerd die op de lange termijn essentieel zijn. Zoals blijkt uit de 'Doing Business 2010'-index van de Wereldbank, is het ondernemingsklimaat in Georgië het op elf na 'makkelijkste' in de wereld. In die index staan er slechts drie lidstaten van de Europese Unie boven Georgië. Het land heeft aanzienlijke successen geboekt bij het bestrijden van corruptie, die in alle voormalige Sovjetstaten een groot probleem is.</p>
      <p sl="lv">Ik ben ervan overtuigd dat Georgië een voorbeeld is voor landen in de Kaukasus en durf zelfs te stellen dat dit land kan dienen als voorbeeld voor enkele EU-lidstaten waar het momenteel aan politieke moed ontbreekt om de hervormingen door te voeren die de weg naar groei en modernisering zouden effenen. Bij het oplossen van de problemen die met Georgië samenhangen, mogen we niet vergeten dat 20 procent van het grondgebied van Georgië nog steeds bezet wordt. Rusland moet zijn overeenkomst met betrekking tot de territoriale integriteit van Georgië naleven en de Europese Unie moet de Russische leiders daar voortdurend aan blijven herinneren.</p>
    </intervention>
    <intervention id="2-465-250" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Het toekennen van macrofinanciële bijstand aan Georgië, een land dat zwaar door de economische crisis is getroffen, verdient onze steun. Aan het geld dat door de EU is toegezegd, zijn duidelijke voorwaarden verbonden en het zal ook op de juiste plaatsen terechtkomen. Dankzij deze financiële bijstand en de financiering door het IMF zal de nationale begroting gestabiliseerd worden. Daarnaast heeft dit een positief effect op de betrekkingen tussen de EU en Georgië.</p>
    </intervention>
    <intervention id="2-465-500" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ik heb voor bijkomende bijstand voor Georgië gestemd. Dit land onderscheidt zich van de andere landen van het oostelijk partnerschap door de hervormingen die het op allerlei gebieden heeft doorgevoerd. Ik ben vooral verheugd dat de vereenvoudigde wetgevingsprocedure is toegepast bij de werkzaamheden aan het verslag over het toekennen van verdere macrofinanciële bijstand aan Georgië. Dit heeft het hele proces versneld en maakte het mogelijk om het verslag sneller goed te keuren. De Georgische economie is na de Russische militaire invasie van 2008 hersteld en doet het in vergelijking met andere landen van dezelfde grootte erg goed in deze moeilijke tijden van internationale financiële crisis.</p>
      <p sl="pl">Sinds de Rozenrevolutie zijn er in Georgië heel wat hervormingen doorgevoerd met de bedoeling het systeem te liberaliseren en te democratiseren zodat het vriendelijker wordt voor ondernemers en het mogelijk wordt een vrijemarkteconomie en democratische maatschappij te vormen. Sinds 2004 heeft Georgië voordien ongeziene maatregelen ondernomen om de bureaucratische druk op ondernemers te verminderen. De formaliteiten om een bedrijf op te starten zijn sterk ingeperkt. Het belastingsysteem is hervormd, waardoor de begrotingsontvangsten tot vijfmaal zijn stegen. Samenvattend heeft Georgië zich opengesteld voor vrije en onbelemmerde handel.</p>
      <p sl="pl">Georgië heeft de kanker van corruptie in staatsinstellingen en openbare ambten praktisch uitgeroeid door een aantal hervormingen in de openbare sector (bij het openbaar ministerie, de rechtspraak, de politie) en in de politiek. Vandaag wordt Georgië beschouwd als een land met een dynamisch ontwikkelende economie. Gelet op het bovenstaande moeten we Georgië blijven motiveren om zich verder te ontwikkelen, niet alleen door eisen te stellen, maar ook door bijstand te verlenen.</p>
    </intervention>
    <intervention id="2-466-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Georgië is een van de partnerlanden van de Europese Unie in het kader van het Europees nabuurschapsbeleid (ENB). De Europese Unie heeft groot belang bij stabiliteit, beter bestuur en economische ontwikkeling aan haar oostgrenzen. Het pakket macrofinanciële bijstand aan Georgië is een direct antwoord op de economische en sociale problemen waar dit land mee te maken heeft.</p>
      <p sl="ro">Hoewel de Georgische economie tekenen van herstel vertoont, is deze nog steeds fragiel en kwetsbaar en heeft zij behoefte aan financiële stabiliteit. Tot slot is de macrofinanciële bijstand van de EU een aanvulling op de andere financiële instrumenten en hulp die Georgië van het IMF en internationale en bilaterale donoren heeft gekregen. Hierdoor wordt Georgië voorzien van macro-economische steun voor de korte termijn.</p>
    </intervention>
    <intervention id="2-467-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vóór deze resolutie over het voorstel voor een besluit van het Europees Parlement en de Raad tot toekenning van verdere macrofinanciële bijstand aan Georgië gestemd.</p>
    </intervention>
    <intervention id="2-468-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">De Europese Unie heeft een nieuwe taak voor zichzelf gevonden. Zij past de grote bezuinigingen in de sociale fondsen van het Internationaal Monetair Fonds (IMF) nu toe via de Europese faciliteit voor financiële stabiliteit binnen de eurozone en zelfs de hele EU, door middel van macrofinanciële bijstand (MFB) buiten de EU.</p>
      <p sl="fr">In Georgië heeft het IMF aangekondigd dat het zijn 'hulp' niet zal verlengen. Het bezuinigingsplan van het IMF hoeft dus niet meer te worden uitgevoerd. Met deze macrofinanciële bijstand verplicht de Europese Unie Georgië ertoe om dit plan ondanks alles te blijven uitvoeren. Dit is onaanvaardbaar: ik stem tegen.</p>
    </intervention>
    <intervention id="2-469-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Georgië wordt met ernstige financiële problemen geconfronteerd na het gewapend conflict met Rusland in 2008 en als gevolg van de mondiale financiële crisis. In januari van dit jaar heeft de EU een steunpakket van 46 miljoen euro voor Georgië goedgekeurd waarvan 23 miljoen euro in de vorm van een lening en 23 miljoen euro als gift voor het land. Die 46 miljoen euro zijn onderdeel van een financieel steunpakket van de EU met een omvang van circa 500 miljoen euro. Dat pakket is in oktober 2008 door de EU goedgekeurd. De tweede tranche van de communautaire macrofinanciële bijstand – de eerste tranche is in 2009 en 2010 uitgekeerd – is bedoeld om Georgië te ondersteunen bij het voldoen aan zijn externe financieringsverplichtingen. Die steun is aan strikte voorwaarden verbonden. De eerste tekenen van succes zijn nu reeds merkbaar. Zo is het reële bbp in 2010 met 6,3 procent gestegen, hetgeen een bewijs vormt voor de opleving van de economie.</p>
      <p sl="de">Niettemin moet opgemerkt worden dat er aanwijzingen zijn dat het geld niet effectief genoeg wordt gebruikt. Gezien de begrotingssituatie van de meeste EU-lidstaten, is dit onaanvaardbaar. Hoewel ik in beginsel voorstander ben van de financiële bijstand, heb ik mij om die reden van stemming onthouden.</p>
    </intervention>
    <intervention id="2-470-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="nl">Ik ben het van harte eens met de beslissing van het Europees Parlement om onze goedkeuring te hechten aan het voorstel van de Commissie om Georgië 46 miljoen euro extra macrofinanciële bijstand te verlenen. Dat is een belangrijke ondersteuning van een land dat trouw is aan de Europese integratie en zal ertoe bijdragen dat twee negatieve gevolgen voor de Georgische economie verminderd worden: het militaire conflict met Rusland en de wereldwijde economische en financiële crisis. Om de levensvatbaarheid van deze bijstand op de lange termijn te vergroten, moet de Commissie actief helpen om te zorgen voor gerichte absorptie, vooral door maatregelen ter stimulering van de economische en financiële integratie met de EU, zodat het bijdraagt tot het sluiten van een diepe en brede vrijhandelsovereenkomst tussen de EU en Georgië.</p>
      <p sl="nl">Een dialoog over visa is een andere maatregel die een duidelijk stabiliserende invloed zou hebben die tevens hervormingen zou bevorderen. De overeenkomsten tussen de EU en Georgië over de versoepeling van de visumregeling en overname zijn op 1 maart 2011 in werking getreden en vormen een welkome eerste stap. Ik vertrouw erop dat de Commissie binnenkort een evaluatie van de tenuitvoerlegging van deze overeenkomsten zal presenteren, zodat er tegen de volgende vergadering van de Samenwerkingsraad tussen de EU en Georgië besprekingen aangevat kunnen worden over het verloop van verdere samenwerking op het gebied van visumkwesties.</p>
    </intervention>
    <intervention id="2-470-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De macrofinanciële bijstand van de Europese Unie aan Georgië moet bijdragen aan de dekking van de externe financieringsbehoeften van het land, zoals vastgesteld in samenwerking met het IMF in het kader van de stand-by-overeenkomst van 1,17 miljard USD, die sinds oktober 2008 in werking is. De voorgestelde bijstand zal voor de helft in de vorm van giften en voor de helft in de vorm van leningen worden verstrekt. De nieuwe MFB moet ertoe bijdragen dat Georgië het hoofd kan bieden aan de economische gevolgen van het conflict met Rusland en de mondiale crisis, en de economische hervormingsagenda van de regering ondersteunen. Ik heb voor dit verslag gestemd omdat ik het eens ben met de voorgestelde financiële bijstand en ik de noodzaak onderschrijf – hoewel deze financiële bijstand niet controversieel is – om een model te ontwikkelen voor toezicht op de wijze waarop deze hulp besteed wordt, zodat het Europees Parlement en de andere instellingen op de hoogte blijven van de resultaten van de besteding van deze middelen.</p>
    </intervention>
    <intervention id="2-470-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb het besluit ondersteund tot toekenning van macrofinanciële bijstand ten belope van 46 miljoen euro aan Georgië, omdat ik vind dat het land geholpen moet worden om het hoofd te bieden aan de economische en sociale problemen die het land van het conflict met Rusland ondervindt.</p>
    </intervention>
    <intervention id="2-471-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Overeenkomstig ons stemgedrag inzake macrofinanciële bijstand in de vorige parlementaire periode is gesuggereerd dat we ons in dit geval zouden moeten onthouden van stemming omdat we macrofinanciële bijstand niet erg nuttig vinden zolang deze is gebonden aan een programma dat in de betrokken landen wordt uitgevoerd door het Internationaal Monetair Fonds (IMF). Er bestaat zelfs geen enkele EU-specifieke financieringsstrategie naast de standaard macro-economische hervormingsagenda van het IMF. Aan de andere kant erkennen wij dat Georgië financiële nood heeft en dat daar een verantwoordelijkheid voor de EU ligt. De Verts/ALE-Fractie heeft uiteindelijk voorgestemd.</p>
    </intervention>
    <intervention id="2-472-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">De aanneming van het verslag van vandaag volgt het standpunt in eerste lezing en bevestigt het voorstel van de Commissie. Het Europees Parlement verzoekt om hernieuwde voorlegging indien de Commissie voornemens is ingrijpende wijzigingen in haar voorstel aan te brengen of dit door een nieuwe tekst te vervangen.</p>
    </intervention>
    <intervention id="2-472-500" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Deze macrofinanciële bijstand zal Georgië helpen het hoofd te bieden aan de mondiale crisis. Hiermee wordt namelijk het hervormingsprogramma van de regering ondersteund en een oplossing geboden voor de financiële problemen op korte termijn waar de Georgische economie mee te kampen heeft. Overwegende dat deze financiële bijdrage van uitzonderlijke aard is en een beperkte geldigheidsduur heeft, heb ik gestemd voor het voorstel voor een besluit van het Europees Parlement en de Raad tot toekenning van macrofinanciële bijstand aan Georgië</p>
    </intervention>
  </section>
  <section id="creitem61" title="13. Rectificaties stemgedrag/Voorgenomen stemgedrag: zie notulen"/>
  <section id="creitem62" title="14. Goedkeuring van de notulen van de vorige vergadering">
    <intervention id="2-477-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, ik zou graag iets willen zeggen over punt 16 van de notulen, waarin volkomen terecht gewag wordt gemaakt van mijn verzoek om een debat over de opheffing van mijn immuniteit, wat u hebt afgewezen. Dat is dus in tegenspraak met hetgeen eerder door de voorzitter van de vergadering, mevrouw Angelilli, werd gezegd. Zij beweerde namelijk dat ik gisteren het woord heb mogen voeren over de opheffing van mijn immuniteit, wat niet klopt. Dit Parlement heeft dus een van zijn leden een essentieel recht op bescherming ontnomen zonder dat de belanghebbende zelf of iemand die het voor hem had willen opnemen, hierover in de plenaire vergadering heeft mogen spreken, niet in een debat, noch via een stemverklaring of op welke andere wijze dan ook. Ik wilde alleen dat dit in de notulen werd opgenomen, waarvoor bij deze mijn dank.</p>
    </intervention>
    <intervention id="2-478-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik begrijp dat uw opmerking over de notulen ging. Dank u voor deze opmerking.</p>
    </intervention>
  </section>
  <section id="creitem63" title="15. Migratiestromen en asiel en de gevolgen daarvan voor Schengen (debat)">
    <intervention id="2-480-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde zijn de verklaringen van de Raad en de Commissie over migratiestromen en asiel en de gevolgen daarvan voor Schengen (2011/2689(RSP)).</p>
    </intervention>
    <intervention id="2-481-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. − Mijnheer de Voorzitter, de ontwikkelingen in de zuidelijke nabuurschapslanden en de migratiestromen die daardoor op gang zijn gekomen, plaatsen de Europese Unie voor een niet geringe uitdaging. Ze onderstrepen hoe belangrijk het is dat we ons gaan beraden op ons gehele beheer van migratie- en vluchtelingenstromen.</p>
      <p sl="en">In dit verband heeft de Europese Raad de Raad en de Commissie afgelopen maart verzocht om vóór de Europese Raad van juni te komen met een plan voor de ontwikkeling van capaciteit voor het beheren van de migratie- en vluchtelingenstromen. De conclusies die de Raad Justitie en Binnenlandse Zaken op 11 en 12 april 2011 heeft aangenomen en de mededeling die de Commissie vorige week heeft doen uitgaan zijn belangrijke stappen in die richting. Het voorzitterschap heeft voor 12 mei aanstaande een buitengewone vergadering van de Raad Justitie en Binnenlandse Zaken belegd om van gedachten te wisselen over het beheer van de migratie- en vluchtelingenstromen. Deze besprekingen zijn onderdeel van de voorbereidingen voor de vergadering van de Europese Raad op 21 juni, waarin dezelfde onderwerpen zullen worden behandeld.</p>
      <p sl="en">Natuurlijk mogen we niet toekijken bij de gebeurtenissen aan de andere kant van de Middellandse Zee. De EU en haar lidstaten zijn bereid om zowel de mensen die door de recente ontwikkelingen in Noord-Afrika ontheemd zijn geraakt, als de lidstaten die hiervan de meeste directe gevolgen ondervinden bij te staan. In de afgelopen maanden hebben de EU en haar lidstaten ongeveer 96 miljoen euro aan humanitaire noodhulp ter beschikking gesteld en we zullen zeker extra steun verlenen waar en wanneer de situatie daarom vraagt.</p>
      <p sl="en">Voorts heeft de Raad alle lidstaten verzocht de UNHCR, de Internationale Organisatie voor Migratie, het Rode Kruis en alle relevante actoren te blijven steunen. Hun inzet is onmisbaar voor de hulpverlening aan de mensen die ontheemd zijn als gevolg van het aanhoudende geweld in Libië. De lidstaten die kampen met de meer directe gevolgen van de gebeurtenissen krijgen hulp in de vorm van financiële middelen, uitrusting en technische expertise. Zo heeft de Commissie eerder aangekondigd dat er ongeveer 25 miljoen euro aan noodfondsen kan worden vrijgemaakt voor lidstaten als Italië en Malta. Daarnaast kan het pas opgerichte Europees Ondersteuningsbureau voor asielzaken, dat weliswaar nog niet volledig operationeel is, worden ingeschakeld. Sommige lidstaten, waaronder Hongarije, hebben al aangeboden vluchtelingen over te nemen van Malta om de druk op de Maltese autoriteiten te verlichten.</p>
      <p sl="en">Los van de gerichte maatregelen die zijn bedoeld om deze specifieke situatie het hoofd te bieden blijft de Raad zich voor honderd procent inspannen voor de verdere ontwikkeling van het gemeenschappelijk Europees asielstelsel. Er wordt aan gewerkt binnen de Raad en het Parlement en er is al enige vooruitgang geboekt, ondanks de technische complexiteit en politiek gevoelige aard van dit onderwerp.</p>
      <p sl="en">Voor het beheer van migratiestromen in de EU en in individuele lidstaten is een doeltreffend grensbeheer noodzakelijk. Bij het beheer van de buitengrenzen speelt Frontex in verschillende opzichten een belangrijke rol. Zo houdt dit agentschap toezicht op de buitengrenzen van de EU en biedt het operationele ondersteuning.</p>
      <p sl="en">In verband met de nieuwste ontwikkelingen in Noord-Afrika is op 20 februari 2011 de gezamenlijke operatie Hermes gelanceerd, naar aanleiding van een verzoek van de Italiaanse regering. Deze operatie moet illegale grensoverschrijdingen naar Lampedusa, Sicilië, Sardinië en het Italiaanse vasteland opsporen en verijdelen. Daarnaast ondersteunt Frontex de Italiaanse autoriteiten bij hun tweedelijns grenscontroleactiviteiten middels het informeren en doorlichten van migranten.</p>
      <p sl="en">De Raad is tevens ingenomen met het feit dat de Commissie heeft besloten extra middelen vrij te maken om Frontex in staat te stellen zijn geplande gezamenlijke operaties voort te zetten. We hebben de lidstaten dringend verzocht waar nodig aanvullende personele en technische middelen te leveren ter ondersteuning van de activiteiten van het agentschap, met inbegrip van Hermes.</p>
      <p sl="en">Zoals u weet ligt het nieuwe voorstel inzake Frontex voor in dit Parlement en zijn we erover in onderhandeling. Ik reken op de steun van het Parlement, zodat we dit wetgevingsvoorstel kunnen voltooien en de onderhandelingen succesvol kunnen afsluiten.</p>
      <p sl="en">Gezien de recente migratiedruk vanuit Noord-Afrika heeft de versterking van Frontex voor de Raad hoge prioriteit. Hierbij wil ik de heer Busuttil en de schaduwrapporteurs bedanken voor hun goede samenwerking en zoals ik zojuist heb onderstreept, hoop ik van harte dat er voor juni 2011 een akkoord in eerste lezing kan worden bereikt, zoals afgelopen maart werd verzocht door de Europese Raad.</p>
      <p sl="en">De ontwikkelingen in de landen in het zuidelijke Middellandse Zeegebied, en ik doel hiermee met name op de Tunesische migranten waarmee Lampedusa wordt overspoeld, roepen ook vragen op over de controles aan de binnengrenzen. En die plaatsen ons op hun beurt voor vraagstukken ten aanzien van het vrije verkeer binnen de Europese Unie. De Raad sluit zich volmondig aan bij de zienswijze van praktisch alle aanwezigen, dat het vrije verkeer van personen binnen het Schengengebied een belangrijk wapenfeit van de Europese Unie is. De lidstaten die hebben gevraagd om een herziening van het Schengensysteem, hebben ook benadrukt dat zij bij een dergelijke herziening het vrije verkeer van onze burgers, een van de hoekstenen van de Unie, willen behouden.</p>
      <p sl="en">Hier kunnen we voor zorgen door in deze tijd van hogere druk de beveiliging en het beheer van de Schengengebied te verbeteren. Hierbij geldt echter wel dat de Raad, gezien de toegenomen druk op bepaalde buitengrenzen en de verzoeken van de lidstaten om de Schengenregels aan te scherpen, zich moet buigen over de vraag hoe we het beginsel van vrij verkeer kunnen blijven waarborgen en tegelijkertijd een hoog niveau van binnenlandse veiligheid kunnen handhaven voor onze burgers.</p>
      <p sl="en">Het voorzitterschap is voornemens om in de Raad van 12 mei 2011 een discussie op gang te brengen over de verschillende ideeën over het Schengenacquis die de Commissie in haar mededeling van 4 mei over migratie heeft aangedragen. De Raad kijkt met name uit naar de behandeling van de voorstellen die de Commissie heeft gedaan met betrekking tot een mechanisme voor de gecoördineerde en tijdelijke herinvoering van de grenscontroles als uiterst redmiddel, op basis van objectieve criteria en met inachtneming van de communautaire methode. De Raad zal ook de gelegenheid hebben om te bespreken hoe de werkzaamheden voor de herziening van het Schengenevaluatiemechanisme moeten worden voortgezet om te komen tot een efficiëntere en meer uniforme tenuitvoerlegging van het acquis.</p>
      <p sl="en">Uiteraard hebben de effecten van de dramatische ontwikkelingen in de landen in het zuidelijke Middellandse Zeegebied de hoogste prioriteit, maar we moeten ook lessen trekken voor de toekomst. We moeten, kortom, zorgen voor een strategie voor de langere termijn. Een aantal van de aspecten die ik zojuist heb besproken zal bijdragen aan de totstandbrenging van een dergelijke strategie, maar ik zie uit naar discussies die kunnen resulteren in een bredere benadering van migratie die volledig te verenigen is met onze algemene visie op migratie.</p>
      <p sl="en">In deze trant heeft premier Orbán recentelijk gezegd dat we een duidelijk onderscheid moeten maken tussen economische migranten en politieke vluchtelingen. Als Europa zichzelf trouw wil blijven moet het politieke vluchtelingen welkom heten op zijn grondgebied. Europa moet Marshallplanachtige middelen inzetten om de landen in Noord-Afrika te helpen leefbare omstandigheden te scheppen en daarmee het probleem van de migratie bij de wortel aanpakken. Daarvoor moeten we het niet alleen onderling eens zijn, maar ook overleggen met onze buurlanden en samenwerken met de landen van Noord-Afrika, en moeten we rekening houden met een breed scala aan factoren, zoals internationale bescherming, migratie, mobiliteit en veiligheid.</p>
      <p sl="en">Afsluitend zullen onze zuiderburen, vanuit een breder perspectief, met alle mogelijke middelen worden ondersteund bij hun overgang naar een open, democratische en welvarende samenleving. Dit is de best mogelijke manier om de factoren die aanzetten tot onregelmatige immigratie in Europa uit te schakelen.</p>
    </intervention>
    <intervention id="2-482-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, we zijn hier vandaag bijeen om te debatteren over migratie en het grensoverschrijdend verkeer van Europese burgers. Allereerst zou ik u er echter graag aan willen herinneren dat het gisteren de 61e verjaardag was van de Schuman-verklaring, waarmee de fundamenten werden gelegd voor de Europese Unie. Met de ondertekening van deze verklaring is een proces in gang gezet waarin Europese volkeren toenadering tot elkaar hebben gezocht en hun meningsverschillen opzij hebben gezet om samen een Europees continent zonder grenzen te scheppen, waar onze burgers ongehinderd kunnen reizen van land naar land.</p>
      <p sl="en">In gebieden als de regio waarin we ons nu bevinden, hier in Straatsburg en in de Elzas in het algemeen, staat wonen bij een grens niet langer gelijk aan leven in een strikt afgebakend gebied, en de voordelen strekken zich uit tot ver buiten deze grensgebieden. Voor veruit de meeste Europese burgers is het recht op vrij verkeer de belichaming van het Europees project en een van de meest concrete successen van de Europese Unie. Het doet me deugd dat de meeste Europeanen dit recht volop benutten: jaarlijks worden ongeveer 1,25 miljard vakantiereizen binnen de landen van de Europese Unie gemaakt.</p>
      <p sl="en">Zonder de Europese Unie zou dat volstrekt onmogelijk zijn geweest. Ik kan me de tijd nog herinneren dat reizen vanuit mijn eigen land, Portugal, naar Spanje, heel wat voeten in de aarde had. Het getuigt dus van een enorme beschavingsvooruitgang als landen in staat zijn grensoverschrijding te vergemakkelijken en burgers vrij te laten reizen.</p>
      <p sl="en">Ook in economisch opzicht is het vrij verkeer van onschatbare waarde: het is van kardinaal belang voor het welslagen van de interne markt en de aanhoudende inspanningen van Europa om groei en werkgelegenheid te stimuleren. Het vrij verkeer is voor Europa als het ware wat funderingen zijn voor gebouwen: haal deze weg en de hele structuur wordt ondermijnd.</p>
      <p sl="en">Vorige week heeft de Commissie een mededeling uitgebracht over een meer gestructureerde benadering van migratie, waarin zij onder meer verwijst naar een voorstel voor een versterkt systeem voor Schengen-governance. In de komende weken zullen meer voorstellen volgen, en ik wil in dit verband mijn waardering uitspreken voor het werk van commissaris Malmström die, met groot inzicht en fijngevoeligheid, haar best doet de juiste aanpak te vinden voor deze complexe materie.</p>
      <p sl="en">Dan richt ik mij nu op de Schengen-governance, daar ik heb begrepen dat hierover in het Parlement de meeste vragen zijn. Er zijn natuurlijk nog vele andere voorstellen, onder andere inzake de versterking van Frontex en een gemeenschappelijk Europees asielstelsel, maar ik hoop dat er andere gelegenheden zullen komen om hier dieper op in te gaan.</p>
      <p sl="en">Vorig jaar heeft de Commissie voorstellen gedaan voor het behoud en de versterking van het Schengenevaluatiemechanisme als centraal element in het acquis van ons gemeenschappelijk project, en ik wil onderstrepen dat de Commissie vorig jaar – dus ruim voor de recente ontwikkelingen – al bepaalde problemen heeft aangestipt ten aanzien van de governance van Schengen. We gaan deze voorstellen nu actualiseren en afmaken en zullen alles in het werk stellen om snel resultaten te boeken.</p>
      <p sl="en">Door de huidige migratiestromen in het Middellandse Zeegebied en de daardoor veroorzaakte druk zijn enkele zwakke plekken en ongecoördineerde reacties van de lidstaten aan het licht gekomen ten aanzien van de Schengen-governance. In het kielzog van deze uitzonderlijke gebeurtenissen moeten we dringend zorg dragen voor de versterking van de Schengen-governance en het beheer van de buitengrenzen. Er moet een betere coördinatie plaatsvinden tussen de Commissie en de lidstaten, en bovenal tussen de lidstaten onderling.</p>
      <p sl="en">Nu door de recente ontwikkelingen de bespreking van dit onderwerp urgent is geworden, wil de Commissie met haar mededeling van de gelegenheid gebruik maken om zich te buigen over de reeds lang bestaande, onderliggende inconsistenties en onopgeloste problemen die sommige lidstaten de speelruimte hebben gegeven om eenzijdig, en niet noodzakelijkerwijs met het belang van de EU in gedachten, te handelen. Het is tijd om deze tendens in de kiem te smoren.</p>
      <p sl="en">De Commissie heeft al kortetermijnmaatregelen getroffen om het hoofd te bieden aan de situatie in het Middellandse Zeegebied. Daarnaast dringen wij in het pakket, dat wij vorige week hebben voorgelegd, aan op rationeel nadenken, rekening houdend met de behoefte op korte termijn aan een verscherpte bewaking van de buitengrenzen, maar ook met de behoefte aan een bredere aanpak van asiel- en migratiekwesties. Deze onderwerpen zijn ook van belang als het gaat om ons nabuurschapsbeleid, de handel met Noord-Afrika en onze democratiseringssteun, evenals onze eigen langetermijntekorten op de arbeidsmarkt en onze inspanningen om het Europese concurrentievermogen te vergroten.</p>
      <p sl="en">Dit is geen impulsieve reactie. Dit is geen improvisatie. Dit is en moet een breed spectrum van maatregelen zijn op grond van een sterk en succesvol Europees beleid ter bescherming van de belangen van de Europese Unie en haar burgers, nu en in de toekomst.</p>
      <p sl="en">Tegelijkertijd willen we de lidstaten ontlasten die zijn blootgesteld aan een onevenredig deel van de migrantenstroom. Wanneer duizenden mensen aanlanden op de kust van een land, is dat niet omdat ze dromen van een leven op Malta of Lampedusa. Veeleer hopen ze op een beter leven in Europa. Van landen die puur door hun geografische ligging de grootste stroom migranten te verwerken krijgen, mag niet worden verwacht dat ze hier in hun eentje een oplossing voor vinden. Alle landen van de Europese Unie plukken de vruchten van de regels inzake vrij verkeer van burgers. Het is dan ook de plicht van alle lidstaten om landen die op een zeker moment onder bijzondere druk komen te staan, te ondersteunen. Dit houdt in dat de lasten eerlijk moeten worden verdeeld. En het betekent ook dat alle landen hun verantwoordelijkheden serieus moeten nemen.</p>
      <p sl="en">Voor lastenverdeling geldt dat alle druk en alle bijdragen in ogenschouw moeten worden genomen, en dat is ook de ware essentie van de Europese Unie: crisisbeheer via solidariteit en verantwoordelijkheid. Solidariteit en verantwoordelijkheid zijn sleutelbegrippen voor onze reactie. Immigratie is een Europese uitdaging die vraagt om een Europese respons.</p>
      <p sl="en">Daarom stelt de Commissie voor de EU-governance van het Schengensysteem op een hoger plan te brengen en daarmee te laten zien dat de lidstaten solidair kunnen zijn. Dit draait om gezamenlijke governance, niet om eenzijdig handelen. Ik onderstreep nogmaals dat dit onderdeel is van een totaalaanpak. De versterking van Frontex en de overgang naar een gemeenschappelijk Europees asielstelsel maken daar ook deel van uit.</p>
      <p sl="en">Over een punt wil ik geen enkele onduidelijkheid laten bestaan: het gaat er niet om mogelijkheden te vinden voor de lidstaten opdat zij weer kunnen gaan controleren aan hun grenzen. Dat zou namelijk niet alleen desastreuze gevolgen hebben voor alles wat Europa in de afgelopen 61 jaar heeft bereikt, maar ook het welslagen saboteren van onze inspanningen om een welvarend en geïntegreerd Europa op te bouwen voor de toekomst.</p>
      <p sl="en">Bovendien genieten de lidstaten op grond van het huidige Schengensysteem al het recht om deze mogelijkheid eenzijdig te benutten. Dat recht is in het verleden uitgeoefend om lidstaten te helpen het hoofd te bieden aan specifieke tijdelijke buitengewone omstandigheden, bijvoorbeeld na een terroristische aanslag of in verband met drugssmokkel.</p>
      <p sl="en">Deze uitzonderingen moeten echter uitzonderingen blijven, want ik kan niet genoeg benadrukken dat het herintroduceren van grenscontroles geen wenselijke ontwikkeling is voor Europa, noch in de huidige situatie noch met het oog op de uitdagingen waarvoor wij vroeg of laat zullen komen te staan. Grenscontroles moeten een uiterst redmiddel zijn.</p>
      <p sl="en">Bovendien weten we allemaal dat interne controles in bepaalde, zeldzame gevallen nuttig kunnen zijn, maar ze passen niet in een constructieve benadering van de Europese integratie, en ze vormen ook geen kostenefficiënte langetermijnoplossing om het verkeer van personen te controleren en de immigratie te beheersen. Dat is ook nooit zo geweest. Feit is dat geen enkele lidstaat die wordt geconfronteerd met een massale toestroom van migranten er uiteindelijk beter af zal zijn als hij probeert op eigen houtje een oplossing te vinden. Een blijvende oplossing kan alleen worden gevonden als de lidstaten de handen ineenslaan.</p>
      <p sl="en">De voorstellen die wij een jaar geleden hebben gedaan om Schengen te versterken via een evaluatiemechanisme en een betere coördinatie van de grensbewaking zullen het systeem voorzien van een EU-brede discipline en gezamenlijke richtsnoeren. Zo voorkomen we dat landen zich in de toekomst genoodzaakt zullen voelen om op eigen houtje besluiten te nemen waar alle Schengenlanden gevolgen van ondervinden.</p>
      <p sl="en">Ik onderstreep dat dit geen nieuw beleid is dat de Unie zal ondermijnen. Het is juist een kans om de Unie te versterken – een stap voorwaarts richting gezamenlijke Europese governance en geen stap terug. We willen het Schengenacquis versterken en niet verzwakken. We mogen de ogen niet sluiten voor het feit dat de recente gebeurtenissen een probleem op het gebied van Schengen-governance hebben blootgelegd dat we moeten oplossen. Als we de bestaande mechanismen niet versterken zullen de lidstaten eenzijdig blijven handelen. Sterker nog, ze zullen dan worden gestimuleerd om dat te doen. We geven de populisten, de extremisten en in sommige gevallen ook de xenofoben, die het prachtige acquis communautaire op dit gebied in twijfel willen trekken, dan argumenten in handen. Daarom is de aanscherping van de regels voor de Schengen-governance en de verduidelijking van bepaalde aspecten daarvan naar onze mening de beste manier om te voorkomen dat Schengen in gevaar komt.</p>
      <p sl="en">Ik benadruk dat wij hiermee niet toegeven aan druk vanuit bepaalde delen van Europa. Door ons vermogen om met crisissituaties om te gaan te verbeteren, komt een solider governancesysteem tot stand en krijgen besluitvormers de beschikking over betere instrumenten om druk uit de populistische of extremistische hoek in de toekomst te weerstaan.</p>
      <p sl="en">Dit voorstel is niet uitsluitend bedoeld om acute situaties het hoofd te bieden, maar vertrouwen in langetermijnoplossingen kweken we alleen als we laten zien dat we ook de acute problemen kunnen oplossen. Het is niet onze bedoeling de klok terug te draaien: het gaat erom vandaag ons governancesysteem in gereedheid te brengen voor de uitdagingen die zich morgen zeker zullen aandienen. We zijn er niet op uit onze burgers het recht op vrij verkeer af te nemen. We willen juist hun integriteit, waaraan wij grote waarde hechten, beschermen door de regels te versterken.</p>
      <p sl="en">Ik vertrouw erop dat dit Parlement onze benadering en onze inspanningen zal ondersteunen. We zijn eensgezind in onze vastberadenheid de beginselen waarop onze Unie is gestoeld te handhaven en iedere populistische verleiding te weerstaan. We weten dat het in sommige kringen momenteel mode is om extremistisch of populistisch te zijn, en soms zelfs om met het vaandel van de xenofobie te zwaaien. Wij zijn dit echter niet van plan. We zullen alle druk weerstaan, maar om op dat punt succes te boeken moeten we onze burgers het vertrouwen geven dat we op twee punten van geen wijken weten: ten eerste willen we de mankementen van het bestaande systeem verhelpen, zodat er in nood- en crisissituaties doeltreffende hulp kan worden geboden, en ten tweede willen we daarvan uitgaande de volledige inachtneming waarborgen van de mensenrechten en de humanitaire beginselen waarop onze Unie is gestoeld. De mensen zullen zich met liefde solidair betonen, zowel binnen als buiten de Unie, als ze erop kunnen vertrouwen dat hun zorgen over hun eigen veiligheid resoluut en volledig worden weggenomen.</p>
      <p sl="en">Ik reken erop dat dit Parlement mij zal steunen in mijn oproep aan de lidstaten om de noodzakelijke besluiten snel te nemen. Onze voorstellen liggen op tafel. We mogen niet langer talmen; we moeten nu handelen, zodat een open Europese Unie deze uitdaging verenigd en sterker te boven komt.</p>
    </intervention>
    <intervention id="2-483-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">namens de PPE-Fractie. – Mijnheer de Voorzitter, mevrouw de fungerend voorzitter van de Raad, mijnheer de voorzitter van de Commissie, het werd al onderstreept: Schengen is één van de grote prestaties van ons gemeenschappelijk Europees project. De burgers kunnen dit dagelijks merken als ze in Europa onderweg zijn. Het is de verwerkelijking van de droom Europa: een Europa zonder grenscontroles. Daarom moet allereerst in dit debat – ook gelet op het debat van de afgelopen weken – duidelijk worden gemaakt dat we er in dit Parlement gemeenschappelijk voor zullen zorgen dat het beginsel, het idee achter Schengen door geen enkele initiatief of debat wordt gehavend. We zullen dit beginsel in het Europees Parlement verdedigen!</p>
      <p sl="de">In de afgelopen weken werd over de 25 000 vluchtelingen uit Tunesië gedebatteerd die op het Italiaanse eiland Lampedusa aan land zijn gegaan. Gedurende jaren heeft een land als Zweden per jaar meer dan 25 000 mensen opgenomen. Er zijn staten in de Unie die gezien hun bevolkingsomvang proportioneel duidelijk hogere aantallen hebben opgenomen dan de aantallen waarover we op dit moment aan de zuidelijke grens van Europa spreken, en toch is in deze gevallen niemand op het idee gekomen om vanwege deze belastende situatie Schengen op de helling te zetten. Daarom wil ik ondubbelzinnig tot uitdrukking brengen dat het treurig is dat we vanwege deze uitdaging, die we gemeenschappelijk moeten bolwerken, in Europa een debat over de Schengenstatus moeten voeren.</p>
      <p sl="de">Ten tweede zou ik tot uitdrukking willen brengen dat we solidariteit in praktijk brengen. Als het om staten als Malta gaat, dit kleine land dat zwaar is getroffen en geen achterland heeft, dan tonen we ons op dit moment solidair met deze staat. Ik wil echter onderstrepen dat er naast solidariteit een tweede grondbeginsel is, namelijk de eigen verantwoordelijkheid van de staten. Ik moet de Commissie verzoeken om hier preciezer naar te kijken. Wanneer rechtbanken in de Europese Unie van oordeel zijn dat Dublin II moet worden opgeschort, en dat vluchtelingen dus niet naar het land kunnen worden teruggestuurd waar ze de EU voor het eerst zijn binnengekomen, dan dienen wij de Commissie de vraag te stellen in welke mate zij bereid is om sancties op te leggen aan staten die blijkbaar het op het moment gevestigde recht niet ten uitvoer leggen, wanneer het om minimumnormen in de Europese Unie gaat. Daarom verzoek ik de Commissie om ook op dit gebied maatregelen te nemen.</p>
      <p sl="de">Wat de voorbereiding van de Raad betreft wil ik slechts drie onderwerpen aankaarten. Ten eerste moeten we natuurlijk bij migratie, met het oog op de demografische ontwikkeling, op de lange termijn meer immigratie toelaten, maar op het moment hebben we in de Europese Unie 24 miljoen mensen die zonder werk zitten, en is er in Spanje een jeugdwerkloosheid van 30 procent. Daarom moeten we ook zorgvuldig – heel zorgvuldig –omgaan met het immigratievraagstuk. Het tweede onderwerp betreft de al ter sprake gebrachte versterking van Frontex.</p>
      <p sl="de">Ten derde verzoek ik dat we er allemaal voor zorgen dat de staten die op het punt staan toe te treden tot Schengen, namelijk Bulgarije en Roemenië, nu niet worden benadeeld vanwege de huidige discussie. Deze landen hebben zich er zeer voor ingespannen. We willen geen slechtere toetredingsnormen, maar wanneer ze aan de normen voldoen, dan moeten Bulgarije en Roemenië eerlijkheidshalve ook het recht hebben om deel uit te maken van het Schengengebied.</p>
    </intervention>
    <intervention id="2-484-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, ik ben niet van mening dat de mededeling van de Commissie goed is. Het spijt mij ten zeerste, maar ze is niet goed. Ik ben van mening dat ze overdreven is en de plank misslaat.</p>
      <p sl="de">Het gaat hier niet om een crisis binnen de Europese Unie. Wanneer 400 000 mensen van Libië naar Tunesië reizen, kun je over een crisis voor Tunesië spreken. Wanneer 20 000 mensen over de Middellandse Zee naar Europa komen, dan kun je dat geen crisis voor Europa noemen.</p>
      <a text="(Applaus)"/>
      <p sl="de">Wanneer we in Europa een fatsoenlijke lastenverdeling zouden hebben, zou er in het geheel geen probleem bestaan. En u hebt de cijfers aangehaald, mijnheer Weber. De getallen waarover we hier spreken hebben niemand nerveus gemaakt.</p>
      <p sl="de">Ik ben daarom niet van mening dat u iets goeds op tafel heeft gelegd, mevrouw Malmström. U hebt namelijk verzuimd om artikel 78, lid 3 van het Verdrag betreffende de werking van de Europese Unie (VWEU) te citeren. Ik weet niet of u bekend bent met dit artikel. Artikel 78, lid 3 van het VWEU luidt: "Indien een of meer lidstaten ten gevolge van een plotselinge toestroom van onderdanen van derde landen in een noodsituatie terechtkomen, kan de Raad op voorstel van de Commissie voorlopige maatregelen ten gunste van de betrokken lidstaat of lidstaten vaststellen" – overigens na raadpleging van het Parlement. Dat is wat staat in artikel 78, lid 3 van het huidig Verdrag!</p>
      <p sl="de">Er zijn overigens op basis van de Schengenregeling van 2006 tijdens het Europees of wereldkampioenschap voetbal voorlopige grenscontroles ingevoerd om voetbalvandalisme tegen te gaan. Het is absoluut niet noodzakelijk om met een dergelijke mededeling ondersteuning te geven aan de populistische aanpak van twee regeringsleiders die in eigen land met de rug tegen de muur staan en dit probleem op populistische wijze proberen op te lossen.</p>
      <a text="(Applaus)"/>
      <p sl="de">Wat is er hier eigenlijk voorgevallen, mijnheer de voorzitter van de Commissie? Een minister van Binnenlandse zaken van de partij Lega Nord zegt in Italië: de Tunesiërs spreken allemaal Frans. Dat is prima, dan krijgen ze van ons verblijfsvergunningen voor Schengen en dan kunnen ze allemaal snel naar Frankrijk. De Franse president zegt natuurlijk: zijn jullie nu helemaal van lotje getikt! Alle Tunesiërs die naar Italië gaan willen nu naar Frankrijk? Jullie willen ze naar ons toeschuiven? Nou, dan gooien we de grens dicht! Daarna staan minister-president Berlusconi en de Franse president Sarkozy gemeenschappelijk de pers te woord en vertellen: op grond van de situatie waarvoor we zelf hebben gezorgd, zijn er nu weer grenscontroles noodzakelijk. En wat doet de Commissie? Die komt met een mededeling, in plaats van te zeggen dat dit de totaal verkeerde weg is. Zo mag men niet omgaan met één van de basisvrijheden van de burgers van Europa. Dat is wat ik van u zou hebben verwacht.</p>
      <a text="(Applaus)"/>
      <p sl="de">We verliezen de Europese geest. Hoe is het mogelijk dat in deze Unie, waarin één van de grote prestaties op het gebied van de fundamentele vrijheden het vrij verkeer van burgers is, vanwege een klein probleem dat zeer goed kan worden opgelost, twee regeringsleiders plotseling gewoon hun gang gaan en één van de echt grote prestaties – dit was een werkelijk goede zin in uw redevoering – gewoon moedwillig overboord gooit? Hoe is dit mogelijk? Voor deze mensen is het al genoeg als wij hier niet hard tegenin gaan. Daarom zou ik graag hebben gezien dat u hier tegenin zou zijn gegaan.</p>
      <a text="(Spreker wordt door de Voorzitter onderbroken)"/>
      <p sl="de">Ik wil slechts nog één ding zeggen: ik woon aan een grens, en wel aan de Duits-Nederlands-Belgische grens tussen Aken, Maastricht en Luik. Mevrouw Malmström, als u me kunt uitleggen hoe u het probleem aan de Middellandse Zee oplost door mij te dwingen om mijn paspoort te laten zien als ik de volgende keer van Aken naar Maastricht rij, als u me dat zou kunnen uitleggen, dan zou ik u zeer dankbaar zijn!</p>
    </intervention>
    <intervention id="2-485-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie. – Mijnheer de Voorzitter, laten we het maar ronduit zeggen: het is schandelijk wat zich in de afgelopen weken op dit gebied heeft afgespeeld: Italië dat tijdelijke verblijfsvergunningen afgaf aan Tunesische vluchtelingen, en Frankrijk dat daarop reageerde door weer te gaan controleren aan zijn grenzen. Het leek wel alsof de Europese Unie ineens niet meer bestond.</p>
      <p sl="en">Laten we eerlijk zijn en het beestje bij de naam noemen: het was een potje pingpong van twee regeringen, en van Berlusconi en Sarkozy, over de rug van vluchtelingen die echt in de ellende zitten. Dat is wat er is gebeurd, en in mijn optiek is dat niet alleen rampzalig geweest voor Schengen, maar ook voor de Europese Unie en haar imago. De herinvoering van binnengrenscontroles druist immers in tegen de essentie van de Unie en de basisbeginselen van het Verdrag. Dat punt is hier meerdere malen naar voren gebracht, ook door de heer Barroso.</p>
      <p sl="en">Bovendien zijn de gebeurtenissen volstrekt buitenproportioneel. Ik wil niet zo ver gaan als de heer Schulz, die dit bestempelde als een onbeduidend probleem – 27 000 Tunesiërs zijn niet bepaald onbeduidend – maar hij heeft wel gelijk dat we, vergeleken met bijvoorbeeld de 350 000 mensen die tijdens de Kosovo-oorlog uit Kosovo zijn gevlucht, niet te maken hebben met een tsunami van migranten.</p>
      <p sl="en">En zo komen we bij het probleem: de mededeling van de Commissie. Ik vind die niet erg duidelijk. In de mededeling wordt aangegeven dat in werkelijk kritieke situaties, bij wijze van laatste redmiddel, mogelijkerwijs een mechanisme moet worden ingesteld – en naar mijn opvatting wordt daarmee een nieuw mechanisme bedoeld – dat een gecoördineerde en tijdelijke herinvoering van de controles aan de binnengrenzen toestaat.</p>
      <p sl="en">Dat is het probleem met deze hele mededeling. Als dit namelijk betekent dat de Commissie voorstelt een extra mogelijkheid te scheppen om weer te gaan controleren aan de binnengrenzen, wat volgens het huidige Schengenacquis niet kan, dan kan ik u wel vertellen dat onze fractie zich met hand en tand daartegen zal verzetten, en ik hoop dat het hele Parlement hetzelfde zal doen.</p>
      <p sl="en">Als de betreffende zin echter moet betekenen dat de Commissie de huidige regeling wil gaan inperken, wel, dan is daarin reeds voorzien: nationale veiligheid en openbare orde zijn de twee elementen die met het huidige Schengenacquis worden afgedekt.</p>
      <p sl="en">Als met de zin wordt bedoeld dat de Commissie beperkingen wil gaan opleggen aan de huidige regeling, op grond waarvan lidstaten de mogelijkheid hebben weer te gaan controleren aan de binnengrenzen, dan kunt u, mijnheer Barroso, rekenen op de volmondige steun van onze fractie.</p>
      <p sl="en">Ik verzoek mevrouw Malmström en de heer Barroso dus de mededeling te herschrijven, in het bijzonder de zin waarin staat dat er een nieuw mechanisme moet worden ingesteld voor herinvoering van controles aan de binnengrenzen. Ze hoeven alleen maar te verklaren dat ze de bestaande regeling in het Schengenacquis zullen aanscherpen.</p>
    </intervention>
    <intervention id="2-486-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mijnheer de Voorzitter, mijn fractie en ik maken graag gebruik van deze gelegenheid om te debatteren over de knelpunten en problemen waarmee Europa te maken heeft op het vlak van migratie en het Schengensysteem. Dit debat had al veel eerder gevoerd moeten worden. We moeten ons nu niet alleen concentreren op het waarborgen van vrij verkeer, maar ook op een betere bewaking van de grenzen van de lidstaten en van de EU zelf. In plaats van aan te dringen op meer wetgeving op het gebied van immigratie en migratie, zouden we ervoor moeten zorgen dat de bestaande wetgeving beter en harder werkt voor alle burgers van de Unie. De huidige zorgen van de lidstaten zijn echter niet reactionair maar een onvermijdelijk gevolg van meer dan twintig jaar van steeds weer veranderende omstandigheden in Europa en de wereld.</p>
      <p sl="en">Het lijdt geen twijfel dat Schengen in velerlei opzichten een succes is geweest, maar Europa staat nu voor vraagstukken die indertijd, toen het systeem in het leven werd geroepen, simpelweg nog niet zo prangend waren. Door de grootschalige werkloosheid, de migratie vanuit Noord-Afrika, het terrorisme, de georganiseerde misdaad en de mensenhandel zijn wij geconfronteerd met problemen die veel complexer zijn dan de in het beleid voor het vrij verkeer van Europese burgers in ogenschouw genomen problemen. Ik ben zeker niet onredelijk wanneer ik zeg dat nu blijkt dat het huidige systeem mankementen vertoont en slechts is toegerust voor de nieuwe omstandigheden waarin we verkeren. We moeten een effectief instrument ontwikkelen dat is toegesneden op de hedendaagse behoeften van de Europese lidstaten, en dat de situatie voor iedereen kan verbeteren.</p>
      <p sl="en">Dit instrument moet worden aangevuld met hernieuwde slagkracht. Het moet ervoor zorgen dat de andere agentschappen van de EU, zoals Frontex, de landen kunnen helpen bij de beveiliging van hun EU-buitengrenzen, en het moet voorkomen dat de problemen worden verergerd door nieuwe landen die zich mogelijk aansluiten bij de EU, en dus het Schengengebied, maar die niet zijn opgewassen tegen de uitdagingen en ook niet in staat zijn de lasten te dragen waarvan de overduidelijke voordelen van het EU-lidmaatschap vergezeld gaan.</p>
      <p sl="en">Dit is een probleem dat het beste kan worden opgelost via communicatie en samenwerking, maar het Europese immigratiebeleid en het Schengensysteem zijn dringend toe aan een herziening, een heroverweging en, op basis daarvan, een zinnige hervorming.</p>
    </intervention>
    <intervention id="2-487-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">namens de Verts/ALE-Fractie. – Mijnheer de Voorzitter, commissarissen, geachte collega's, ik begrijp iets niet. Wij krijgen te horen dat er 25 000 Tunesiërs Europa binnenkomen, en nu is onze veiligheid in gevaar! Welke veiligheid? In Tunesië en Egypte hebben zich inderdaad ongelooflijke gebeurtenissen voorgedaan. In Libië is het zelfs oorlog. Mag ik u eraan herinneren dat we ten tijde van de oorlog in Bosnië tijdelijke verblijfsvergunningen hebben afgegeven voor zolang de oorlog duurde. Duitsland heeft enkele honderdduizenden vluchtelingen opgenomen. Zo is het gegaan en Duitsland bestaat nog steeds. Het land is nog niet ten onder gegaan. Al die praatjes over een zinkend schip is alleen maar propaganda.</p>
      <p sl="fr">En nu wordt er net gedaan alsof het om criminelen gaat, de maffia! Alsof die in Lampedusa aankomen! Criminelen hebben Lampedusa niet nodig om binnen te komen. Die komen heel gewoon binnen. We zien ze niet, maar ze zijn er wel. Dus houd toch op met die poppenkast.</p>
      <p sl="fr">Het probleem is heel eenvoudig: op dit moment zijn er in Noord-Afrika mensen op de vlucht. Laten wij dan de opvang van die mensen solidair verdelen over Europa. U wilt me toch niet vertellen dat 25 duizend op 400 miljoen een groot probleem is? Laat ik u iets zeggen. Dit raakt mij van nabij, want hoeveel joden hebben wij weggestuurd? De Engelsen deden dat, de Amerikanen deden dat, alle landen deden dat, toen de joden vertrokken omdat de mensen zeiden dat er te veel joden waren. Dat was in 1939-1940. Europa was toen zo. Engeland was zo: het stuurde joden weg. De Verenigde Staten hebben ze ook weggestuurd. Het schip heette de Saint-Louis . Ik ben het zat dat elke keer als er mensen in moeilijkheden zijn, er wordt gedaan alsof zíj het probleem zijn. Zij zijn niet het probleem, wíj zijn het probleem. Wij en onze onmacht solidair te zijn en onze grenzen open te stellen.</p>
      <a text="(Applaus)"/>
      <p sl="fr">Geachte commissarissen, mevrouw de fungerend voorzitter van de Raad, weet u wat er in Parijs gebeurde? Daar kreeg een aantal jonge Tunesiërs met een Italiaanse verblijfsvergunning van de Franse politie te horen: "Weet u wat wij doen met uw vergunning?" om die vervolgens voor hun ogen te verscheuren. Dat is Europees recht tegenwoordig: een nationale politieagent die tegen mensen met een door Italië afgegeven vergunning zegt: "Mijnheer Sarkozy heeft besloten dat die niet telt". Als dit de stand van het recht in Europa is, dan zeg ik dat er iets is misgegaan en daarom vraag ik u op te houden met ons wijs te maken dat de problemen in Noord-Afrika een gevaar opleveren voor onze veiligheid. Het probleem in Noord-Afrika en het probleem van de oorlog in Libië leveren gevaar op voor de veiligheid van de mensen dáár, die daar wonen.</p>
      <p sl="fr">Laten we die vluchtelingen onderling verdelen, laten we hun iets in handen geven in de vorm van een tijdelijke verblijfsvergunning, totdat de toestand gekalmeerd is. Laat die vergunning voor heel Europa gelden. Ik denk dat door vandaag dit debat over Schengen te accepteren en de populistische druk en het racisme te accepteren, ervoor wordt gezorgd dat die – eventuele – controles aan de grenzen op basis van uiterlijk gaan plaatsvinden. Mijnheer Schulz, heeft iemand u tegengehouden? Nee!. Mijnheer Verhofstadt, heeft iemand u tegengehouden. Nee! En ik ben ook niet tegengehouden! Maar iedereen met een gekleurd uiterlijk, iedereen die anders is, wordt wel gecontroleerd. Zo creëren wij een Europa à la carte . Blanken mogen binnen, de mensen met een bruine huid mogen niet binnen. Tegen zo'n Europa verzetten wij ons.</p>
      <a text="(Applaus)"/>
    </intervention>
    <intervention id="2-488-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">namens de GUE/NGL-Fractie. – Mijnheer de Voorzitter, precies een jaar geleden stemden we in het dit Parlement over ons deel van de medebeslissing met betrekking tot de hervestiging van vluchtelingen. Bij deze medebeslissing hebben we een noodmechanisme opgenomen dat ingezet kan worden wanneer vluchtelingen onder vuur genomen worden of slachtoffer zijn van natuurrampen</p>
      <p sl="pt">Een jaar later is deze medebeslissingsprocedure nog altijd niet afgerond door de Raad en als rapporteur voor de hervestiging van vluchtelingen is het mijn taak geworden om steun te vinden voor deze medebeslissing. Er waren 600 stemmen vóór, maar niettemin is mijn taak, die eerst frustrerend en deprimerend was, inmiddels uitgemond in radeloosheid.</p>
      <p sl="pt">Het zou niet zo mogen zijn dat ik als rapporteur voor de hervestiging van vluchtelingen moet melden dat afgelopen maand 150 vluchtelingen omkwamen voor de kust van Lampedusa en dat ik nu moet vernemen dat er 600 mensen vermist raakten en meer dan 60 de dood vonden op oogafstand van NAVO-schepen en Europese marineboten. Het zou niet zo mogen zijn dat mijn werk hieruit bestaat.</p>
      <p sl="pt">De Raad moest de medebeslissingsprocedure afronden omdat er nog veel te doen is om vluchtelingen te kunnen hervestigen. We kunnen nu mevrouw Ashton vragen om duidelijk te maken dat er behoefte is aan een humanitaire corridor voor 8 000 vluchtelingen die zich op dit moment nog in Tripoli bevinden. Ze hebben een identiteitsbewijs van het UNHCR; het zijn er 8 000 en dat is niet veel.</p>
      <p sl="pt">We moeten de NAVO oproepen om resolutie 1973 toe te passen, waarin staat dat burgers beschermd moeten worden. Hetzelfde geldt voor Benghazi, Misurata en de Middellandse Zeekust. In dit geval gaat het om het redden van drenkelingen.</p>
      <p sl="pt">Ten aanzien van Schengen wil ik een ding zeggen. Het antwoord op de eenzijdige, ad hoc-opschortingen van Schengen moet zijn dat dit nooit systemische opschortingen van Schengen door de Europese Unie kunnen zijn. Het gaat er niet om heel het idee om zeep te helpen. Integendeel, we moeten juist hieraan vasthouden en het universeel gaan toepassen. Dit kan toch niet! We moeten om te beginnen middelen vrijmaken om vluchtelingen te hervestigen. Weet u hoeveel geld de lidstaten alleen al verdiend hebben aan de verkoop van wapens aan Libië in 2009? 343 miljoen euro. Weet u hoeveel geld we gedoneerd hebben aan het Europees Vluchtelingenfonds? 100 miljoen. Als we voor het Europees Vluchtelingenfonds hetzelfde beschikbaar hadden gesteld als we in één jaar hebben verdiend met de wapenverkoop, dan zouden we erg tevreden zijn geweest.</p>
      <p sl="pt">Hongarije was in 1956 het eerste land waar een gecoördineerd hervestigingsprogramma voor vluchtelingen werd uitgevoerd, en dus heeft Hongarije vanuit historisch perspectief een bijzondere verantwoordelijkheid en moet het in deze vluchtelingencrisis zijn steentje bijdragen. We mogen niet klagen over een gebrek aan financiële middelen voor dit doeleinde.</p>
    </intervention>
    <intervention id="2-489-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">namens de EFD-Fractie. – Mijnheer de Voorzitter, gisteren was het inderdaad Europadag en hadden we hier op de binnenplaats gewapende soldaten, de band van de Luftwaffe, keizerarenden, de vlag die werd rondgedragen en gehesen en het Europese volkslied. Een waar vertoon van militarisme en EU-nationalisme.</p>
      <p sl="en">Ik dacht en hoopte dat dit allemaal slechts een nare droom was, maar vandaag staat u hier voor ons, mijnheer Barroso. Natuurlijk begint u uw verhaal door er nog eens op te wijzen dat het vrij verkeer van burgers de belichaming is van het Europese project. Vervolgens zegt u dat het de plicht van de lidstaten is de lasten van de migrantenstromen naar Europa te verdelen. U pleit voor een gezamenlijk EU-immigratiebeleid, maar u weet natuurlijk wel dat u aan de verliezende hand bent omdat de rel die is ontstaan tussen Italië en Frankrijk laat zien dat, in een crisissituatie, de concrete belangen van de natiestaat zegevieren over de theorie van de Europese integratie.</p>
      <p sl="en">U bent dus bang dat u het onderspit zult delven en om uw positie te verdedigen, om het door u zo geliefde acquis communautaire te verdedigen neemt u uw toevlucht tot intolerantie, tot nationalisme. Dat doet mij beseffen dat het echt was wat ik gisteren heb gezien.</p>
      <p sl="en">U valt de mensen aan die zelf de controle willen over hun grensbeleid. U noemt ze vandaag xenofoob. U bestempelt ze als extremisten, maar het ergste, ja het ergste is wel dat u ze driemaal van populisme beschuldigt. Is dat niet afgrijselijk? De macht van de stembus. Als mensen in referenda tegen durven te stemmen zijn ze populisten; als ze zeggenschap willen over hun eigen grenzen zijn ze populisten. Ik zeg u dat populisten feitelijk democraten zijn en dat u degenen die de vlag van het populisme willen voeren onheus bejegent.</p>
      <p sl="en">Welnu, hier hebt u de vlag van het populisme, mijnheer Barroso. Hier heb u hem.</p>
      <a text="(De heren Farage, Agnew en Bloom houden Britse vlaggetjes omhoog)"/>
      <p sl="en">Die vlag heeft de liberale democratie veel meer vertegenwoordigd dan welke andere lidstaat van deze Europese Unie ook, en hij zal dat blijven doen, ook lang nadat uw met sterren bezaaide vlag is verdwenen.</p>
    </intervention>
    <intervention id="2-490-000" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Voorzitter, Schengen bepaalt dat de controles aan de binnengrenzen van de EU wegvallen, maar dat de buitengrenzen wel worden gecontroleerd. Het probleem is dat de afspraak niet wordt nageleefd, want de buitengrenzen worden niet effectief gecontroleerd. We moeten dus 16 jaar na de invoering van Schengen durven erkennen, dat het Verdrag geen succes is geworden. We moeten ook durven toegeven dat de EU geen oplossing brengt, maar eerder zelf een onderdeel van het probleem is geworden. De lidstaten moeten dus opnieuw de mogelijkheid krijgen om hun grenzen te beschermen zonder bemoeienis van de EU.</p>
      <p sl="nl">Er zijn nog meer maatregelen dringend nodig. Frontex bijvoorbeeld moet schepen met nepvluchtelingen terugsturen naar hun landen van herkomst in plaats van een soort veredeld ontvangstcomité te spelen. De netwerken van mensenhandelaars moeten keihard aangepakt worden. De lidstaten moeten ophouden met het belonen van illegale vreemdelingen met verblijfsvergunningen. Illegale en afgewezen politieke vluchtelingen moeten daadwerkelijk worden teruggestuurd. Wanneer dat allemaal niet gebeurt, dan garandeer ik u dat het gedaan is met Schengen en dat zou geen slechte zaak zijn.</p>
      <p sl="nl">Ik wil ook protesteren, mijnheer de Voorzitter, tegen het woordgebruik hier, tegen scheldwoorden als populisten, extremisten en dergelijke, voor mensen die gewoon de grenzen van hun land willen beschermen. Hier moet een einde aan komen. Dit is niet correct. We moeten ook toegeven dat de regels moeten worden toegepast; men spreekt echter niet over de toepassing van de regels, maar men begint enkel maar te schelden.</p>
    </intervention>
    <intervention id="2-491-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Mijnheer de Voorzitter, het Schengengebied is inderdaad een uiterst belangrijke en zichtbare verworvenheid voor de Europese burgers, en in dit Parlement wordt vandaag duidelijk de boodschap afgegeven dat we samen moeten strijden om het Schengengebied niet alleen te behouden maar ook verder te versterken. Daarvoor verlaten we ons op de Commissie, en het Europees Parlement zal de Commissie op dat vlak dan ook steunen. Uit de gebeurtenissen van de afgelopen weken kunnen we echter een tweetal lessen trekken, en wel de volgende.</p>
      <p sl="en">Ten eerste hebben de binnengrenzen binnen het Schengengebied behoefte aan een gezamenlijke strategie, een gezamenlijke zorg voor onze buitengrenzen. Als onze buitengrenzen zwak zijn krijgen we problemen aan onze binnengrenzen, en daar moeten we iets aan doen. Italië voelde de druk van 25 000 mensen en gaf hun een tijdelijke verblijfsvergunning, waarop ze naar Frankrijk vertrokken. Frankrijk voelde zich onder druk gezet en stelde weer nationale grenzen in. De druk werd dus verlegd naar de binnengrenzen, en daarom zijn de buitengrenzen een gezamenlijk punt van zorg.</p>
      <p sl="en">Ten tweede heeft Schengen behoefte aan solidariteit, en solidariteit betekent ook het delen van verantwoordelijkheid – het delen van de lasten – en bij het delen van die verantwoordelijkheid moet ook de grootte van de lidstaten in ogenschouw worden genomen. Met het huidige systeem blijven mensen die in een bepaald land aankomen in dat land, omdat onze wetten, met inbegrip van de verordening Dublin II, bepalen dat ze in het eerste land van aankomst moeten blijven. Dit is niet houdbaar meer en moet dus veranderen. Duizend mensen die aankomen in de kleinste lidstaat, mijn thuisland Malta, zijn, afgezet tegen het inwoneraantal van Malta, te vergelijken met meer dan een miljoen mensen die aankomen in de hele Europese Unie. Dus ja, 25 000 mensen stellen niet veel voor, voor de hele Unie zijn ze slechts een druppel water in een enorme oceaan, maar 1 000 mensen die aankomen in de meest zuidelijk gelegen lidstaat is veel. We moeten Schengen dan ook een meer solidair karakter geven.</p>
      <a text="(Spreker verklaart zich bereid een ´blauwe kaart´-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-492-000" speaker_id="96958" name="William (The Earl of) DARTMOUTH" is_mep="True" mode="spoken" nationality="United Kingdom" birth_date="23-09-1949" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, de spreker had het over het versterken van Schengen. Doelt hij daarmee ook op de versterking van de grenzen van het Schengengebied, en in het bijzonder de grens tussen Griekenland en Turkije?</p>
    </intervention>
    <intervention id="2-493-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Mijnheer de Voorzitter, ik dank mijn collega voor deze vraag.</p>
      <p sl="en">Het versterken van de buitengrenzen is inderdaad een van de voorwaarden voor toetreding tot het Schengengebied. Juist omdat het hier om een gezamenlijk belang gaat hebben alle lidstaten de verantwoordelijkheid te zorgen voor sterke buitengrenzen.</p>
      <p sl="en">Zodra er aan deze voorwaarden is voldaan, kan men toetreden tot het Schengengebied. Dit is exact wat landen als Bulgarije en Roemenië hebben gedaan, en dat is ook precies waarom we Griekenland hebben geholpen met een Frontex-missie aan de Turks-Griekse grens.</p>
      <p sl="en">Dus ja, dit houdt in dat ook de versterking van de buitengrenzen een gemeenschappelijke zorg is.</p>
    </intervention>
    <intervention id="2-494-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Mijnheer de Voorzitter, het is waar dat we gisteren, 9 mei, het moment herdacht hebben van de oprichting van de Europese Unie. Wij hebben geleerd dat Europa met kleine stapjes tot stand wordt gebracht en niet met één klap, of eens en voor altijd. Met andere woorden, we hebben geleerd dat Europa niet definitief vastligt en dat we met ons werk iedere dag weer moeten proberen al zijn verworvenheden te behouden.</p>
      <p sl="es">Schengen is een ruimte van vrij verkeer van personen, maar het is ook een symbool van het beste wat Europa de afgelopen twintig jaar gedaan heeft, een symbool dus van het beste Europa.</p>
      <p sl="es">Het is een verkeerd signaal de 25 000 immigranten die aan deze kant van de Middellandse Zee zijn aangekomen af te schilderen als een ondraaglijk zware belasting. Duitsland heeft laten zien dat ze dat niet zijn. De Canarische Eilanden en Spanje hebben laten zien dat de 30 000 mensen die jaarlijks arriveren vanaf de Afrikaanse kusten geen ondraaglijke belasting waren voor de Europese Unie.</p>
      <p sl="es">De reactie hierop mag dan ook niet zijn dat we deze migrantenstroom gebruiken om Schengen in twijfel te trekken. Integendeel, Schengen moet juist gebruikt worden om aan te tonen dat wat er nog gedaan moet worden niet het corrigeren van zwakheden is die veroorzaakt zijn door excessen van Schengen, maar eerder het versterken van Schengen. Schengen kan versterkt worden door de solidariteitsclausule af te ronden die voorzien is in de ruimte van vrijheid, veiligheid en justitie, overeenkomstig het Verdrag van Lissabon, en door het asielpakket te voltooien, waarvan de behandeling nog hangende is, en door het Schengeninformatiesysteem van de tweede generatie (SIS II) en het controlemechanisme definitief in te voeren, zoals is vastgelegd in de voorwaarden voor toelating tot de ruimte van vrij verkeer, waartoe overeenkomstig de stemming van het Parlement ook Roemenië en Bulgarije moeten kunnen toetreden. Deze landen hebben het recht om deel uit te maken van de ruimte van vrij verkeer.</p>
      <p sl="es">Wat het Europees Parlement echter bovenal te doen staat, is de bevoegdheid opeisen om samen met de Raad over deze materie te beslissen. Ik wil u er dan ook op wijzen dat het voorstel om de procedure te baseren op artikel 70 als rechtsgrondslag, waardoor het Europees Parlement zou worden buitengesloten, voor ons onaanvaardbaar is: wij willen artikel 77.</p>
      <p sl="es">Dan nog een laatste overweging, mijnheer de Voorzitter: er is gesproken over populisme, omdat populisme niet te bestrijden valt door het imiteren van zijn slappe oplossingen maar juist door het te confronteren met oplossingen voor de toekomst en niet het verleden.</p>
    </intervention>
    <intervention id="2-495-000" speaker_id="39713" name="Renate WEBER" is_mep="True" mode="spoken" nationality="Romania" birth_date="03-08-1955" birth_place="Botoşani" p_group="Group of the European People's Party (Christian Democrats)" m_state="RO">
      <p sl="en">Mijnheer de Voorzitter, de heer Verhofstadt heeft de Commissie verzocht de mededeling te herschrijven. Ik hoop echter dat we, voor deze wordt herschreven, vandaag een duidelijk antwoord krijgen op de vraag of u nu wel of niet streeft naar een verbetering van het bestaande systeem, naar een tijdelijke sluiting van grenzen, of naar een aanvulling op het bestaande systeem. Dat zou een goede manier zijn om ten minste een van onze vragen af te handelen.</p>
      <p sl="en">Dat gezegd hebbende kunnen we in redelijkheid zeggen dat we ons aansluiten bij het voornemen van de Commissie om de governance van Schengen te verbeteren door het evaluatiemechanisme te herzien op basis van een communautaire benadering. Het Parlement deelt deze zienswijze en in dit verband moet mij van het hart dat wij diep teleurgesteld zijn over de houding van de Raad.</p>
      <p sl="en">Het komt erop neer dat de Raad het Parlement gewoon wil isoleren. Ik vraag me oprecht af waarom de Raad er bijna voortdurend naar streeft de medebeslissingsbevoegdheid van het Europees Parlement, een geweldig succes van de Unie, te ondermijnen. Wij vertegenwoordigen de Europese burgers, en we zouden ons allemaal moeten inzetten om de Europese burgers te dienen. Wellicht zou de Raad zijn rol ook moeten interpreteren als die van een EU-instelling, en niet als die van een eenvoudige vergadering van 27 lidstaten.</p>
      <p sl="en">De waarheid is dat het antwoord op deze migrantenstroom, ongeacht of deze voortkomt uit de gebeurtenissen in Noord-Afrika en het zuidelijk Middellandse Zeegebied, moet worden gezocht in wetgeving waarmee wordt voorzien in een gemeenschappelijk asiel- en immigratiebeleid. Het Parlement heeft daaraan gewerkt maar de Raad houdt dat tegen.</p>
    </intervention>
    <intervention id="2-496-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ondanks het feit dat ik relatief ver weg woon, in Polen, heb ik het toch gevoel dat ik erg goed begrijp waarom zoveel ongerustheid is ontstaan door de ongecontroleerde immigratie in Frankrijk of Italië. Door de immigratie vanuit Noord-Afrika worden de culturele en sociale spanningen natuurlijk opgedreven en wordt de druk op de sociale begroting van de lidstaten verhoogd. Hierover moet dus zeker worden gepraat, en we mogen het hoofd niet zomaar afwenden. De Fransen, Italianen en Maltezen betalen vandaag de hoogste rekening voor het feit dat de controle op de buitengrenzen van de Europese Unie gewoonweg niet functioneert. De Europese volkeren betalen ook de rekening voor het feit dat onze inspanningen om de migratie naar Europa te remmen, niet geslaagd zijn.</p>
      <p sl="pl">Ik heb slechts één verzoek. Ik zou willen dat de veranderingen in de Schengencode niet werden gebruikt als voorwendsel om het vrij verkeer van burgers van de Europese lidstaten te beperken. Zulke voorstellen worden al lang gedaan voor de Pools-Duitse grens, ten nadele de Poolse burgers. Het zal gemakkelijker zijn om tot een akkoord te komen als we volledig waarborgen dat de veranderingen in de Schengencode geen invloed op de burgers van de lidstaten hebben.</p>
    </intervention>
    <intervention id="2-497-000" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, wij zijn nu toch wel in een heel vreemd debat terechtgekomen. Wij moeten het vrije verkeer van personen in Europa ter discussie stellen en weer nationale grenzen instellen om het hoofd te bieden aan de stromen migranten die sinds de Tunesische revolutie Europa overstelpen.</p>
      <p sl="fr">Als de gevolgen van deze poeha niet zo dramatisch en ver van de realiteit zouden zijn, konden we er om lachen. Maar sinds begin 2011 zijn er meer dan 1 150 personen omgekomen in het Middellandse Zeegebied en zijn 23 000 Tunesiërs in Italië aangekomen. In die tijd zijn meer dan 700 000 personen Libië ontvlucht en hebben hun toevlucht gezocht in de omringende landen, waar ze een ander onthaal hebben gekregen dan dat hen in Europa te wachten zou hebben gestaan.</p>
      <p sl="fr">De heren Sarkozy en Berlusconi laten hun electorale kortetermijnbelangen prevaleren. Ze wakkeren angsten aan en willen de mensen doen geloven dat er een invasie plaatsvindt. Wat een onzin! Wanneer houdt Europa nu eens op het ene te zeggen en het andere te doen? Wat wordt ons nu eigenlijk voorgesteld? Afgezien van alle praatjes komt dat erop neer dat wij toegeven aan de populistische druk, Frontex nog maar weer verder versterken en van Europa steeds meer een fort maken. Grenzen hebben nog nooit iemand tegengehouden, in de donkerste dagen van onze geschiedenis niet, en ook nu niet. Hebben wij geen andere boodschap voor de opkomende democratieën aan de andere kant van de Middellandse Zee?</p>
      <p sl="fr">De Europese Unie heeft jarenlang de dictators de hand gereikt, met minachting voor haar eigen opvattingen. Wordt het niet eens tijd om de ogen te openen? Ik vind van wel.</p>
      <a text="(Applaus)"/>
    </intervention>
    <intervention id="2-498-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, ik denk dat eerst mijnheer Borghezio van de EFD-Fractie aan de beurt is.</p>
    </intervention>
    <intervention id="2-499-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, dames en heren, deze gebeurtenis heeft mooi aan het licht gebracht dat er sprake is van grote hypocrisie.</p>
      <p sl="it">De enige regering in Europa die een minister van Binnenlandse Zaken heeft afkomstig uit, zoals jullie zeggen, populistische gelederen, is ook de enige regering in Europa die de moed heeft gehad om een zeer humanitaire maatregel te nemen door 25 000 Tunesiërs een vergunning te geven voor vrij verkeer. Wij hebben deze maatregel genomen omdat wij hebben vastgesteld dat het niet ging om 25 000 criminelen, maar om mensen die Tunesië waren ontvlucht. Het ging om een noodsituatie die met gezond verstand moest worden aangepakt, en wij hebben geprobeerd deze mensen te helpen.</p>
      <p sl="it">Hieruit blijkt hoe het werkelijk zit: dat wij 'slechteriken' vaak de 'goeden' zijn, wij die er op hameren dat er toezicht moet zijn op de immigratiestromen en op de buitengrenzen, wij die Europa, zoals de heer Cohn-Bendit terecht ook deed, smeken om de mogelijk 50 000 tot 100 000 vluchtelingen over het Europees grondgebied te verspreiden, omdat mensen die Libië ontvluchten geen criminelen zijn.</p>
      <p sl="it">Dit zijn de heldere woorden van een beweging die grondgebied en identiteit verdedigt, die tegen immigratie is omdat de bevolking niet ontworteld mag raken, en die racisme en xenofobie net zo goed veroordeelt als hypocrisie.</p>
    </intervention>
    <intervention id="2-500-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, we hebben één Europees asiel- en immigratiebeleid, één en hetzelfde afschuwelijke beleid voor de hele EU. De recente rampzalige migratiestroom vanuit Noord-Afrika en het gedonder met het falende Schengenverdrag tonen aan dat het asiel- en immigratiebeleid terug moet naar de lidstaten. De ene lidstaat is simpelweg de andere niet. Eén algemeen Europees beleid werkt niet.</p>
      <p sl="nl">Voorzitter, het voorstel van Eurocommissaris Malmström inzake Schengen is regelrecht een slappe hap. Het is krankjorum dat zij bepaalt dat lidstaten niet zelf mogen besluiten om grenscontroles uit te voeren en zo nodig de grenzen ook te sluiten. Lidstaten hebben last van tienduizenden kansarme migranten uit Noord-Afrika, maar van Malmström mogen zij hier niets tegen doen. Nog altijd komen er bootjes met gelukzoekende migranten aan op Lampedusa. Nog altijd woekert de migratie-ellende voort. Maar nee, van Eurocommissaris Malmström mogen de lidstaten zich hier niet tegen weren. In plaats daarvan wauwelt zij iets over solidariteit.</p>
      <p sl="nl">Voorzitter, de lidstaten zijn helaas ook al niet meer de baas in eigen staat. Europa is de baas. De lidstaten willen die bevoegdheden weer terug. De lidstaten moeten het asiel- en migratiebeleid weer zelf kunnen bepalen. Wat gaat de Commissie daaraan doen?</p>
    </intervention>
    <intervention id="2-501-000" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, dames en heren, allereerst wil ik me aansluiten bij de lovende woorden van mijnheer Barroso voor mevrouw Malmström en het werk dat ze op dit terrein verzet.</p>
      <p sl="pt">Het feit dat wij een moeilijke tijd doormaken wegens de migratiedruk op onze grenzen mag geen reden zijn om te tornen aan een van de grootste verworvenheden van de Europese integratie: het Schengengebied.</p>
      <p sl="pt">Schengen staat synoniem voor vrij verkeer en dit mag niet worden aangetast. Vrij verkeer moet juist worden beschermd, versterkt en ontwikkeld. Ik vind ook dat een goede controle op de buitengrenzen essentieel is. Als deze er niet is wordt de veiligheid in het Schengengebied afgezwakt, de geloofwaardigheid van de Europese Unie ondermijnd en het wederzijds vertrouwen aangetast.</p>
      <p sl="pt">Ik ben daarom blij dat de Commissie in haar mededeling van vorige week het belang van het Schengengebied heeft onderstreept en heeft aangedrongen op de versterking en ontwikkeling hiervan. Ik ben het eens met mijnheer Barroso dat er een grotere solidariteit en een gedeelde verantwoordelijkheid van de lidstaten moet komen Het probleem zit hem niet in de regels van de Schengenovereenkomst, maar in de manier waarop de lidstaten, zonder verantwoordelijkheid en solidariteit, deze regels toepassen.</p>
      <p sl="pt">Daarom hebben we een stevig evaluatiemechanisme nodig voor Schengen. Dit Parlement is bereid om te goede trouw te werken aan de opzet van dit mechanisme. Het mag geen mechanisme zijn dat met twee maten meet en een onderscheid maakt wordt tussen kandidaat-landen en landen die al lid zijn van de club.</p>
      <p sl="pt">Ik maak mij echter zorgen, mevrouw de commissaris, over het feit dat de fungerend voorzitter van de Raad aan het begin van dit debat niet gesproken heeft over dit mechanisme, en ik ben ook bezorgd over het feit dat de Raad helemaal niets heeft gezegd over het mechanisme voor hervestiging van vluchtelingen, zoals de heer Tavares ook al aangaf. Van de drie instellingen is het de Raad die geen stappen vooruit zet, en het zou goed zijn als de Raad zo snel mogelijk de draad weer oppakte.</p>
    </intervention>
    <intervention id="2-502-000" speaker_id="96815" name="Judith SARGENTINI" is_mep="True" mode="spoken" nationality="Netherlands" birth_date="13-03-1974" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">´blauwe kaart´-vraag aan de heer van der Stoep . – Voorzitter, ik wil mijnheer Van der Stoep de volgende vraag stellen: Wat gaat mijnheer Van der Stoep zeggen tegen de Nederlanders die terugkomen van twee weken vakantie in Frankrijk en tussen Antwerpen en Hazeldonk de grens over willen en daar onderweg naar huis in een gigantische file terecht komen, in dezelfde file waarin de vrachtwagenchauffeurs staan die onderweg zijn naar de Rotterdamse haven om hun vracht te lossen of te laden, mochten er weer grenscontroles worden ingevoerd?</p>
    </intervention>
    <intervention id="2-503-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, mevrouw Sargentini weet heel goed dat wij helemaal niet voor nieuwe douanepoortjes zijn; tussen 1992, sinds we de open grenzen hebben, en het gezamenlijk asiel- en immigratiebeleid van vorig jaar heeft het ook allemaal prima gewerkt. Op een bepaald moment gingen we zelf over onze eigen grenzen en waar u aan voorbijgaat is het feit dat er nu 25 000 economische vluchtelingen in Italië zijn die een visum krijgen. Dat zijn economische vluchtelingen. Die moeten zo snel mogelijk terug naar hun land. Die hadden niet eens in procedure mogen gaan. De PVV is hier altijd heel helder in geweest, wij willen die poortjes niet terug, maar we willen wel gewoon ons eigen asiel- en migratiebeleid kunnen bepalen en dat weet u best.</p>
    </intervention>
    <intervention id="2-505-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mevrouw de Voorzitter, het standpunt van de S&amp;D-Fractie is heel helder. Wij hebben alle achtergrondinformatie gehoord over waarom Schengen nu wordt geschonden en wij wachten al sinds 1999 op een soort gemeenschappelijk migratie- of asielbeleid.</p>
      <p sl="en">Wij zijn dus heel helder in onze boodschappen. Ten eerste aan de Commissie: ten aanzien van Schengen wilt u een communautair mechanisme voor gezamenlijke besluitvorming; u wilt afstappen van de intergouvernementele aanpak; u wilt een slot op het politieke opportunisme dat we van Italië en van Frankrijk hebben gezien. Maak er dus geen ambigue boodschap van in de verklaring. Maak duidelijk dat u er een slot op zult zetten en het soort opportunisme zult voorkomen dat Schengen uiteindelijk zal verbreken.</p>
      <p sl="en">Aan de Raad: u wacht al sinds 1999 op een gemeenschappelijk Europees asielstelsel; u hebt een situatie gecreëerd waarin hier, op deze plek, vaak gesproken wordt over solidariteit en lastenverdeling, maar een formeel mechanisme voor lastenverdeling in de Europese Gemeenschap in de verste verte niet te bekennen is. U blokkeert een groot deel van het werk dat we hier in het Parlement doen. Deblokkeer het. Werk met ons en de Commissie samen om ervoor te zorgen dat solidariteit solidariteit en lastenverdeling lastenverdeling betekent.</p>
      <p sl="en">En tot slot, de Commissie kijkt vooruit naar een migratiebeleid. Werk met ons samen. Wees niet timide maar wees dapper, en zorg ervoor dat wanneer we Schengen regelen, we ook ons gemeenschappelijk migratiebeleid regelen. Dan hebben we iets om trots op te zijn.</p>
    </intervention>
    <intervention id="2-506-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, net als anderen vind ik dat commissaris Malmström heel goed werk doet, maar als ik luister naar de krachtige woorden die voorzitter Barroso vandaag heeft gebruikt om het vrij verkeer binnen het Schengengebied te verdedigen, krijg ik ook het gevoel dat ik niet echt begrepen heb hoe de gedachte heeft kunnen postvatten dat het door de Commissie voorgesteld mechanisme op EU-niveau het gemakkelijker gaat maken om opnieuw controles aan de binnengrenzen in te voeren. En toch heeft die gedachte postgevat. Het kan toch niet zo zijn – of wel soms? – dat er verschillende boodschappen worden gestuurd, al naar gelang het publiek: een boodschap naar de leden van het EP, en misschien een andere boodschap naar Parijs en Rome? De migratie- en asieldruk op de EU zou effectief beheerd moeten worden door bekwame regeringen.</p>
      <p sl="en">Helaas hebben we nu te veel regeringen die voor de extreemrechtse bühne spelen. De Europese Commissie moet inderdaad het vrij verkeer binnen de EU verdedigen en mag geen gebaren maken richting mensen als president Sarkozy en minister-president Berlusconi voor verkiezingsdoeleinden. Zij zou er op moet wijzen dat de lidstaten er niet in slagen om de migratieregels van de EU uit te voeren. Tot slot moet de Commissie een onderzoek instellen naar beweringen dat ongeveer 61 migranten in de steek zouden zijn gelaten en zijn omgekomen, ondanks dat ze contact hadden gelegd met de Italiaanse kustwacht, een oorlogsschip van de NAVO en een militaire helikopter. Alle autoriteiten die de internationale maritieme en humanitaire wetgeving hebben overtreden moeten hiervoor ter verantwoording worden geroepen.</p>
    </intervention>
    <intervention id="2-507-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">Mevrouw de Voorzitter, dames en heren, ik ben van mening dat we één ding duidelijk moeten maken: er is noch nu, noch in de toekomst een nieuwe regeling nodig voor een tijdelijke herinvoering, of wat voor herinvoering dan ook, van grenscontroles. We moeten goed beseffen dat vrij verkeer – en dat is toch de boodschap van de Europese Unie – een recht is waar men niet willekeurig mee kan omspringen en dat men niet willekeurig kan omzeilen. Het is een burgerrecht dat niet eenvoudigweg kan worden gerelativeerd!</p>
      <p sl="de">En weet u waar ik me eerlijk gezegd werkelijk over opwind: dat er telkens over solidariteit wordt gesproken. Wie praat er over solidariteit met de landen in Afrika die nu honderdduizenden vluchtelingen moeten opnemen, en die ook echt opnemen, zonder te morren? En wie praat over de solidariteit met de mensen die voor de oorlog op de vlucht zijn geslagen en naar Europa komen? We moeten deze mensen toch ook met een beetje respect bejegenen!</p>
      <p sl="de">Ik moet ook eerlijk zeggen dat ik in het geheel niet wil spreken over een verandering van Schengen of van welke regels dan ook; ik wil alleen spreken over hoe we eindelijk tot een zinvolle omgang met migratie kunnen komen. Dat bereiken we juist niet als wij Frontex gebruiken als deportatiemachinerie; we bereiken dat alleen met een democratische en humanistische asielwetgeving. Daarover moet het gaan in Europa en dat moet overal in Europa van toepassing zijn. Hiervoor moeten we strijden. Dat is de werkelijke taak!</p>
    </intervention>
    <intervention id="2-508-000" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, ik richt me tot de Commissie en tot mijn collega's, en ik ben blij met de aanwezigheid van de Raad. De kwestie die vandaag aan de orde is, gaat over het beheer van het Schengengebied in 2011. Dat is geen gebied meer van vijf lidstaten, zoals in de jaren tachtig van de vorige eeuw het geval was. Dit gebied heeft zich de laatste jaren steeds verder uitgebreid en omvat nu 25 landen waarvan er drie geen lid zijn van de Europese Unie.</p>
      <p sl="fr">Net als al het Europees beleid moet ook de samenwerking in het kader van Schengen worden aangepast aan de realiteit van nu, en die is anders dan tien jaar geleden. Dat is de context waarbinnen de voorstellen van de Italiaanse en Franse regeringen en de pragmatische en noodzakelijke antwoorden die de Commissie vandaag in haar mededeling over immigratie geeft, moeten worden gezien. Wederzijds vertrouwen tussen de Schengenlanden is weliswaar de hoeksteen van de Schengensamenwerking, maar dat vertrouwen berust op wederzijdse verplichtingen. Als een van de partijen haar verplichtingen niet nakomt en een toestroom veroorzaakt, stort het hele systeem in elkaar. De overige lidstaten moeten daar dan wel op kunnen inspringen en tijdelijk weer strak gereguleerde controles kunnen instellen. Dat zou een duidelijk signaal zijn aan de lidstaten die in gebreke blijven, om hun buitengrenzen beter te controleren.</p>
      <p sl="fr">Overigens zijn de door de Commissie gepresenteerde maatregelen helemaal in de geest van Schengen, daar die controles pas als laatste redmiddel zouden worden heringevoerd en het besluit daartoe op Europees niveau wordt genomen en niet intergouvernementeel. Dat soort maatregelen zal altijd gekoppeld zijn aan alle andere maatregelen die voor de lange termijn worden overwogen met het oog op een gemeenschappelijk migratiebeleid. Heel belangrijk zijn vooral de versterking van Frontex en meer solidariteit – en daarmee besluit ik dit punt – om steun te kunnen geven aan de lidstaten aan de buitengrenzen. Door de situatie zoals we die de laatste jaren in het Middellandse Zeegebied hebben gezien, zijn de tekortkomingen in het Schengenacquis alleen maar sterker op de voorgrond getreden.</p>
      <p sl="fr">In enkele weken tijd zijn de migranten uit de Middellandse Zeelanden een aanmerkelijk aandeel geworden van de jaarlijkse immigratie in Frankrijk. Het acquis is niet statisch maar moet juist verder worden ontwikkeld. Ik hoop dat dit voorstel snel wordt aangenomen zodat het Schengengebied zo snel mogelijk beter kan worden beheerd en op die manier de veiligheid van onze gemeenschappelijke buitengrenzen kan worden gewaarborgd.</p>
    </intervention>
    <intervention id="2-509-000" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, de uitzonderlijke migratiestromen, zoals die vanuit het zuidelijke Middellandse Zeegebied, mogen geen bedreiging vormen voor het Schengengebied. De Europese Commissie mag de ideeën van bepaalde lidstaten, die er twijfels over opwerpen, niet promoten. De Commissie moet het Schengengebied beschermen door het bevorderen van Europese oplossingen die in het Schengenacquis worden genoemd. De lidstaten moeten solidair zijn bij het beheer van het Schengengebied. De Raad moet het Schengengebied helpen versterken door zijn onmiddellijke goedkeuring te geven voor toetreding van Roemenië en Bulgarije tot dit gebied. De zogenaamde problemen met het Schengengebied zijn geen echte problemen en hebben niets te maken met vrij verkeer binnen de Unie. Ze worden veroorzaakt door het onvermogen of de onwil van een aantal lidstaten om immigratiegerelateerde problemen buiten de Europese Unie onder ogen te zien. De oplossing voor de toekomst ligt in het verbeteren van het Europese migratiebeheersysteem, het afronden van het gemeenschappelijk Europees asielstelsel, het wettelijk kader voor illegale en legale migratie en het versterken van de rol van Frontex.</p>
    </intervention>
    <intervention id="2-510-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, in de voorbije weken heeft de massale toestroom van migranten ongerustheid onder de Europese burgers veroorzaakt en veel reacties losgemaakt.</p>
      <p sl="it">Sommige lidstaten hebben standpunten ingenomen waaruit bleek dat de kwestie van de migratiestromen zeer serieus genomen moest worden.</p>
      <p sl="it">Schengen is inmiddels een onlosmakelijk onderdeel van de Europese beschaving en moet als zodanig worden beschermd en in stand gehouden. Dit betekent niet dat het tijdelijk opnieuw instellen van grenscontroles onder bepaalde voorwaarden geen optie meer is. Daarom verwelkomen wij compensatiemechanismen die gestoeld zijn op een communautaire aanpak, om er hoe dan ook voor te zorgen dat Schengen ten uitvoer wordt gelegd op een manier die aansluit bij de verwachtingen van de mensen die ermee te maken hebben.</p>
      <p sl="it">Dat is de insteek van het goede voorstel van de Commissie van 4 mei 2011, waarmee het Schengengebied flexibeler wordt gemaakt en beter wordt gecoördineerd teneinde de interne migratiestromen op een meer reguliere basis te kunnen beheren. Met het voorstel wordt ingezet op versterkte governance, iets wat in deze tijden van crisis zeker goed moet worden overwogen.</p>
      <p sl="it">Ik heb met veel interesse geluisterd naar de heer Barroso, hier in Brussel en in Palermo, waar hij sprak over regionaal beleid ter bescherming van Sicilië en Lampedusa, waar nog steeds boten arriveren met mensen wier lot anders in handen zou zijn van de grillen van de zee, die meer slachtoffers zou eisen. Mevrouw de Voorzitter, dit moeten wij ons blijven realiseren.</p>
    </intervention>
    <intervention id="2-511-000" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">Mevrouw de Voorzitter, in dit belangrijke debat over migratiekwesties moeten we kost wat kost zien te vermijden in de val te lopen van de opportunistische verklaringen van de heren Sarkozy en Berlusconi over de Schengenovereenkomst. Door Europa en de migratiestromen als bokszakken te gebruiken en door met populistische argumenten van extreemrechts te zwaaien heeft een aantal Europese regeringen een gemakkelijke manier gevonden om hun falen op nationaal economisch en sociaal vlak te verhullen.</p>
      <p sl="fr">Als men in deze tijd een aanval pleegt op het vrij verkeer, dat een tastbaar succes is van de Europese eenwording, dan manipuleert men en veroorzaakt men gevaren. Aan de ene kant wordt gezegd dat de Commissie Frankrijk en Italië gelijk geeft, maar aan de andere kant zegt de heer Barroso vandaag dat hij niet van plan is om de populistische lidstaten gelijk te geven. Wat is het nu?</p>
      <p sl="fr">In de mededeling van 4 mei wordt niet alleen gesproken over herinvoering van controles aan de binnengrenzen, maar komen ook allerlei andere onderwerpen aan de orde, zoals bestrijding van mensenhandel, legale immigratie, hervestiging van vluchtelingen, asiel, enzovoort. Dat zijn de echte kwesties! Het probleem is dat de mededeling lang niet ver genoeg gaat.</p>
      <p sl="fr">Mevrouw Malmström, u lijkt voorstander te zijn van de herinvoering van de communautaire benadering. Dat is van fundamenteel belang. Kom maar op! Ik daag u uit! Als de lidstaten de neiging hebben om slechts hun eigen belangen te verdedigen dan hebben wij juist meer Europa nodig en meer integratie.</p>
      <a text="(Applaus)"/>
    </intervention>
    <intervention id="2-512-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, op 2 juli 1990, enkele dagen na de ondertekening van de overeenkomst ter uitvoering van het Schengenakkoord, publiceerde het tijdschrift Times een artikel hierover dat als volgt begon: "De verwezenlijking van de droom van een Europa zonder grenzen is een stap dichterbij gekomen". En dat als volgt eindigde: "Om het hoofd te kunnen bieden aan een waarschijnlijke toename van illegale drugshandel, terroristische activiteiten en illegale immigratie moeten de controles aan de buitengrenzen van het Schengengebied worden versterkt".</p>
      <p sl="el">Dit werd 21 jaar geleden geschreven, en ook nu nog moeten wij precies hetzelfde doen, zoals ook de voorzitter van de Commissie zei. Wij moeten deze droom levend houden en de controle aan onze buitengrenzen in Italië, Griekenland, in heel het Europese zuiden, intensiveren. Deze buitengrenzen zijn namelijk ook de buitengrenzen van de andere landen, van Duitsland, Frankrijk, België – en ik noem nu maar een voorbeeld – omdat dit de zuidelijke grenzen zijn van het verenigd Europa. Wij moeten nu, met inachtneming van de beginselen van solidariteit en wederkerigheid die dit Europa levend houden, al hetgeen opnieuw gaan onderzoeken dat kennelijk niet werkt. Wij moeten de verordening Dublin II gaan herzien, waarover in dit Parlement ook reeds besprekingen gaande zijn, en we moeten de lasten eerlijk verdelen, want elke lidstaat moet helpen de lasten te dragen. En wij moeten, zoals ik al zei, de droom levend houden.</p>
    </intervention>
    <intervention id="2-513-000" speaker_id="96864" name="David Maria SASSOLI" is_mep="True" mode="spoken" nationality="Italy" birth_date="30-05-1956" birth_place="Firenze" m_state="IT">
      <p sl="it">Mevrouw de Voorzitter, wie Schengen ter discussie stelt, stelt naar onze mening Europa ter discussie. Als Europa verder wordt verzwakt, zoals de rechtse regeringen willen, dan wordt het steeds gemakkelijker om je af te vragen of het nog wel zin heeft om lid te blijven van de EU, zoals de Italiaanse minister van Binnenlandse Zaken Maroni zich afvroeg.</p>
      <p sl="it">De oplossing is er een waarbij meer gebruik wordt gemaakt van de communautaire mechanismen. We hebben meer Europa nodig in plaats van minder en de Commissie moet dat krachtiger uitdragen. Europa was zondagnacht op zijn best, toen de inwoners van Lampedusa met een uitzonderlijke daad van menselijke solidariteit vijfhonderd schipbreukelingen redden die anders een zekere dood tegemoet zouden zijn gegaan. Europa zou zich van zijn slechtste kant tonen als, mochten de berichten in The Guardian kloppen, de NAVO-troepen niet ingrijpen om ronddobberende mannen, vrouwen en kinderen te redden.</p>
      <p sl="it">Zodra wij voor een van deze scenario's hebben gekozen, mevrouw Malmström, moet de Commissie de lidstaten tijdens de Raad van juni overtuigen om een Europees immigratiebeleid te formuleren, omdat een Europa à la carte het einde van de Europese droom zou betekenen.</p>
    </intervention>
    <intervention id="2-514-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">Mevrouw de Voorzitter, ik ben in juni 2009 gekozen in het Europees Parlement van de Europese burgers. Ik ben niet gekozen in een Parlement van de instituties en ook niet in een Parlement van individuele lidstaten. Ik zeg dat toch even, omdat er onder de Europese burgers veel vragen zijn over Schengen. Het gaat niet om populisme, het gaat niet om angst. Het gaat om vragen van de Europese burgers; hoe gaan wij om met Schengen? Er zijn veel vragen op dit moment. Daar vraag ik dan ook aandacht voor.</p>
      <p sl="nl">Natuurlijk, als de Commissievoorzitter zegt dat het principe van het vrij verkeer van personen overeind moet worden gehouden, dan steun ik dat. 25 000 Tunesiërs kunnen niet 502 miljoen Europeanen gijzelen, maar de vragen blijven en het draagvlak voor Schengen in Europa komt in gevaar. Vandaar dat ik ook kan instemmen met tijdelijke mogelijkheden voor grenscontroles, zoals mijn collega Iacolino zegt. Ik begrijp best dat de burden sharing niet in één keer tot stand kan komen.</p>
      <p sl="nl">Tot slot, Voorzitter, nog een vraag: hoe gaat het nu met het opstarten van het Europees Ondersteuningsbureau voor asielzaken op Malta? Ik hoor dat dat nog moeilijk van de grond komt. Misschien zou de commissaris nogmaals kunnen uitleggen wanneer het Bureau daadwerkelijk van start gaat.</p>
    </intervention>
    <intervention id="2-515-000" speaker_id="96990" name="Carmen ROMERO LÓPEZ" is_mep="True" mode="spoken" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, mevrouw Malmström, het probleem met de mededeling van de Commissie is dat deze op dit moment niet geloofwaardig is, gelet op de kortetermijnproblemen die de onderhavige kwestie met zich meebrengt, en gelet op de noodoplossingen die de Europese Unie op dit moment al had moeten uitvoeren.</p>
      <p sl="es">Helaas heeft de Commissie laten zien dat ze heel zwak is, want je kunt niet iedereen tevreden stellen. Je kunt niet enerzijds de heren Sarkozy en Berlusconi tevreden stellen en anderzijds een op de lange termijn gericht gemeenschappelijk asiel- en immigratiebeleid voeren. Je kunt niet zo maar dubbelzinnigheden, die nergens toe leiden, opnemen in een mededeling als deze. Wat deze aantonen is dat dit beleid niet vastberaden het hoofd biedt aan de huidige situatie.</p>
      <p sl="es">De heer Barroso bewijst u geen grote dienst als hij zegt dat u uw uiterste best heeft gedaan om een evenwicht te vinden, want het gaat hier niet om het vinden van een evenwicht. Hier gaat het om het aanpakken van een noodsituatie, zoals de situatie waarmee we nu te maken hebben. Hier gaat het om het vinden van financiering en om het feit dat de lidstaten het concreet met elkaar eens moeten worden over een gemeenschappelijk asielbeleid, over het Europese Ondersteuningsbureau voor asielzaken en over alle uitdagingen waarvoor we ons gesteld zien. Daarvan is hier echter niets te bespeuren.</p>
      <p sl="es">Hoe kunt u het hebben over regionale samenwerkingsprogramma's met derde landen als de democraten in Tunesië en Libië zien dat wij onze grenzen voor hen sluiten? Kun je daarover praten? We mogen geen dubbelzinnigheden verkondigen. We hebben het over onderwerpen die zo serieus zijn dat ook u, mevrouw Malmström, ze serieus zou moeten nemen.</p>
    </intervention>
    <intervention id="2-516-000" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, ik beschouw het debat over de herinvoering van grenscontroles en de wijziging van het Schengenmechanisme als volkomen overdreven en overbodig. We voeren dit debat bovendien alleen omdat de heren Berlusconi en Sarkozy in het belang van de nationale politiek en populistisch hebben gehandeld, toen ze wegens de migranten uit Noord-Afrika hebben gedreigd om weer aan de grenzen tussen de afzonderlijke lidstaten te gaan controleren.</p>
      <p sl="de">Ik was er ook zeer verbaasd over hoe snel de voorzitter van de Commissie op dit debat is ingegaan, in plaats van hier als Europese corrigerende instantie op te treden. Schengen is een geweldige verworvenheid, Schengen is een Europees symbool en combineert op ideale wijze vrij reizen, open grenzen en veiligheid. Schengen mag nooit op de helling worden gezet. In bijzondere gevallen hebben we nu al de mogelijkheid om tijdelijk en regionaal beperkte controles in te voeren indien er sprake is van een ernstige bedreiging van de binnenlandse veiligheid.</p>
      <p sl="de">Wat we dus niet nodig hebben, is een debat over Schengen. Wat we wel nodig hebben, is een debat over maatregelen ter versterking van Frontex, zodat we de buitengrenzen van de Europese Unie optimaal kunnen beveiligen en zo vrij reizen kunnen garanderen, en een debat over snelle asielprocedures en goed beheerde migratie, over samenwerking bij de bestrijding van de oorzaken van migratie en overnameovereenkomsten.</p>
      <p sl="de">Ik volg hier graag de voorstellen van commissaris Malmström – die zeer breed opgezet zijn – en ik nodig de Commissie uit om zich aan te sluiten bij het Parlement en niet bij een aantal vertegenwoordigers van de Raad.</p>
    </intervention>
    <intervention id="2-517-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, mevrouw de commissaris, in een tijd waarin de fundamentele EU-beginselen inzake cohesie en solidariteit van alle kanten, en met name door de ons welbekende neonationalistische bewegingen, worden ondermijnd, zou de Commissie mijns inziens, politiek gezien, degenen die de symbolen van de Europese politieke eenmaking aanvallen, dagelijks keihard op hun plaats moeten zetten.</p>
      <p sl="el">Echter, wij zitten hier vandaag juist omdat de Commissie dat niet heeft gedaan. Zij heeft onder druk van bepaalde lidstaten ingestemd met de opening van een debat over de hoeksteen van de Europese identiteit: Schengen. Juridisch gezien is het voorstel van de Commissie in strijd met de artikelen 78 en 80 van het Verdrag. Als een lidstaat aan grote migratiedruk is blootgesteld, moet Europa, zoals uitdrukkelijk in het Verdrag staat, steun verlenen en solidariteit betuigen. De herinvoering van controle aan de binnengrenzen is geen solidariteit maar afstraffing. Daarmee worden de lasten die gepaard gaan met de aanpak van de druk op de buitengrenzen – waar bijvoorbeeld een sterk Frontex voor zou kunnen zorgen – niet eerlijk verdeeld maar veeleer nog sterker bij de betrokken lidstaten neergelegd. Met andere woorden, mevrouw de commissaris, dit is geen ´lastenverdeling´ maar ´lastendumping´. U, Commissie, hebt toegestaan dat dit debat werd geopend, en u moet er hier en nu voor zorgen dat het wordt afgebroken!</p>
    </intervention>
    <intervention id="2-518-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Mevrouw de Voorzitter, mijnheer Barroso, commissaris, staatssecretaris Győri, het Schengensysteem is een van de tastbaarste verworvenheden van de Europese Unie. Desgevraagd zouden Europese burgers antwoorden dat vrij verkeer zonder controles aan de binnengrenzen voor hen iets belangrijks is in de Europese Unie. Daarom is het van groot belang dat we dit systeem behouden en alles in het werk stellen om het vrije verkeer van onze burgers en het Europa zonder grenzen te behouden. Dat moet ons voornaamste doel blijven.</p>
      <p sl="hu">De waarden, onze verworvenheden moeten vooral beschermd worden als ze met uitdagingen worden geconfronteerd. Tegenwoordig is een van die uitdagingen de plotselinge stroom immigranten en vluchtelingen. Maar om die uitdagingen aan te pakken hebben we concrete voorstellen en oplossingen nodig.</p>
      <p sl="hu">Allereerst moeten we niet alles op één hoop gooien en verduidelijken waar we het over hebben, wat betekent dat we een onderscheid moeten maken tussen het vluchtelingenvraagstuk en illegale immigratie, dat we gebruik moeten maken van onze gevestigde beginselen en daarop voort moeten bouwen, zoals solidariteit en samenwerking, en dat we gebruik moeten maken van onze bestaande instellingen, zoals Frontex, of van onze bestaande regels.</p>
      <p sl="hu">Ik ben ingenomen met het Hongaarse standpunt en het standpunt van staatssecretaris Győri, en ook met de woorden van de heer Barroso, die gezegd heeft dat het doel is om het Schengenacquis te versterken en goed uit te voeren, en niet om ervan af te wijken.</p>
    </intervention>
    <intervention id="2-519-000" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mevrouw de Voorzitter, in de eerste plaats zou ik willen benadrukken dat het antwoord op de ontstane migratieproblemen binnen het toepassingsgebied van de Schengenovereenkomst zou moeten blijven. Het Schengenacquis voorziet in mogelijkheden om de beveiliging van de binnengrenzen tijdelijk te herstellen, namelijk als de openbare orde en veiligheid in gevaar komen, en deze bepalingen zijn in feite voldoende. Misschien kan de Commissie uitgebreider ingaan op de in de mededeling over migratie opgenomen, aanvullende gevallen waarin een tijdelijke uitbreiding van de grensbeveiliging is toegestaan. Deze gevallen zijn in de mededeling zeer abstract omschreven en het toepassingsgebied ervan is slecht afgebakend. Betekent dit dat de Europese Commissie het de leiders van de twee grootste landen van de Europese Unie naar de zin probeert te maken, en dat zij een van de grootste waarden van de Europese Unie, de ruimte van vrijheid en het vrij verkeer, probeert te vernietigen? Tevens zou ik een opmerking willen maken over de inhoud van de mededeling, omdat de mededeling kennelijk alleen met het oog op dit geval, namelijk op de toenemende migratie uit de Noord-Afrikaanse landen, is geschreven. Is de Commissie het er niet mee eens dat een document met de naam ´mededeling over migratie´ inhoudelijk en substantieel veel breder zou moeten zijn opgezet?</p>
    </intervention>
    <intervention id="2-520-000" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, het was de eerste keer dat in Duitsland en in Oostenrijk de grenzen werden opgeheven. Eindelijk hebben we nu vrij verkeer van werknemers uit de Oost-Europese landen. Aan deze kant worden slagbomen verwijderd maar aan de andere kant probeert u ze opnieuw op te zetten.</p>
      <p sl="de">Ik kan het eenvoudigweg niet accepteren dat twee lidstaten, twee mannen die zich dolgraag willen profileren, er daadwerkelijk in geslaagd zij om ons een debat te laten voeren over de herinvoering van grenscontroles. Wij kunnen geen stap terugzetten op dit gebied en we moeten ons niet onder druk laten zetten door dit eenzijdig opgedrongen debat De herinvoering van grenscontrole zal het vraagstuk van de vluchtelingen niet automatisch oplossen. Sorry hoor, deze mensen hebben hun leven in de waagschaal gelegd om naar Europa te komen, en het is hun gelukt. Dan zal het hun ook lukken om de grenzen te ontwijken. Alleen mensensmokkelaars zullen hier misschien winst uit boeken, omdat de vluchtelingen nieuwe wegen moeten vinden, waarvoor mensensmokkelaars zich laten betalen.</p>
      <p sl="de">Ik kan er niet over uit dat we hier serieus over debatteren, en ik roep de Commissie op om hier in het geheel geen compromissen toe te laten!</p>
    </intervention>
    <intervention id="2-521-000" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Mevrouw de Voorzitter, het verheugt mij zeer dat van alle kanten in dit Parlement, ook door de Fractie van de Europese Volkspartij (Christendemocraten), waartoe eveneens de heren Sarkozy en Berlusconi behoren, duidelijk is gemaakt dat er geen nieuwe regels nodig zijn, dat het niet noodzakelijk is om de Schengenovereenkomst te wijzigen, maar dat er iets geheel anders nodig is, namelijk een waarachtig gemeenschappelijk migratie- en asielbeleid. Mevrouw Malmström, ik roep u daarom op dat u op dit gebied activiteiten ontwikkelt en duidelijk maakt dat de verordening Dublin II moet worden gewijzigd om werkelijke solidariteit bij asielkwesties mogelijk te maken en duidelijk te maken dat dit continent een samenhangend geheel is en dat we de landen aan buitengrenzen niet aan hun lot mogen overlaten.</p>
      <p sl="de">Maar pas op, Italië kan hiervoor ook zelf heel goed de verantwoordelijkheid nemen en moet dit nu ook doen. Juist minister van Binnenlandse zaken Maroni, die zelf lid is van de Lega Nord, is een van degenen die duidelijk moeten maken dat het om vluchtelingen gaat, wier rechten geëerbiedigd moeten worden, en dat de juiste weg moet worden ingeslagen. Dit Europa heeft behoefte aan bescherming van vluchtelingen en niet alleen van geld en banken, en daarom is er geen behoefte aan een nieuwe Schengenregeling maar aan een echt eengemaakt Europa en een menswaardig asiel- en migratiebeleid.</p>
    </intervention>
    <intervention id="2-522-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="en">Mevrouw de Voorzitter, de Commissie heeft de afgelopen maanden behoorlijk snel twee belangrijke mededelingen gepubliceerd waarmee de uitdagingen die zijn ontstaan sinds het uitbreken van de Jasmijnrevolutie in Tunesië moeten worden aangepakt.</p>
      <p sl="en">Er zijn enkele beleidsmogelijkheden naar voren gebracht en het Parlement heeft zich reeds daarover uitgesproken om de Commissie een richtsnoer te kunnen geven voor het opstellen van concrete wetgevingsvoorstellen.</p>
      <p sl="en">In de mededeling over migratie gaat de Commissie in op de kwesties van de controles aan de buitengrenzen, Schengen-governance en georganiseerde mobiliteit. Waarom wordt er hier niet explicieter ingegaan op de lastenverdeling? In de mededeling wordt het proefproject inzake de hervestiging van de vluchtelingen op Malta genoemd, maar wordt niet de gedachte geopperd van een proefproject voor relocatie van migranten of asielzoekers die geen vergunning hebben. En dat ondanks de herhaalde verzoeken van verschillende lidstaten en leden van het Parlement om een dergelijk systeem van lastenverdeling.</p>
      <p sl="en">Waarom komt de Commissie niet met een concreet voorstel hierover? Wij praten nu over een Europese ruimte van vrij verkeer van personen; wij praten nu over een gemeenschappelijk Europees asielstelsel. Wanneer gaat u de Europese solidariteitsgedachte eens met daden ondersteunen?</p>
    </intervention>
    <intervention id="2-523-000" speaker_id="96663" name="Morten MESSERSCHMIDT" is_mep="True" mode="spoken" nationality="Denmark" birth_date="13-11-1980" birth_place="Frederikssund" p_group="European Conservatives and Reformists Group" m_state="DK">
      <p sl="da">Mevrouw de Voorzitter, ik zou even stil willen staan bij het voorstel van de Commissie ten aanzien van de versterking van de controle van de buitengrenzen. Dit voorstel is helaas onbevredigend. In deze tijden, waarin we zien dat een aantal lidstaten een onbezonnen immigratiebeleid voert in het kader waarvan grote aantallen buitenlanders legaal verblijf verkrijgen in de EU en waarin mensen als gevolg van een gebrek aan grenscontroles vrijelijk grenzen overschrijden kunnen, dienen juist de grenscontroles tussen de lidstaten van de EU permanent te worden versterkt. Voor wat betreft het feit dat men voortdurend de mond vol heeft van solidariteit, moet ik zeggen zeer verbaasd te zijn als ik hoor dat lidstaten die heel goed zijn in het aanscherpen van hun immigratiebeleid, zoals Denemarken bijvoorbeeld, geacht worden een grote mate van solidariteit aan de dag te leggen met landen die daar niet toe in staat zijn geweest. Het lijkt me niet meer dan logisch dat landen die middels een eigen immigratiebeleid uitdrukking geven aan hun nationale soevereiniteit ook de gelegenheid wordt geboden daar de vruchten van te plukken.</p>
    </intervention>
    <intervention id="2-524-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, naar het schijnt zijn slechts drieduizend van de in Lampedusa opgepakte Tunesische vluchtelingen echte asielzoekers, terwijl twintigduizend van hen, of meer, economische vluchtelingen zijn. Als de Unie niet eindelijk toegeeft dat zij niet alle economische migranten uit alle hoeken van de wereld kan opnemen, zullen honderdduizenden op pad gaan. Als dan ook nog maatregelen worden genomen als een generaal pardon voor illegale immigranten of schending van de Schengenovereenkomst, zoals onlangs gebeurde met toeristenvisa, dan zal dit onvermijdelijk voor verdere tienduizenden vluchtelingen zorgen. Hierdoor wordt het hele Schengensysteem in gevaar gebracht.</p>
      <p sl="de">Griekenland, Italië en Malta zijn blijkbaar niet in staat om hun buitengrenzen te beveiligen, en de nieuwkomers in de Schengengroep laten vaak, na hun opname, hun inspanningen verslappen. De buitengrenzen van de EU zijn dus zo lek als een mandje en worden ook nog van binnenuit ondergraven. Tijdelijke controles zijn in dit opzicht niet voldoende. De EU moet Frontex omvormen tot een werkelijk agentschap voor grensbescherming. En als hierdoor geen resultaten worden bereikt, zal het één of andere land met zekerheid op het idee komen om uit de Schengenovereenkomst te stappen.</p>
    </intervention>
    <intervention id="2-525-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Mevrouw de Voorzitter, vandaag staan we voor de vraag hoe we onze fundamentele waarden kunnen behouden en met elkaar in overeenstemming kunnen brengen: enerzijds vrijheid, solidariteit en gerechtigheid en anderzijds veiligheid. Er is meermaals op gewezen dat de buitengrenzen de gemeenschappelijke verantwoordelijkheid van alle lidstaten zijn. Laten we onderling geen onnodige barrières opwerpen. Laten we ook voorkomen dat de huidige situatie de geschiedenisboeken ingaat als een slecht voorbeeld van Europese integratie. Natuurlijk ben ik ingenomen met de prominentere rol van Frontex en de extra menskracht en financiële middelen die het agentschap daarvoor krijgt, en tevens met de versterking van het Schengenevaluatiemechanisme, maar ik ben niet ingenomen met de nieuwe voorwaarden voor Bulgarije en Roemenië en met het feit dat hun toetreding wordt gedwarsboomd.</p>
      <p sl="bg">Nu Bulgarije en Roemenië aan alle technische criteria voor lidmaatschap hebben voldaan, zoals door deskundigen van de Raad is vastgesteld, zou ik mevrouw Győri willen vragen welk tijdpad voor toelating van beide landen de Raad voor ogen staat en of daar in de Raad ook al over gesproken wordt. Als er nieuwe regels zijn, horen die voor iedereen te gelden. Ze mogen niet als politiek instrument gebruikt worden, maar dienen voort te bouwen op het bestaande grensbeschermingssysteem. Verder denk ik dat het beleid van goed nabuurschap mede afhankelijk gemaakt dient te worden van de bereidheid van de betrokken regeringen om hun verplichtingen tot het overnemen van hun burgers na te komen.</p>
    </intervention>
    <intervention id="2-526-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, open grenzen zijn een belangrijk symbool voor Europa. Ik zou uw aandacht op een ander probleem willen richten. Ik kom uit Noord-Duitsland, en daarom is de Duits-Deense grens voor mij van bijzonder belang. De rechtse populistische Deense Volkspartij poogt de Deense regering te dwingen weer grenscontroles in te voeren. Wat is de reden hiervoor? De angst voor de mensen uit Roemenië en Bulgarije. Dat is een schandaal! De rechtse populisten groeien snel in aantal en vormen een werkelijk gevaar voor Europa. Natuurlijk moeten de mensen tegen grensoverschrijdende criminaliteit worden beschermd, en onze veiligheidsinstanties hebben allang alternatieven voor pascontrole gevonden.</p>
      <p sl="de">Ik vind het zeer treurig dat één van onze grootste Europese verworvenheden op het spel moet worden gezet. Het succes van de EU bij het bevorderen van vrede en veiligheid is zonder weerga in de geschiedenis, maar wordt nu wel heel sterk in gevaar gebracht. Ik roep de Deense regering op om niet aan de leiband van de rechtse populisten te lopen.</p>
    </intervention>
    <intervention id="2-527-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Mevrouw de Voorzitter, het vrij verkeer van personen is een hoeksteen van de Europese integratie. Laten we geen doos van Pandora openen door Schengen te herzien. Laten we niet terugkomen op onze beginselen. De mogelijkheid om grenscontroles in te voeren bestaat al. Die moet tijdelijk, uitzonderlijk en een laatste redmiddel zijn. Wat nodig is, is een gemeenschappelijke benadering, een langetermijnvisie, waar ook de Commissie om vraagt, om te reageren op de zorgen van de burgers over hun veiligheid. Wij moeten stappen vooruit zetten om in 2012 te kunnen komen tot een gemeenschappelijk asielbeleid, om een gemeenschappelijk migratiebeleid te kunnen voeren, legale immigratie vanwege werk gemakkelijker te kunnen maken en gelijktijdig illegale immigratie te kunnen bestrijden.</p>
      <p sl="en">Kortetermijnprocedures die hervestiging verhinderen moeten worden opgeheven. Ja, wij moeten solidariteit betonen met de lidstaten die het meest worden blootgesteld aan een toestroom van mensen, maar wij moeten in de eerste plaats solidair zijn met de mensen die een tragedie ontvluchten. De waardigheid van immigranten, van mensen die hun land ontvluchten, moet in het Europese debat weer centraal komen te staan.</p>
    </intervention>
    <intervention id="2-528-000" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Mevrouw de Voorzitter, ik vraag me af of de demagogen van Rome en Parijs en hun helpers hier in het Europees Parlement wel weten waar zij over praten als ze vragen om herinvoering van controles aan de binnengrenzen. Meer dan een miljoen Europese burgers werken in een ander land. Dagelijks komen er 150 000 grensarbeiders Luxemburg binnen. Wilt u die allemaal controleren? Deze zomer reizen tientallen miljoenen Europeanen rond. Willen Berlusconi en Sarkozy die aan de grens controleren? Barroso zei het al: in het Schengengebied vinden elk jaar meer dan 1,25 miljard verplaatsingen plaats. Wilt u die allemaal controleren?</p>
      <p sl="fr">Mevrouw Malmström, kom niet aan Schengen. Leest u het Verdrag er nog eens op na, de artikelen 67 en 78. Daar staat alles in. U hoeft niets nieuws te verzinnen. Laten we gewoon Schengen en het vrij verkeer van burgers handhaven, anders komen die burgers in opstand.</p>
    </intervention>
    <intervention id="2-529-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="de">Mevrouw de Voorzitter, de heer Schulz heeft de zaal verlaten, maar ik ben er zeer over verheugd dat hij en mevrouw Rodust duidelijk hebben gemaakt dat herinvoering van grenscontroles niet tot het sociaaldemocratisch beleid behoort. Twee jaar geleden echter, tijdens de verkiezingscampagne voor het Europees Parlement, was het opnieuw dichtgooien van de grenzen de belangrijkste eis van de Deense sociaaldemocraten. Dat waren niet de rechtse populisten! De heer Jørgensen en partijvoorzitter Thorning-Schmidt hebben hiervoor beide een lans gebroken. Ik ben het volkomen met u eens dat dit populisme is. Daarom stel ik een belangrijke vraag aan de Commissie: kan een land weer grenscontroles invoeren en tegelijkertijd lid blijven van de Schengenunie, met toegang tot het informatiesysteem enzovoorts, of is het hier: of het één of het ander? De vraag is voor het Deense debat van belang, en ik verzoek om een duidelijk antwoord.</p>
    </intervention>
    <intervention id="2-530-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik stel vast dat velen de heer Sarkozy en de heer Berlusconi uit Europa willen verjagen om Schengen te redden.</p>
      <p sl="it">Mij lijkt het te volstaan om Frontex te versterken teneinde de buitengrenzen van de Europese Unie veiliger te maken. Ik wijs erop dat vele regeringen zich op dit moment onttrekken aan de solidaire plicht om deel te nemen aan Frontex.</p>
      <p sl="it">Daarnaast moet ik een ander fundamenteel punt aanstippen: achter de humanitaire noodsituatie en het immigratieprobleem gaat een politiek probleem schuil. De EU is weliswaar met betrekking tot immigratiekwesties zeer actief als het humanitaire aangelegenheden gaat, maar ik sluit mij toch aan bij mevrouw Malmström die stelt dat de EU zich afzijdig houdt van de politieke tragedie die daarachter schuilgaat. Geef ons meer Malmström en minder Ashton. Dan zullen we zien dat het ons zal lukken om de moeilijke omstandigheden waarin we ons bevinden, te verbeteren en een goede toekomst te waarborgen.</p>
    </intervention>
    <intervention id="2-531-000" speaker_id="photo_generic" name="Cecilia Malmström" is_mep="True" mode="spoken">
      <p sl="en">lid van de Commissie. − Mevrouw de Voorzitter, dit was een zeer interessant en goed debat over een zeer belangrijk onderwerp. Eerder werd gezegd dat er een pingpongspelletje wordt gespeeld. Dat pingpongspelletje gaat waarschijnlijk tussen het Europees Parlement en twee lidstaten, dus gebruik de Commissie alstublieft niet als bal.</p>
      <p sl="en">Wij proberen een gecoördineerd, verantwoordelijk en coherent antwoord te krijgen op alles wat met migratie en grenzen te maken heeft, omdat het allemaal met elkaar samenhangt. We kunnen geen visumbeleid hebben als we geen grenscontroles hebben. We kunnen geen geloofwaardige bescherming van asielzoekers hebben als we geen gemeenschappelijk asielbeleid in de Europese Unie hebben. We kunnen geen goed functionerende legale migratie hebben als we niet ook aan integratie doen, en we kunnen illegale migratie niet bestrijden als we geen echt en fatsoenlijk terugkeer- en overnamebeleid hebben. Om dus dit allemaal samen te hebben, hebben we een helder kader nodig en hebben we een Europees kader nodig.</p>
      <p sl="en">De Commissie heeft daarom deze mededeling gepresenteerd. Met alle respect voor de hardwerkende mensen in de Commissie, ik zal u een geheim verklappen. Wij kunnen geen mededeling als deze in twee dagen produceren. Dat is onmogelijk. Deze was al geruime tijd geleden op stapel gezet. Dit is geen reactie op een of twee presidenten of ministerpresidenten; dit was iets waar we al lange tijd mee bezig waren, en alles staat er in.</p>
      <p sl="en">Degenen met wie wij dagelijks hebben samengewerkt weten dat ik sinds dag één samen met hen en met de Raad heb geprobeerd een gemeenschappelijk Europees asielstelsel tot stand te brengen. Het is hard werken, het is moeilijk en het werk gaat zeer langzaam, maar we boeken enige vooruitgang. We werken samen aan legale migratie, we proberen Frontex te versterken en ik heb u een werkdocument over integratie beloofd sinds mijn hoorzitting afgelopen februari, en we hebben verleden jaar al een betere governance van Schengen beloofd. Dit is geen reactie op een of twee minister-presidenten die om iets vragen. Het is iets dat zeer goed doordacht is en iets dat tot verdere wetgeving en voorstellen zal leiden in het licht van de bijeenkomst van de Europese Raad in juni, die migratiekwesties als thema heeft, wat ook al lang gepland was.</p>
      <p sl="en">Natuurlijk is het door de situatie in Noord-Afrika en het Middellandse Zeegebied noodzakelijk geworden om in Europa ons huis nog sneller op orde te brengen. Is dat een reden om opnieuw controles aan de binnengrenzen in te voeren? Nee, natuurlijk niet. Is er een reden voor Europees optreden? Ja! We zitten met ongeveer 25 000 Tunesiërs die naar Europa komen. We hebben dit bij vele gelegenheden hier in de plenaire vergadering besproken. Natuurlijk komt elke persoon hier om een reden naartoe, namelijk dat hij – omdat het heel vaak een hij is – geen werk in Tunesië heeft. Ik heb heel erg te doen met het lot van elke persoon, maar ze kunnen niet allemaal naar Europa komen. Het is veel beter – en daarom werken wij met de Tunesische autoriteiten en Italië samen om te kijken hoe wij Italië kunnen steunen bij het scheppen van banen en groei – dat deze mensen een toekomst in Tunesië vinden, omdat zij geen vluchteling zijn.</p>
      <p sl="en">Er komen echter vluchtelingen aan, en steeds meer nu. Deze week zijn er een heleboel mensen uit Libië hierheen gekomen – onderdanen van derde landen, zelfs Libiërs – en dat zou kunnen toenemen. Deze mensen zijn duidelijk een reden voor Europees optreden en solidariteit. De Commissie heeft alle lidstaten uitgenodigd voor een conferentie op 12 mei om te praten over hervestiging en een verlenging van het Malta-project om Malta bij te staan met de duizenden mensen die daarheen zijn gegaan. Maar ook de UNHCR zal daar zijn, en daarom zullen wij de lidstaten proberen te vragen om meer verantwoordelijkheid op zich te nemen voor de vluchtelingen die weglopen voor het toegenomen geweld in Libië en die in Tunesië en aan de grens zijn gestrand.</p>
      <p sl="en">Wat betreft Schengen ben ik het met u – of de meesten van u – eens dat Schengen een geweldige prestatie is. Het feit dat we van Finland naar Malta, van Portugal naar Estland kunnen reizen zonder ook maar ooit een paspoort te laten zien, is een prachtig symbool van de Europese integratie. Ik wil dit beschermen en verder bevorderen. Ik ben blij dat ik op uw steun in dezen kan rekenen.</p>
      <p sl="en">Het systeem is echter niet perfect. Wij wisten lang voordat dit allemaal begon dat er enkele zwakke plekken in de systemen zaten. De evaluatie heeft niet gewerkt omdat de lidstaten elkaar evalueren en dat is niet goed. We hebben een Europees mechanisme nodig met de betrokkenheid van het Europees Parlement. Ik heb dit verleden jaar november gepresenteerd en ik herinner me dat ik daarbij heel wat steun heb gekregen van deze plenaire vergadering.</p>
      <p sl="en">Wij hebben instrumenten nodig om de lidstaten beter te laten presteren bij het beschermen van de buitengrenzen van de EU. Wij moeten de bewaking versterken en wij hebben meer, niet minder, Europa nodig. Om dus deze situatie te beoordelen en een besluit over de benodigde middelen te nemen hebben we echt een Europese aanpak nodig. De gebeurtenissen van de afgelopen week hebben dat bevestigd. De tekortkomingen mogen nooit automatisch leiden tot een herinvoering van grenscontroles. De tekortkomingen zijn op alle mogelijke andere manieren geëvalueerd, bijvoorbeeld door het verstrekken van financiële en operationele steun. De lidstaten kunnen ook elkaar helpen. Wij werken ook met u samen om Frontex te versterken.</p>
      <p sl="en">Het vertrekpunt is het versterken van de huidige wetgeving. Ik ben ervan overtuigd dat de huidige regels voor de meeste situaties afdoende zijn. Waar er sprake is van interpretatieverschillen moet de Commissie van gedachten wisselen met de lidstaten om de regels te verduidelijken. Dat kan worden gedaan door richtsnoeren of aanbevelingen uit te geven.</p>
      <p sl="en">Er zijn bijzondere omstandigheden waaronder het nodig kan zijn om grenscontroles opnieuw in te voeren. Daar is vandaag reeds in voorzien en dat is in enkele situaties ook het geval geweest – bijvoorbeeld bij een belangrijke gebeurtenis als een terrorismedreiging. Er zou iets belangrijks kunnen gebeuren waardoor lidstaten gedwongen worden om dit te doen, maar dan wel onder zeer duidelijke omstandigheden. Maar we moeten de Europese dimensie hiervan versterken en voorkomen dat de lidstaten unilateraal optreden. Daar hebben we het nu over.</p>
      <p sl="en">We leven in turbulente tijden. Veel van de dingen die nu gebeuren zijn een reden voor vreugde – in Egypte en Tunesië – maar er zijn ook een heleboel zorgen. Wij moeten kalm zijn in deze situatie. Wij moeten proberen ermee om te gaan op de korte termijn, maar ook de lange termijn. Wij moeten onze regels versterken, niet ondermijnen. We moeten de regels versterken op basis van het Europees recht, onze waarden en onze internationale verplichtingen. Wij hebben Europees leiderschap nodig om ons te verzetten tegen simplistische oplossingen – en daar heb ik er vandaag enkele van gehoord – en populisme. Wij hebben meer Europa nodig, niet minder.</p>
      <a text="(Applaus)"/>
    </intervention>
    <intervention id="2-532-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. − Mevrouw de Voorzitter, ook ik zou u zeer willen bedanken voor dit debat en voor de bijdragen die ik heb gekregen van de leden van dit Parlement.</p>
      <p sl="en">Laat ik eerst beginnen met een verduidelijking van het asielpakket, aangezien ik daar zeer concrete vragen over heb gekregen. Wat betreft de specifieke voorstellen die op tafel liggen, verwelkomt de Raad het begin van de trilogen tussen het Parlement en de Raad over de erkenningsrichtlijn. Wat betreft de Dublinverordening en de Eurodacverordening is er op technisch niveau belangrijke vooruitgang geboekt.</p>
      <p sl="en">Twee hoofdkwesties die onlosmakelijk verbonden zijn met de politieke discussies blijven echter onopgelost. De eerste is de opschorting van overdrachten krachtens de Dublinverordening en de tweede is de toegang tot wetshandhaving krachtens de Eurodacverordening. Vele delegaties in de Raad zijn van mening dat de opschorting van de Dublinoverdrachten naar de lidstaten die bloot staan aan praktische druk, een slecht precedent zou scheppen en de Dublinverordening zou ondermijnen. Een groot aantal delegaties heeft ook de sterke wens te kennen gegeven om wetshandhavingsinstanties toegang te geven tot de gegevensbank van Eurodac. Gelet op deze opvattingen in de Raad en gezien onze gezamenlijke inzet voor de invoering van een gemeenschappelijk Europees asielstelsel is er een constructief debat nodig tussen alle betrokken instellingen: Raad, Parlement en Commissie.</p>
      <p sl="en">Tot slot kijkt de Raad met belangstelling uit naar de herziene voorstellen van de Commissie met betrekking tot de procedurele richtlijnen en de richtlijn opvangvoorzieningen, die als ik me niet vergis begin juni worden verwacht. Mevrouw Weber, u verwees naar het werk van de Raad en liet doorschemeren dat wij vraagtekens zouden zetten bij de medebeslissing en deze zouden ondermijnen om te proberen het Parlement te isoleren. Ik hoop dan ook dat mijn toelichting voor u voldoende is geweest. Uiteraard willen wij u graag alle informatie geven en doen wij ons uiterste best om vooruitgang te boeken bij deze dossiers, die volgens mij van essentieel belang zij voor ons allemaal.</p>
      <p sl="en">Laat ik in mijn moedertaal verder gaan met enkele horizontale, algemene afsluitende opmerkingen.</p>
      <p sl="hu">Zoals ik in mijn inleiding heb benadrukt ligt het grote debat in de Raad nog voor ons. Het voorstel van de Commissie is zes dagen geleden gepubliceerd. We hebben voor 12 mei een buitengewone vergadering van de Raad Justitie en Binnenlandse Zaken bijeengeroepen, waar we een oriëntatiedebat kunnen houden. We vertrouwen erop dat dit werk en het debat in de werkgroep de taak van de staatshoofden en regeringsleiders zullen vergemakkelijken opdat zij de belangrijkste politieke beslissingen tijdens de Europese Raad in juni zullen kunnen nemen.</p>
      <p sl="hu">Op dit moment kan ik dus het standpunt van het Hongaarse voorzitterschap met u delen. En laat me – niet voor het eerst – in het Parlement herhalen dat onze basisfilosofie een sterk Europa is, een sterk Europa dat de mens centraal stelt in zijn denkwijze.</p>
      <p sl="hu">Dat is onze basisprincipe. Al onze beleidsvormen en maatregelen worden erdoor bepaald, en op basis hiervan kan ik u vertellen wat ons uitgangspunt zal zijn in deze politiek zeer gevoelige zaak. Wij zullen met niemand meewerken die probeert het Schengensysteem en het vrije verkeer te ontmantelen.</p>
      <p sl="hu">De overgrote meerderheid van de sprekers van het Parlement heeft gepleit voor het behoud van dit gemeenschappelijke acquis. Ik wil graag de Italiaanse afgevaardigde, de heer Iacolino, citeren, die het had over het patrimonio della civiltà europea , over ons gemeenschappelijke Europees erfgoed, of mevrouw Kinga Gál, die zei dat vrij verkeer het tastbaarste resultaat is van de eenheid van de EU.</p>
      <p sl="hu">Het Hongaarse voorzitterschap zal zich verzetten tegen elk streven dat daartegenin gaat. Maar dat betekent niet, en daarbij wil ik me aansluiten bij commissaris Malmström, dat het systeem niet geperfectioneerd moet worden. We weten al maanden, jaren dat dit systeem aan de uitdagingen van 2011 moet worden aangepast, en dat is zeker mogelijk. Niemand wil dat wat we met jarenlang werk samen tot stand hebben gebracht, uiteenvalt.</p>
      <p sl="hu">Dus wat de herinvoering van binnengrenscontrole betreft zijn we van mening dat die slechts in uitzonderlijke gevallen, bij een enorme uitdaging, voor bepaalde tijd en met communautaire besluitvorming kan plaatsvinden. Ik heb dat in mijn inleiding gezegd, en ook mevrouw Malmström en commissaris Barroso hebben dat gezegd. Ik zeg nogmaals dat dat ons uitgangspunt is.</p>
      <p sl="hu">Waaraan kunnen we nog wel meewerken en waaraan kunnen we niet meewerken? We willen vluchtelingen die echte vluchtelingen zijn krachtens het internationale recht, van de rest onderscheiden. We moeten hen helpen, zodat we trouw kunnen blijven aan onszelf en aan onze gemeenschappelijke waarden.</p>
      <p sl="hu">Daarnaast moeten we optreden tegen illegale migratie. Dat de bescherming van de gemeenschappelijke grenzen, onze buitengrenzen, een gemeenschappelijke zaak is hoef ik niet te vermelden. Frontex moet worden versterkt en de middelen die daarvoor nodig zijn moeten ter beschikking worden gesteld. Dat is waar we met uw medewerking aan werken, in de hoop dat we zo spoedig mogelijk een beslissing kunnen nemen.</p>
      <p sl="hu">De kwestie-Schengen is meer dan wat er nu in de mededeling van de Commissie staat; op de agenda staat de uitbreiding van het Schengengebied. Het Hongaarse voorzitterschap houdt deze twee zaken duidelijk gescheiden. Niemand mag willen dat de twee landen die er een enorme hoeveelheid werk, energie en geld in hebben gestoken om zich fatsoenlijk voor te bereiden en aan de grote verwachtingen te voldoen waarmee aansluiting bij het Schengengebied gepaard gaat, genegeerd en geruïneerd worden met het argument dat men daar momenteel niet voor in de stemming is.</p>
      <p sl="hu">We hebben onder het Hongaarse voorzitterschap al in februari erkend dat Roemenië gereed was ten aanzien van de technische normen, en Bulgarije had nog wat huiswerk te doen. Ik kan met genoegen bekendmaken dat Sch-eval, de Groep Schengenevaluatie, begin mei heeft vastgesteld dat Bulgarije dat werk gedaan heeft.</p>
      <p sl="hu">Hopelijk kunnen we nog vóór het eind van het Hongaarse voorzitterschap in de Raad bekendmaken dat de technische voorbereidingen zijn voltooid. De twee landen voldoen aan de technische criteria voor Schengen. Wanneer de lidstaten daar gereed voor zijn moet het politieke besluit genomen worden. We hebben daarover permanent overleg met alle betrokkenen gevoerd en doen dat nog steeds, en we proberen een oplossing te vinden die voor alle belanghebbenden, Roemenië, Bulgarije, en alle lidstaten die zich zorgen maken om het Schengensysteem, aanvaardbaar is.</p>
      <p sl="hu">En tot slot een opmerking: ik geloof dat het de heer Weber van de Fractie van de Europese Volkspartij (Christendemocraten) was die zei dat we er heel goed op moeten letten wat voor beleid we voeren met betrekking tot immigranten, Europese problemen en het arbeidsaanbod. Daar ben ik het in grote mate mee eens. We mogen niet vergeten dat we onze eigen werklozen hebben, maar we mogen evenmin vergeten dat we een vergrijzende samenleving in Europa hebben en ook problemen met het arbeidsaanbod zullen krijgen.</p>
      <p sl="hu">Om die reden heeft het Hongaarse voorzitterschap zich ten doel gesteld demografische kwesties aan de orde te stellen, zodat we elkaar kunnen tonen welke lidstaten groot succes hebben behaald op het gebied van demografisch beleid, op het gebied van gezinsbeleid. We willen de situatie van gezinnen in de Europese Unie graag verbeteren. We willen graag dat er in Europa meer kinderen worden geboren, want alle lidstaten bevorderen dit met hun eigen middelen. Dat is de oplossing voor het probleem van de vergrijzende samenleving, en het zou goed zijn als we dat niet met migratie hoefden op te lossen.</p>
    </intervention>
    <intervention id="2-534-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-543-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Voorzitter, collega's, vrij verkeer van personen in de EU is, samen met de euro, één van de absolute pijlers van het Europese project. Er is ook vandaag geen enkele reden waarom we dit in vraag zouden stellen. De reactie op de duizenden vluchtelingen die letterlijk aanspoelen in het zuiden van Europa, kan onmogelijk zijn dat we onze binnengrenzen gaan sluiten, ook niet tijdelijk. De reactie kan alleen maar zijn dat we werk maken, op korte termijn, van een gezamenlijk Europees asiel- en immigratiebeleid. We kunnen en zullen ons er niet bij neerleggen dat door de komst van 30 000 vluchtelingen op de stranden van Italië of Griekenland, de pijlers van de EU in vraag worden gesteld. Uiteraard heeft Italië gelijk als het Europese solidariteit vraagt bij de aanpak van dit probleem. Daar ligt de oplossing. Maar het blokkeren van de binnengrenzen, ook tijdelijk, is een paniekreactie die de EU-leiders onwaardig is.</p>
    </intervention>
    <intervention id="2-544-500" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Als de Commissie een zware uitdaging voor de EU ziet, dan is haar reactie om meer gecentraliseerde bevoegdheden te grijpen. Op dezelfde manier heeft de financiële crisis haar perfect in de kaart gespeeld en is zij boven op de kans gesprongen om economisch bestuur te rechtvaardigen in plaats van toe te geven dat de euro is mislukt. De zorgen om de plotselinge toestroom van migranten en de druk waaronder een aantal landen komt te staan, wordt gebruikt om de versterking van Schengen met een meer gecentraliseerde governance te eisen. De leden van het EP worden gekozen door het volk, als de stem van het volk. Zij vertegenwoordigen de landen waaruit zij komen, en toch wordt het 'populistisch' genoemd als zij hier nationale belangen weergeven. Barroso heeft gezegd dat het in de mode raakt om populistisch te zijn en de vlag van de xenofobie te zwaaien. Is hij van mening dat de essentie van een land zijn (een eigen regering, een onafhankelijke economie en nationale grenzen hebben) inherent verkeerd is? Waarom hebt u niet het lef om het Parlement maar te schrappen en Europa met geweld over te nemen? De scheldpartijen, bangmakerij en sluipende bureaucratie zijn berekend en megalomaan. Maar denk niet dat wij het niet merken. Als dat zo was, dan zou de zogenaamde mode van het populisme zich niet aan het ontwikkelen zijn. De mensen beseffen steeds meer wat uw bedoelingen zijn en de tijd komt dat u wordt ontmaskerd.</p>
    </intervention>
    <intervention id="2-544-937" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="nl">Het probleem van de migratiestromen waar Italië en heel Europa mee te kampen hebben, mag niet worden gereduceerd tot een humanitair probleem, ook al is dat het meest urgente probleem. Het is bekend dat wij als leden van het Parlement de politieke wensen van de burgers moeten verwoorden en verwezenlijken en de haalbaarheid ervan voor de lange termijn moeten beoordelen. Daartoe moeten wij een totaalvisie hebben en in staat zijn deze ten overstaande van de andere instellingen te verdedigen. In het geval van het immigratiebeleid begint de totaalvisie bij de analyse dat de Europese bevolking ouder wordt, hoewel de mate waarin sterk verschilt van lidstaat tot lidstaat. De kloof tussen geboorte- en sterftecijfers wordt steeds groter en onze groei is mede afhankelijk van de verdeling van het arbeidskrachtenaanbod, waarmee ervoor moet worden gezorgd dat de markt over de benodigde arbeidskrachten beschikt om voortdurend in de productiebehoefte te voorzien. Daarom moet het Parlement zich bij de andere instellingen, waaronder de regeringen van de lidstaten, hard maken voor een alomvattende benadering van het immigratieprobleem, waarbij de mens centraal komt te staan in een herstelstrategie die niet enkel op economisch herstel georiënteerd moet zijn en waarin behalve voor bankiers ook oog is voor loodgieters, ingenieurs en bouwvakkers.</p>
    </intervention>
    <intervention id="2-541-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="nl">Door het besluit van Italië om tijdelijke verblijfsvergunningen te verstrekken aan duizenden Tunesische immigranten die op Italiaans grondgebied arriveerden, gevolgd door het verzoek van Frankrijk om tijdelijke herinvoering van grenscontroles, wordt een van de meest tastbare facetten van de Europese eenwording, het Schengengebied, ter discussie gesteld.</p>
      <p sl="nl">De voorstellen van de Commissie in haar mededeling van 4 mei jongstleden, waarin vooral wordt voorzien in uitbreiding van de 'bijzondere omstandigheden' waaronder herinvoering van controles aan de binnengrenzen mogelijk zou worden, vind ik zogezegd verbijsterend. We gaan toch niet een van de mooiste resultaten van Europa ter discussie stellen omdat twee staatshoofden dat willen.</p>
      <p sl="nl">Immigratie is een uitdaging die om een Europees antwoord vraagt en ik pleit dan ook voor een gemeenschappelijk migratiebeleid. Het is tijd om dit dossier nu eens krachtig aan te pakken. Ik hoop dat de Europese top in juni, waar dit thema aan de orde zal komen, niet zal worden verziekt door populistische sentimenten.</p>
    </intervention>
    <intervention id="2-538-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Ik moet zeggen dat ik teleurgesteld ben over het feit dat de Commissie de hele migratiekwestie reduceert tot de problemen in het Middellandse Zeegebied en de Schengenruimte. De situatie is kritiek. Sinds geruime tijd al wordt er uitgekeken naar een ambitieuze strategie van de Commissie, niet naar een anti-Europees plan om de nationale grenzen in ere te herstellen. Commissaris Malmström heeft terecht benadrukt dat het vrij verkeer van personen over de Europese grenzen heen een enorm succes is en dat we dit moeten behouden. Vanuit dat oogpunt lijkt het Commissievoorstel voor het beheer van migratiestromen onbegrijpelijk, met name de passage die het mogelijk maakt om grenscontroles in de Europese Unie in te voeren, al is het alleen voor noodsituaties en op tijdelijke basis. Het feit dat een land niet over een dergelijke maatregel kan beslissen maar dat alleen de Unie dit kan, is positief. Toch vind ik dat deze bepaling achterhaald is en dat zij te zeer het resultaat is van de populistische druk van de premiers van Frankrijk en Italië. Het gaat hier niet om een onbeduidende kwestie maar om een van de grondbeginselen van de Europese Unie: de vrijheid van verkeer. Ik ben er niet van overtuigd dat we dit beginsel de dupe moeten laten worden van de huidige problemen om de migratiedruk vanuit Afrika onder controle te krijgen. Naar mijn mening heeft de Unie de taak regels vast te stellen om de migratiedruk uit het Middellandse Zeegebied over de lidstaten te spreiden en om ervoor te zorgen dat de integratie van migranten efficiënt verloopt. De Commissie beveelt ons aan om een hele reeks documenten over migratie aan te nemen in mei en juni, en ik zou hier de hoop willen uitspreken dat de Commissie bij de opstelling van die documenten een zekere objectiviteit in acht neemt en het hoofd koel houdt.</p>
    </intervention>
    <intervention id="2-544-875" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="nl">De huidige politieke crisis in Noord-Afrika en de migratiestromen die daarvan het gevolg zijn hebben duidelijk gemaakt dat er een sterke Europese immigratie- en asielaanpak nodig is. Immigratie is een Europese uitdaging die niet alleen snel en concreet aangevat moet worden, maar die daarnaast een gemeenschappelijke langetermijnstrategie vereist. Het ontgaat ons misschien dat volgens de VN sinds maart 12 360 migranten van Libië naar Italië en Malta zijn getrokken en dat voorts 700 000 mensen Libië en Tunesië hebben verlaten met als doel om de Middellandse Zee over te steken. Zonder gemeenschappelijke aanpak voor de opvang van migranten en de controle van de grenzen dreigt er een oncontroleerbare, chaotische migratiestroom op gang te komen die ernstige gevolgen heeft voor heel Europa. Daarom is het belangrijk dat Frontex versterkt wordt, dat de lidstaten meer onderlinge solidariteit tonen en dat er overeenkomsten worden gesloten om de grenzen beter te kunnen controleren en illegale immigranten beter te kunnen terugsturen. Eventuele wijzigingen van de Schengenovereenkomst zouden op Europees niveau moeten geschieden en niet mogen worden overgelaten aan de afzonderlijke lidstaten. We moeten voorkomen dat de lidstaten die het meest te maken krijgen met de forse toestroom van migranten, verder geïsoleerd raken.</p>
    </intervention>
    <intervention id="2-540-000" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Tegenwoordig is een van de belangrijkste uitdagingen voor Europa te beslissen hoe het moet reageren op de revoluties aan zijn zuidelijke grenzen. De democratisering van die regio is van essentieel belang voor de EU. De Europese Unie moet voor de stroom vluchtelingen uit die regio een oplossing vinden die de humanitaire beginselen en mensenrechten eerbiedigt. Er is solidariteit nodig tussen de lidstaten, maar vooral jegens de vluchtelingen die naar Europa komen. Wij Hongaren kunnen het belang daarvan werkelijk begrijpen, aangezien honderdduizenden van onze landgenoten na de revolutie van 1956 in veel landen van de wereld zijn opgevangen.</p>
      <p sl="hu">Het antwoord op de migratiedruk ligt niet in een herinvoering van de binnengrenscontrole, maar in een bespoediging van de lopende onderhandelingen over een spoedige aanneming van het asielpakket, het gemeenschappelijk Europees migratiebeleid en het Schengenevaluatiemechanisme.</p>
      <p sl="hu">Ook een tijdelijke herinvoering van grenscontrole zou een van de symbolische verworvenheden van de EU ondermijnen door belemmeringen op te werpen voor het vrij verkeer van burgers. Het is een verworvenheid die bij Europese burgers in hoog aanzien staat en tegelijk ook een van de garanties is voor de implementatie en het succes van de gemeenschappelijke economische ruimte. We moeten samen een antwoord vinden op de nieuwe problemen en mogen niet toegeven aan populistische en individuele stemmen die een schijnoplossing bieden.</p>
    </intervention>
    <intervention id="2-542-000" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Tijdens ons debat over de versterking en verbetering van de governance van het Schengengebied moeten we ons ook buigen over een nieuw migratiebeleid voor de Europese Unie, niet enkel in de context van de situatie in Noord-Afrika, maar ook in de context van eventuele gebeurtenissen bij onze oosterburen. Het is moeilijk te voorspellen wat er in de toekomst zal gebeuren in de voormalige Sovjetlanden. We moeten ook rekening houden met de uitdagingen die Europa te wachten staan. De bevolking van de Europese Unie vergrijst en daarom mag de toestroom van migranten niet enkel als een bedreiging voor de Europese arbeidsmarkten worden beschouwd. Migranten dragen vaak bij tot de economische groei van het land waar ze zich gaan vestigen.</p>
      <p sl="pl">Dit was ook het geval na de toetreding van de nieuwe lidstaten tot de Europese Unie. Duitsland, dat vreesde voor een toestroom van migranten, paste een overgangsperiode toe en heeft pas nu zijn grenzen opengesteld voor werknemers uit Polen. Groot-Brittannië daarentegen besliste wel om onmiddellijk zijn arbeidsmarkt open te stellen, en plukt nu de vruchten van de arbeid van ongeveer twee miljoen jonge, bekwame en energieke Polen. Het wordt ook vaak herhaald dat we politieke migratie moeten aanvaarden, maar dat we Europa voor economische migratie moeten sluiten. Volgens mij heeft zo'n opdeling geen zin, want het is vaak erg moeilijk om deze twee types migratie van elkaar te onderscheiden. Hoe kunnen we de protesten van de middenklasse in de Arabische landen classificeren? Ze hadden immers zowel een politieke als economische achtergrond. Laten we dus niet toegeven aan ingebeelde angsten, maar laten we denken aan de kansen voor onze ontwikkeling.</p>
    </intervention>
    <intervention id="2-539-000" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">De agressieve standpunten die door de Franse en Italiaanse politieke leiders zijn ingenomen met betrekking tot het incident van Ventimiglia hebben niets te maken met de Schengenovereenkomst, maar zijn veeleer een poging om indruk te maken op de eigen burgers. De ongeveer 20 000 migranten waren voornamelijk economische migranten op zoek naar werk en betere economische kansen. Tunesië zou financieel geholpen moeten worden door de EU, in plaats van iets te moeten ondergaan wat op zijn best een brain drain genoemd kan worden, en in de plaats van te moeten aanzien hoe zijn knapste koppen om economische redenen willen emigreren. Dan kan Tunesië economische ontwikkelingsprogramma's uitvoeren die werk creëren voor jongeren en werklozen. Dat mag ons echter niet afleiden van de noodzaak het echte probleem aan te pakken, namelijk de vraag hoe we het beste kunnen omgaan met de migratie van echte asielzoekers uit Noord-Afrika, die vluchten of zullen vluchten uit door oorlog verscheurde landen. Hiervoor hebben we niet de terugkeer van nationale grenscontroles nodig. Tot de beginselen van de EU behoren vrij verkeer van personen en solidariteit tussen de lidstaten, en wij moeten in dat opzicht geen stappen achteruit zetten. Wij hebben een bepaling in de Verdragen waarin staat dat gezorgd moet worden voor één asielstelsel van de EU en een passende lastenverdeling tussen de lidstaten. In plaats van het rechtse populisme in de kaart te spelen zouden wij als Europeanen eraan moeten werken om de noodzakelijke wetgeving te krijgen.</p>
    </intervention>
    <intervention id="2-537-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Uit de toestroom van migranten op Lampedusa gedurende de afgelopen dagen blijkt dat het immigratieprobleem een actueel thema is dat dringende maatregelen vereist. Het is duidelijk dat het Schengengebied beter bestuurd moet worden, zoals ook is aangegeven in de mededeling van de Commissie van 4 mei jongstleden.</p>
      <p sl="nl">Hiertoe moeten de solidariteitsmechanismen worden versterkt door asielzoekers te verspreiden, mobiliteit te organiseren en nieuwe partnerschappen te sluiten met derde landen. De herziening van de mechanismen voor uitvoering van het Schengenacquis mag geen excuus zijn om het recht op vrij verkeer naar believen in te perken, maar moet veeleer nieuwe kansen creëren.</p>
      <p sl="nl">Ik hoop dat er snel concrete voorstellen worden gedaan om vooroordelen en discriminatie tegen te gaan, wetteloosheid te bestrijden en mensenrechten, menselijke waardigheid en een vreedzame samenleving te bevorderen. Middels een goed, op het bevorderen van vooruitgang en veiligheid gericht beleid, moet dag in dag uit gestreefd worden naar een efficiëntere beheersing van immigratie en een vreedzame samenleving worden bevorderd. Het terugsturen van grote aantallen migranten naar hun landen van herkomst helpt allesbehalve om de afstand tussen Europeanen en immigranten te handhaven. Het gevaar bestaat juist dat de illegaliteit en onveiligheid zullen toenemen, evenals de economische kosten.</p>
    </intervention>
    <intervention id="2-544-000" speaker_id="96655" name="Monika SMOLKOVÁ" is_mep="True" mode="written" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="nl">De massale migratie van mensen uit Noord-Afrika was een paar maanden geleden al te voorspellen, en Frankrijk en Italië hadden toen meteen in actie moeten komen, samen met de Commissie. Hun verklaringen en acties van nu, die onder meer impliceren dat de politie van het ene land de documenten van het andere land weigert te aanvaarden, hebben meer dan alleen verbazing gewekt. De eisen om belangen aan de binnengrenzen te beschermen ten koste van 25 000 vluchtelingen, zijn precedentloos, populistisch en in strijd met alles wat Schengen vertegenwoordigt. Op 22 december 2007 heb ik geholpen bij het verwijderen van de slagbomen aan de grens tussen Slowakije en Hongarije. Als je kijkt naar het enthousiasme van de mensen van toen, dan lijkt het wel of met de huidige versterking van de binnengrenzen het ideaal van Schengen volkomen ontkend wordt. Vrijheid, vrij verkeer van personen en goederen, en solidariteit met iedereen die solidariteit nodig heeft: dat moeten prioriteiten blijven van de Europese Unie. Ik ben tegen binnengrenzen, en ik verwacht dan ook dat de controlemechanismen van Schengen zullen worden versterkt om de populistische tendensen van sommige lidstaten de wind uit de zeilen te nemen, om radicalisering en intolerantie te voorkomen en om het Schengensysteem te verstevigen, dat een van de grootste verworvenheden is van het huidige Europa.</p>
    </intervention>
    <intervention id="2-544-750" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het eiland Lampedusa wordt geteisterd door een humanitaire crisis als gevolg van de volksopstanden in Noord-Afrika en de komst van meer dan 20 000 Tunesische vluchtelingen tussen januari en april. Het is de Italiaanse regering niet gelukt om het enorme aantal asielaanvragen en de plotselinge komst van duizenden illegale immigranten te verwerken. De Schengenovereenkomst van 1985, die in het Verdrag betreffende de Europese Unie is opgenomen, wordt beschouwd als een van de grootste verworvenheden van de Europese integratie. Het is daarom van belang dat we de grondbeginselen ervan niet uit het oog verliezen, omdat de effectiviteit van het Schengengebied in het geding komt als er aan getornd wordt. De Schengenovereenkomst moet correct toegepast worden met een door solidariteit, wederzijdse informatieverstrekking en coördinatie gekenmerkte geest. De humanitaire crisis die we nu meemaken moet worden opgelost maar met gebruikmaking van de juridische instrumenten van het Schengenacquis. Er zal onderscheid gemaakt moeten worden tussen enerzijds mensen die recht hebben op internationale bescherming, zoals vluchtelingen, en anderzijds economische migranten, zodat degenen die de bescherming echt hard nodig hebben inderdaad beschermd kunnen worden. Aan de andere kant moet koste wat het kost voorkomen worden dat de Schengenovereenkomst eenzijdig geschonden wordt omdat hiermee de opbouw van een Europese ruimte zonder grenzen, waarmee in 1985 een begin is gemaakt, in gevaar komt.</p>
    </intervention>
    <intervention id="2-535-000" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">De voorstellen die de Commissie woensdag bekendmaakte om het asiel- en migratiebeleid aan te scherpen bevatten één stommiteit en enkele goede aanzetten. De verwijzing naar grenscontroles aan de binnengrenzen getuigt meer van politiek opportunisme dan van leiderschap en inzicht. Maar goed, deze toegeving aan Frankrijk en Italië is gelukkig slechts symbolisch. Daarnaast ben ik blij dat de Commissie in haar voorstellen toont dat ook zij beseft dat gedegen oplossingen voor een efficiënter asiel- en migratiebeleid niet onder de kerktoren moeten worden gezocht, maar dat een en ander meer Europese samenwerking vereist.</p>
      <p sl="nl">Er zijn enorme verschillen tussen de lidstaten in de verwerking van asielaanvragen en de uitkomst van deze procedures. Een ééngemaakt Europees asielsysteem is dus nodig, zodat asielzoekers zien dat Europa kan helpen waar nodig, maar geen vrijkaart geeft aan avonturiers. Dit moeten we koppelen aan het ontwikkelen van zinvolle partnerschappen tussen Europa en de buurlanden om groei en ontwikkeling te ondersteunen. Ik hoop dat de Commissie zich niet meer als speelbal laat gebruiken in de binnenlandse profilering van enkele politici. Waar we nood aan hebben, zijn gedegen Europese oplossingen voor een Europees probleem. Deze voorstellen zijn een goede basis, maar voor mij mag het best nog wat meer zijn.</p>
    </intervention>
    <intervention id="2-536-250" speaker_id="39725" name="Iuliu WINKLER" is_mep="True" mode="written" nationality="Romania" birth_date="14-03-1964" birth_place="Hunedoara" m_state="RO">
      <p sl="ro">De ernstige gevolgen van de economische en financiële crisis en de repercussies van de Arabische lente met haar verstrekkende gevolgen voor immigratiestromen en toegang tot aardolie, zorgen voor toenemende verdeeldheid in de EU. Hierdoor bestaat het risico dat de EU een van zijn meest kostbare verworvenheden prijsgeeft: vrij verkeer binnen het Schengengebied. Het beperken van het vrij verkeer van Europese burgers door het opleggen van nieuwe beperkingen, zij het tijdelijk, en door Roemenië en Bulgarije aanvullende criteria op te leggen naast de Schengenovereenkomst, zal leiden tot een ondermijning van de Europese eenheid. Ik geloof in een krachtig, solidair Europa en ik steun de visie van het Hongaarse voorzitterschap, uitgedrukt in de slagzin 'Sterk Europa'. Echter, gezien de recente ontwikkelingen in het Schengengebied moet ik zeggen dat we op het verkeerde pad zijn. In kritieke momenten zoals het huidige moet de EU-leiding meer visie en solidariteit tonen en zich bezighouden met het tegenhouden van het botte populisme en interne protectionisme in Europa. Deze problemen zullen dramatische gevolgen hebben, die eenvoudig te voorspellen zijn. Het Schengengebied zal zeker niet sterk en stabiel worden met behulp van beperkingen en verboden.</p>
    </intervention>
    <intervention id="2-536-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="nl">In het debat in de plenaire vergadering van het Europees Parlement is ook gebleken dat de vrijheid van verkeer, die mogelijk is gemaakt door de Schengenovereenkomst, een van de voornaamste pijlers van de Europese samenwerking is, en we moeten alles doen om die vrijheid te behouden. Tegelijkertijd zien we echter dat Europa niet was voorbereid op de groeiende aantallen migranten uit Tunesië en Libië. Het feit dat Italië deze migranten reisdocumenten verschaft heeft, stelt hen in staat om zich vrij te verplaatsen binnen de Schengenruimte. Andere landen, met name Frankrijk en Duitsland, hebben zich hierdoor gedwongen gezien om intensief naar een oplossing te zoeken. In het kader van Schengen kunnen landen in bijzondere omstandigheden aan hun grenzen steekproefsgewijs reizigers controleren, en Denemarken bijvoorbeeld heeft al gebruik gemaakt van deze optie. Naar mijn mening is de oplossing niet gelegen in een gemeenschappelijk Europees migratie- en asielbeleid, omdat deze kwestie onder de bevoegdheid van de lidstaten valt. De grenslanden van de Schengenruimte moeten nu hun verantwoordelijkheid nemen om de gemeenschappelijke grens te beschermen, en maatregelen treffen voor een snelle terugkeer van de economische migranten naar hun land van herkomst.</p>
    </intervention>
  </section>
  <section id="creitem64" title="16. Interinstitutioneel akkoord over een gemeenschappelijk Transparantieregister - Wijziging van het Reglement ingevolge de invoering van een gemeenschappelijk Transparantieregister">
    <intervention id="2-546-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is de gecombineerde behandeling van:</p>
      <p sl="nl">het verslag over de sluiting van een interinstitutioneel akkoord tussen het Europees Parlement en de Commissie over een gemeenschappelijk Transparantieregister [2010/2291(ACI) ] - Commissie constitutionele zaken. Rapporteur: Carlo Casini (A7-0174/2011), en</p>
      <p sl="nl">het verslag over de wijziging van het Reglement van het Europees Parlement ingevolge de invoering van een gemeenschappelijk Transparantieregister voor het Europees Parlement en de Commissie [2010/2292(REG) ] - Commissie constitutionele zaken. Rapporteur: Carlo Casini (A7-0173/2011)</p>
    </intervention>
    <intervention id="2-547-000" speaker_id="988" name="Carlo CASINI" is_mep="True" mode="spoken" role="rapporteur" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, mevrouw de minister, mijnheer de commissaris, dames en heren, ik zal in één keer ingaan op de twee kwesties die hetzelfde onderwerp betreffen.</p>
      <p sl="it">Met dit debat en de daarop volgende stemming komt er een eind aan het werk en aan de periode van onderhandelingen die de werkgroep onder leiding van mevrouw Wallis, waarin alle fracties vertegenwoordigd waren, heeft gevoerd met de delegatie van de Commissie onder leiding van de heer Šefčovič. De onderhandelingen hebben geleid tot het opstellen van een akkoord over een gemeenschappelijk transparantieregister. De Commissie constitutionele zaken (AFCO) heeft dit verslag in enkele maanden tijd opgesteld en daarnaast een verslag over de wijziging van het Reglement van het Parlement afgerond.</p>
      <p sl="it">Ik was persoonlijk zeer verrast door het feit dat de publieke opinie zoveel aandacht had voor dit transparantieakkoord. Ik vrees echter dat men hier meer resultaten van verwacht dan er in werkelijkheid mee beoogd worden. Transparantie komt neer op het waarborgen van correct politiek handelen, maar is niet het juiste instrument om tot de kern van corruptie door te dringen. De recente voorbeelden van journalisten die een paar leden van het Parlement probeerden om te kopen, hadden ook buiten de Parlementsgebouwen plaats kunnen vinden. Daarnaast weten mensen die corrupt willen handelen heel goed hoe ze aan identificatie kunnen ontkomen, en daarom zijn registers geen wondermiddel.</p>
      <p sl="it">Het juiste instrument is het strafrecht. Mocht het strafrecht van de lidstaten niet volstaan, dan moeten wij de artikelen 82 en 86 van het Verdrag van Lissabon herlezen en nagaan of corruptie van leden van het Parlement moet worden beschouwd als een grensoverschrijdend delict of als een daad die schadelijk is voor de financiële belangen van de EU. Dan moeten wij bepalen of er een Europese openbare aanklager moet komen, die bovendien een belangrijke stap op weg naar eenheid zou betekenen.</p>
      <p sl="it">De taken van het transparantieregister zijn bescheidener van aard. In sommige landen heeft de term 'lobbyist' een negatieve betekenis, terwijl lobbyen in andere landen haast wordt gezien als een openbare dienstverlening, omdat besluitnemers van kwesties op de hoogte worden gesteld die zij anders wellicht niet te weten waren gekomen. Dit is met name van belang voor het Europees Parlement, omdat de onderwerpen waar de leden zich mee bezighouden, vaak zeer complex en technisch van aard zijn en omdat wij een evenwicht moeten vinden tussen bedrijven en landen die verschillende belangen vertegenwoordigen.</p>
      <p sl="it">Lobbyisten kunnen hierbij een nuttige rol spelen. Laten we hen dan ook niet langer lobbyisten noemen, maar belangenvertegenwoordigers. Belangen kunnen natuurlijk tegengesteld zijn, en dat is maar goed ook. Ik ben rechter geweest en kan u zeggen dat het verhoren van tegenpartijen wordt gezien als een voorwaarde om de waarheid te ontdekken en het recht te laten zegevieren. Dus al men lobbyisten en belangenvertegenwoordigers heeft met tegenovergestelde belangen, dan is dat een goede zaak: het gaat erom dat rechters – en dus ook Parlementsleden – hun vrijheid van gedachte behouden, onafhankelijk blijven en zich oprecht inzetten voor het algemeen belang. Daarom is in overleg tussen het Parlement en de Commissie het transparantieregister opgericht, in de hoop dat de Raad zich snel bij het akkoord aansluit.</p>
      <p sl="it">Wie zijn belangen wil behartigen mag dat in het Parlement doen, maar dan wel na inschrijving in het register, waarin alle informatie betreffende de juridische en financiële achtergrond is opgenomen. Het register is openbaar. Voorts bestaan er organisaties die niet hun eigen belang behartigen, maar die omwille van algemene waarden een bijdrage willen leveren aan het Europees beleid, zoals kerken, politieke partijen en regio's. Zij hoeven niet in het register te worden opgenomen, maar als zij een eigen kantoor hebben dat alleen belast is met het onderhouden van contacten met de Europese instellingen, dan moeten zij wel worden geregistreerd, zij het dat zij onder een andere wettelijke regeling vallen dan belangenvertegenwoordigers.</p>
      <p sl="it">Zoals eerder aangegeven brengt het nieuwe register tevens een wijziging van het Reglement van het Parlement met zich mee. Daarom zijn er twee verslagen opgesteld, die een eerste stap vormen op weg naar volledige transparantie. Inmiddels wordt een aantal hypothesen tegen het licht gehouden, die na verdere reflectie tot wetgeving zouden kunnen leiden. In paragraaf 9 van het document waarmee het akkoord wordt goedgekeurd is dan ook de mogelijkheid opgenomen om de gegevens van de belangenvertegenwoordigers die in de voorbereidende fase van het verslag met Parlementsleden hebben gesproken, in de verslagen te vermelden.</p>
      <p sl="it">Gelet op de ruime mogelijkheden om later wijzigingen aan te brengen sta ik negatief tegenover de amendementen waarmee die mogelijkheden aan banden worden gelegd. Ik hoop echter dat de Raad zich binnenkort bij het akkoord aansluit en dat er meteen een breed draagvlak ontstaat in het Parlement. Ik hoop ook dat een krachtig signaal wordt afgegeven met betrekking tot de plicht van transparantie en dat een leidraad wordt geboden voor optreden. Ik kijk uit naar een bijna eenparige goedkeuring hiervan.</p>
    </intervention>
    <intervention id="2-548-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mevrouw de Voorzitter, mijnheer de commissaris, dames en heren, transparantie is een uitermate belangrijk beginsel van democratische instellingen. Dat geldt vooral voor de instellingen van de Europese Unie, aangezien die er - zoals algemeen bekend - dikwijls van beschuldigd worden zich weigerachtig op te stellen en niet transparant te functioneren. De Raad is vastbesloten om de grootst mogelijke transparantie tussen de EU-instellingen en -organen te waarborgen. De Raad is zich er tevens van bewust dat burgers naleving van de hoogst mogelijke normen verwachten van degenen die ze belast hebben met hun aangelegenheden, en is daarom ingenomen met het initiatief van het Europees Parlement en de Commissie voor de invoering van een transparantieregister.</p>
      <p sl="hu">Ik ben in het bijzonder ingenomen met de verslagen van de heer Casini. Als deze door het Parlement worden aangenomen kan het transparantieregister op basis daarvan de komende maanden worden ingevoerd. Daarmee kunnen we wederom laten zien dat de EU zich niet alleen in woorden, maar ook in daden tot transparantie verbindt.</p>
      <p sl="hu">Ik maak gebruik van de gelegenheid om te benadrukken dat ik ervan op de hoogte ben dat de Raad is uitgenodigd om deel te nemen aan het transparantieregister. De Raad heeft tot dusver niet volledig willen deelnemen aan het proces omdat hij, in tegenstelling tot het Parlement en de Commissie, per definitie niet beïnvloed wordt door de activiteiten van belangenvertegenwoordigers. Deze nemen doorgaans geen contact op met de Raad als instelling, maar richten hun activiteiten op de lidstaten. Desalniettemin heb ik reeds uitgelegd dat de Raad bereid is om een rol te vervullen in het register en toezicht te houden op het functioneren daarvan. We zijn tevens bereid om een aantal aspecten van een eventuele rol voor de Raad met het Parlement en de Commissie te bespreken, uiteraard zonder de inwerkingtreding van het akkoord tussen de twee instellingen te vertragen.</p>
      <p sl="hu">Dames en heren, op grond van het onlangs door de Raad genomen besluit onderzoeken we nu de mogelijkheid om een politieke verklaring af te leggen met het oog op de lancering van het register in juni.</p>
    </intervention>
    <intervention id="2-549-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie. − Mevrouw de Voorzitter, transparantie is iets dat burgers aangaat en waar zij zich zorgen over maken en is van essentieel belang om de democratische legitimiteit van de Europese Unie te vergroten.</p>
      <p sl="en">Ik ben erg blij u te kunnen zeggen dat we vandaag al meer dan 3800 inschrijvers in het register van de Commissie hebben.</p>
      <p sl="en">Daarom ben ik er vast van overtuigd dat de invoering van een gemeenschappelijk transparantieregister een nieuwe belangrijke stap vooruit zal betekenen in de pogingen om de transparantie van het besluitvormingsproces van de EU te verbeteren en een direct antwoord te geven op de zorgen van de burgers.</p>
      <p sl="en">Ik zou het zeer constructieve werk willen prijzen dat we in onze gezamenlijke werkgroep hebben verricht. Daarvoor wil ik hulde brengen aan mevrouw Wallis, die nu de vergadering voorzit, aan de heer Casini, onze rapporteur, maar ook aan de heer Leinen en mevrouw Durant. Het was een uitstekende groep en het was echt een genoegen om ermee samen te werken.</p>
      <p sl="en">Het resultaat van ons werk is een zeer evenwichtig en pragmatisch ontwerp van interinstitutioneel akkoord, dat we vandaag aan het Parlement ter overweging en ter bespreking voorleggen.</p>
      <p sl="en">Indien dit morgen wordt goedgekeurd, dan kan het register door onze twee instellingen gezamenlijk in juni worden gelanceerd. Hiervan zal ongetwijfeld een sterk politiek signaal uitgaan. Daarmee zal worden bevestigd wij vastberaden zijn om op het Europese toneel toe te zien op de naleving van transparante en ethische praktijken.</p>
      <p sl="en">Het register wil burgers meer transparantie geven met betrekking tot organisaties en zelfstandig werkzame personen die betrokken zijn bij het maken van EU-beleid of die proberen om het besluitvormingsproces van de EU te beïnvloeden.</p>
      <p sl="en">Ik begrijp dat er enige bezorgdheid is geweest over regionale overheidsinstanties, dus dat kan ik maar beter verduidelijken. De vraag was of zij zich al dan niet moeten laten registreren. Ik denk dat als we de tekst zorgvuldig lezen we zullen vaststellen dat daarmee hun ware identiteit inderdaad niet zou worden weerspiegeld evenmin als het feit dat zij zorgen voor een directe vertegenwoordiging van hun burgers overeenkomstig de eigen grondwettelijke stelsels.</p>
      <p sl="en">Een zorgvuldige lezing van de inhoud van de overeenkomst moet echter in dit opzicht volledige geruststelling geven. Sterker nog, in de tekst wordt expliciet vermeld dat van plaatselijke, regionale en gemeentelijke autoriteiten niet wordt verwacht dat zij zich in het register laten inschrijven. Deze benadering wordt nog versterkt door bijlage I waarin staat dat overheidsinstanties zich niet in het register hoeven te laten inschrijven.</p>
      <p sl="en">Van diensten die integraal deel uitmaken van een door plaatselijke, regionale en gemeentelijke ambtenaren bemand bestuur, waarin activiteiten worden verricht die overeenkomen met institutionele of constitutionele taken, wordt evenmin verwacht dat zij zich in het register laten inschrijven. Ik hoop dat dit de zorgen helpt wegnemen die ik de afgelopen dagen heb geregistreerd.</p>
      <p sl="en">Dan nog een laatste opmerking over de interinstitutionele dimensie. Ik denk dat wij allemaal vinden dat de samenwerking tussen de Commissie en het Parlement verder geconsolideerd zou worden indien de Raad hieraan meedoet.</p>
      <p sl="en">Daarom ben ik het Hongaars voorzitterschap zeer veel verschuldigd, dat ik van ganser harte ervoor wil bedanken dat het de houding in de Raad heeft weten te veranderen en de Raad in een positieve stemming en positieve denkrichting heeft gestuurd bij het zoeken naar manieren om de betrekkingen tussen de Raad, de Commissie en het Parlement bij het beheer van dit register zo goed mogelijk te regelen. Dan zal het politieke signaal dat drie instellingen deze kwestie zeer serieus nemen en dat de drie instellingen de kwestie van transparantie samen gaan aanpakken, een krachtig signaal zijn. Ik ben er zeker van dat met een dergelijke politieke steun van alle drie de instellingen de drempel van vierduizend inschrijvers in het register zeer snel zal zijn bereikt.</p>
    </intervention>
    <intervention id="2-550-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">namens de PPE-Fractie. – Mevrouw de Voorzitter, mevrouw de minister, mijnheer de commissaris, transparantie is een hoeksteen van de democratie. Transparantie zorgt ervoor dat de mensen weten wie invloed uitoefent en hoe besluiten werden genomen. Na de inwerkingtreding van het Verdrag van Lissabon beschikt het Europees Parlement over aanzienlijk meer macht, en daarom is het juist dat we onze handelwijze telkens weer ter discussie stellen en ook onszelf in twijfel trekken.</p>
      <p sl="de">De onderhandelingen tussen het Europees Parlement en de Commissie over het transparantieregister zijn een succes, en er ligt nu een uitstekend resultaat op tafel. Ik wil nog eens uitdrukkelijk onderstrepen dat het goed is dat er voor de gemeentelijke en regionale overheden en ook voor kerken duidelijke regelingen zijn gevonden, die hun belangen weerspiegelen.</p>
      <p sl="de">Ik wil ook duidelijk maken dat we lobbyen op zich niet als slecht beschouwen. We hebben advies van deskundigen nodig en we moeten bij ons werk een beroep kunnen doen op deskundigen. Uiteindelijk is belangrijk dat wij Parlementariërs vrij het vóór en tegen kunnen afwegen en onafhankelijk besluiten kunnen nemen. Ik wil zeggen dat wij als Parlementariërs echt trots mogen zijn. Als we dit vergelijken met de nationale parlementen dan zien we dat er maar weinig lidstaten in de Europese Unie zijn die op dit niveau al over een transparantieregister beschikken. In de hoofdstad van mijn land, Berlijn, waar ik woon, bestaat een dergelijk transparantieregister op het moment nog niet, en daarom moeten we ons wel bewust zijn van het feit dat we hier een stap voorwaarts hebben gezet.</p>
      <p sl="de">De Raad zou ik het volgende willen zeggen: als dit onderwerp geen probleem voor de Raad is, omdat lobbyisten bij u zeer weinig invloed uitoefenen, dan moet het des te eenvoudiger zijn om deel te nemen aan het transparantieregister. Dus misschien is de Raad in staat om zijn innerlijke weerstand te overwinnen.</p>
      <p sl="de">Mevrouw de Voorzitter, tot slot wil ik er op wijzen dat als wij Parlementariërs in de toekomst inderdaad meer moet werken zonder door lobbyisten te worden beïnvloed, dat we dan meer ondersteuning en medewerkers nodig hebben. Pas dan kunnen we zelf meer voor de burgers in de Europese Unie doen.</p>
    </intervention>
    <intervention id="2-551-000" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mevrouw de Voorzitter, dames en heren, allereerst wil ik de rapporteur en al degenen die hierbij betrokken waren danken. Na de stemming morgen zal een tijdperk van veel werk zijn besluit vindt. Het is een goede dag voor Europa, voor het Europees Parlement als instelling en voor de Commissie, omdat het ons gelukt is een gemeenschappelijk transparantieregister op poten te zetten. Dit is een belangrijke stap in de juiste richting, maar er dient nog veel te gebeuren.</p>
      <p sl="de">Ik zou graag nog twee onderwerpen willen aankaarten. Ten eerste is het register niet werkelijk verplicht. Dat moet hier vandaag ook nog eens duidelijk worden gezegd. Hierover heb ik nog een vraag aan de commissaris: de Commissie heeft telkens weer laten weten dat er geen geschikt rechtskader bestaat. Is de Commissie van plan om een dergelijk rechtskader op te zetten, zodat er na de herziening van een verplicht register kan worden gesproken?</p>
      <p sl="de">Ik ben zeer verheugd over de uitspraak van de Raad. De Raad zei er geen moeite mee te hebben om, zoals de heer Weber net heeft gezegd, deel te nemen aan het register. Ik zou het goed vinden als de Raad hieraan gevolg zou geven, aangezien het register alleen dan werkelijk volledig is, als alle drie de instellingen van de Europese Unie een gemeenschappelijk register hebben en als dit register bovendien verplicht is. We zullen als fractie vóór het amendement van een andere fractie stemmen, waarin staat dat de geldsommen die aan lobbyen worden besteed eveneens in het transparantieregister dienen te worden vermeld. Dit amendement vindt onze ondersteuning.</p>
      <p sl="de">Met betrekking tot de verschillende nationale lobbygroepen is duidelijk gezegd dat zij niet in het register zullen worden opgenomen. Ik zou al mijn collega's willen danken voor hun bereidheid tot compromissen op dit gebied. Het zou werkelijk een zwarte vlek op het blazoen van deze overeenkomst zijn geweest als nationale lobbygroepen op dezelfde manier zouden worden behandeld als lobbyisten uit de industrie of van andere belangengroeperingen.</p>
    </intervention>
    <intervention id="2-552-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mevrouw de Voorzitter, uit recente schandalen is duidelijk gebleken welke macht lobbyisten op het Parlement kunnen hebben, en daarom juicht de Fractie Alliantie van Liberalen en Democraten voor Europa ten zeerste het stroomlijnen van het register van lobbyisten toe. Daarmee wordt in feite een duidelijk verplicht systeem gecreëerd dat meer transparantie en betere raadplegingsprocessen zou moeten opleveren.</p>
      <p sl="en">Ik beveel in het bijzonder paragraaf 9 van het verslag aan, dat het Bureau verzoekt om een systeem in te stellen van wetgevende voetafdrukken, op grond waarvan rapporteurs degenen kunnen vermelden die gedurende de behandeling van een ontwerpwet hebben gelobbyd. Dit is een gevoelige kwestie, maar ik denk dat het een nieuwe stap vooruit zou zijn in onze pogingen om de legitimiteit van het Parlement onder de bevolking en de kwaliteit van ons wetgevingsproces te verbeteren. Het systeem zal pas volledig zijn als de Raad, die de tweede kamer van onze wetgevende macht is, eraan meedoet, maar ik verwelkom de voorzichtige stappen vooruit die worden gezet, en ik dank het voorzitterschap voor zijn verklaring van vanmiddag.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-553-000" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mevrouw de Voorzitter, ik dank de heer Duff dat hij de kwestie van de wetgevende voetafdruk heeft aangekaart. Bent u van mening dat een wetgevende voetafdruk – de omvang hiervan moet nog worden vastgelegd – eventueel ook het werk van het Europees Parlement zou kunnen belemmeren? Hoe groot zullen naar uw idee de draagwijdte en de gevolgen van de voetafdruk zijn?</p>
    </intervention>
    <intervention id="2-554-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, ik denk dat dit een experiment zou zijn. Net als bij alle experimenten het geval is, zal de betrokken praktijk zich verspreiden als zij succesvol is gebleken te zijn. Ik denk echter dat het beperkt zou moeten blijven tot rapporteurs die ontwerpwetgeving namens het Parlement moeten opstellen. Zij zouden de namen moeten publiceren van degenen met wie ze in de loop van hun werk een officiële bijeenkomst hebben gehad.</p>
      <p sl="en">Ik denk dat daarmee intelligent en goedgeïnformeerd lobbyen in het Parlement zou worden gestimuleerd. Wij weten allemaal dat we, als we wetsontwerpen van de beste kwaliteit willen opstellen, aangewezen zijn op de vakkennis en expertise van mensen uit de beroepswereld buiten dit Parlement.</p>
    </intervention>
    <intervention id="2-555-000" speaker_id="96957" name="Ashley FOX" is_mep="True" mode="spoken" nationality="United Kingdom" birth_date="15-11-1969" birth_place="Sutton Coldfield" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mevrouw de Voorzitter, mag ik om te beginnen de heer Casini bedanken voor zijn werk en voor de totstandbrenging van dit interinstitutioneel akkoord. De leden van de Commissie constitutionele zaken en de Commissie hebben goed werk verricht bij de opstelling van een zinvol en praktisch verslag dat een transparanter wetgevingsproces zal opleveren. Mevrouw de Voorzitter, het is goed dat u vandaag de vergadering voorzit. Ik wil u namelijk bedanken voor uw werk bij de onderhandelingen tussen het Parlement en de Commissie.</p>
      <p sl="en">Dit verslag is proportioneel wat zijn benadering betreft en het is nuttig. Ik geloof dan ook dat het goed zal doen. Hierin wordt de belangrijke rol die regionale en lokale overheden spelen bij de vormgeving van de Europese wetgeving erkend, en er wordt daarom een duidelijk onderscheid gemaakt tussen lobbyisten en ambtenaren van lokale en regionale overheden.</p>
      <p sl="en">Hoewel het verslag een stap in de goede richting is, zijn er nog steeds dingen die gedaan moeten worden. Ik hoop dat dit register zich, als het een succes blijkt te zijn, zal ontwikkelen tot een verplicht register van lobbyisten. Ik ben het met het voorstel van de heer Duff eens dat rapporteurs de namen moeten noemen van de lobbyisten met wie ze contact hebben gehad bij het opstellen van ontwerpwetgeving. Het lijdt geen twijfel dat onze kiezers ons in dit Parlement met flink wat achterdocht bejegenen. Hoe meer transparantie en hoe meer openheid er is, hoe beter.</p>
      <p sl="en">Dit gezegd zijnde wil ik alleen nog vermelden dat er één probleem is met dit akkoord, namelijk dat er één instelling in ontbreekt. Het is teleurstellend dat de Raad hieraan niet meedoet. Als medewetgever zouden de lidstaten eensgezind moeten zijn en aan het register moeten gaan deelnemen, zodat we een werkelijk transparant wetgevingsproces kunnen waarmaken.</p>
    </intervention>
    <intervention id="2-556-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mevrouw de Voorzitter, beste collega's, de politiek wordt opgebouwd op vertrouwen. De leden van dit Parlement zijn via vrije en geheime verkiezingen gekozen door de burgers van onze lidstaten, en die burgers verwachten volkomen terecht van ons dat we in al onze redevoeringen en besluiten hun belangen – het welzijn van de burgers, dat wil zeggen het collectief belang – voor ogen hebben en niet onze eigen belangen of de belangen van derden, van firma's of andere belangengroeperingen nastreven.</p>
      <p sl="de">We weten echter ook dat we bijvoorbeeld in Brussel omgeven zijn door meer dan tienduizend beroepslobbyisten, die precies dat doen wat hun werk hun voorschrijft, namelijk invloed uitoefenen op de leden van het Parlement en de Commissie. Daar ontkom je niet aan, dat is normaal – we leven in een vrije en open maatschappij – maar we moeten ons binnen deze structuur toch staande zien te houden en onze onafhankelijkheid behouden. Dit is ons niet altijd gelukt, en er zijn Parlementsleden geweest die deze regels hebben overtreden, en dat was ook één van de belangrijkste redenen waarom we deze regels wilden verbeteren.</p>
      <p sl="de">Transparantie is één van de belangrijkste voorwaarden voor vertrouwen en daaraan werken we op dit moment. We zijn na zeer lange onderhandelingen met de Commissie erin geslaagd tot een akkoord te komen over dit gemeenschappelijke transparantieregister, maar ik moet eerlijk zeggen dat ook ik liever had gezien dat de Raad hier eveneens aan deelnam.</p>
      <p sl="de">De Fractie De Groenen/Vrije Europese Alliantie heeft hier al sinds lang voor gepleit. We zijn verheugd dat dit nu tot stand is gebracht en we zijn ook best trots op het resultaat, maar ik moet toch zeggen dat we niet helemaal tevreden zijn. We zouden liever hebben gezien dat het register verplicht zou zijn geweest, en niet alleen voor degenen die in de gebouwen van de Commissie en het Parlement hun werk doen, maar ook voor degenen die dat buiten doen, bijvoorbeeld met een glaasje wijn in een van de vele Brusselse bars. We willen dat het register voor alle drie de instellingen geldt; niet zoals nu alleen voor het Parlement en de Commissie, maar ook voor de Raad. We willen dat de gegevens over de financiële details preciezer en relevanter worden. We zijn van mening dat de geldsommen die hiermee gepaard gaan op identieke wijze moeten worden gemeten, en niet zoals nu voorgesteld voor kleinere operaties in stappen van 50 000 euro, terwijl de grotere operaties in grotere stappen worden gemeten, wat het moeilijk maakt om aan de weet te komen om hoeveel geld het gaat. We willen ook dat er regelmatige controles door een gemeenschappelijk secretariaat plaatsvinden.</p>
      <p sl="de">Toch is het een goede dag voor Europa, omdat dit register voor meer transparantie zorgt. Ik zou graag iedereen die hieraan heeft deelgenomen willen danken voor het bereikte resultaat.</p>
    </intervention>
    <intervention id="2-557-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">namens de GUE/NGL-Fractie. – Mevrouw de Voorzitter, met dit verslag wordt een stap gezet naar meer openheid en naar een verplicht lobbyregister voor elke persoon die probeert de EU te beïnvloeden. We hebben echter nog een lange weg te gaan voordat we daar zijn waar we willen zijn. Bovendien weten we dankzij corrupte leden van dit Parlement dat ook onze eigen zaken hier broodnodig op orde gebracht moeten worden. We moeten een duidelijk signaal afgeven dat elke betaalde nevenfunctie die onze integriteit als Parlementslid discutabel maakt volstrekt uit den boze is. Bovendien dienen we te beschikken over doeltreffende toezichtinstrumenten en -regels ter vaststelling van de gevolgen van overtredingen. Bovendien dienen er duidelijke regels in het leven te roepen voor de bescherming van klokkenluiders om te voorkomen dat geschoten wordt op de boodschapper. We kijken uit naar het verslag van de buitengewone commissie en verwachten wat dit betreft een snelle herziening van zowel het akkoord waarover we hier vandaag debatteren als het Reglement van het Parlement.</p>
      <a text="(Spreker verklaart zich bereid een ´blauwe kaart´-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-558-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mevrouw de Voorzitter, geachte collega, ik zou willen vragen wat u van het idee van de wetgevende voetafdruk vindt, en wat het naar uw mening betekent dat het transparantieregister niet-verplicht zal blijven, wat inhoudt dat er nog steeds zeer grote mazen in het register zullen voorkomen.</p>
    </intervention>
    <intervention id="2-559-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Dank u wel voor deze vraag, die mij de gelegenheid geeft om nog eens te hameren op hetgeen ik eerder heb gezegd, namelijk dat we nog een lange weg te gaan hebben voordat we ons doel bereikt hebben. We zijn zeker niet van mening dat we er al zijn. Voor ons ontbreekt er nog altijd het een en ander. De kwestie van het verplichte karakter van het register is uiteraard absoluut cruciaal. De idee van een digitale voetafdruk in wetgevende teksten achten wij zeer geslaagd en is dan ook iets dat we in de praktijk moeten toepassen. Uiteraard dient dit in onze ogen verplicht te zijn om überhaupt zoden aan de dijk te kunnen zetten. Maar, zoals ik reeds zei, is dit een stap in de goede richting en hopen we dat wanneer we eenmaal het verslag van de speciale commissie ontvangen hebben en deze tekst moet worden herzien - want dat moet het over uiterlijk twee jaar - we de kans hebben om onze doelstellingen op dit vlak volledig te realiseren. Dat is namelijk onze heilige plicht.</p>
    </intervention>
    <intervention id="2-560-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, wel, we krijgen dus een transparantieregister! Het is geen verrassing dat dit alleen kon gebeuren dankzij ondernemende Britse journalisten die wisten aan te tonen hoe gemakkelijk sommige leden van het EP voor de lokroep van het geld waren gezwicht. Op dat moment verklaarde het Europees Parlement – een beetje zoals de politiechef in de film Casablanca – dat het geschokt was – geschokt! – door de ontdekking dat corrupt lobbyen pal onder zijn eigen neus had plaatsgevonden.</p>
      <p sl="en">Dit register draagt al de kenmerken van de put die gedolven wordt als het kalf allang verdronken is. Het register zal weinig veranderen; de lobbyisten zullen er altijd doorheenkomen. Er is een vrijwillig registratiesysteem ingevoerd; het leverde eigenlijk niets op. Nu zal er enig licht gaan schijnen op wat er gaande is, maar het grootste gedeelte ervan zal in de modderige diepten van de stilstaande vijver worden weggeduwd; het zal business as usual zijn.</p>
      <p sl="en">Zoals gewoonlijk zullen degenen die zich aan de wet houden het het zwaarst te verduren hebben van de bureaucratie en degenen die de wet overtreden zullen gewoon een manier vinden om door te gaan. Zolang hopen geld van de belastingbetaler in Brussel voor het grijpen liggen, zullen er altijd gewetenloze lobbyisten zijn die zich erop storten, net zoals daar waar aas is, er altijd gieren zijn.</p>
      <a text="(Spreker verklaart zich bereid een 'blauwe kaart'-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-562-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, beste collega, ik ben absoluut vóór een gecultiveerde gedachtewisseling tijdens onze debatten, maar wat ik niet zo leuk vind is dat de zaken gewoon verkeerd worden weergegeven. Zou u daarom alstublieft willen corrigeren, wat u zo-even hebt gezegd? U hebt net beweerd dat het Parlement alleen over een transparantieregister debatteert omdat een aantal Britse kranten onlangs een bepaalde zaak openbaar heeft gemaakt. Zou u daarom de parlementen en het publiek duidelijk willen maken dat de gesprekken hierover al veel eerder waren begonnen, en dat ook het akkoord over het transparantieregister al was gesloten voordat de zaak waar u aan denkt, überhaupt was voorgevallen?</p>
    </intervention>
    <intervention id="2-563-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Mijnheer de Voorzitter, dit lijkt de katalysator te zijn die het hele gebeuren in gang heeft gezet. Ik wil trouwens sowieso niet dat Britten lid zijn van het EP. Ik zie niet in waarom wij het moeten pikken dat buitenlandse instellingen als deze onze zaken regelen. Hoe verder we naar het zuiden en het oosten gaan, hoe erger de cultuur van corruptie wordt. Dat bevalt me niet en ik wil niet dat mijn land daar ook maar enig deel aan heeft.</p>
    </intervention>
    <intervention id="2-564-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, we weten allemaal dat niet alleen het Europees Parlement, maar de gehele Europese Unie met een enorm geloofwaardigheidsprobleem te kampen heeft. Misschien hoort collega Häfner dit niet graag maar wanneer het Parlement eindelijk, met veel moeite en ongetwijfeld ook onder druk van de laatste lobbyschandalen, tot een akkoord komt over een transparantieregister, dan moet ik zeggen dat dit register waarschijnlijk een papieren tijger zal worden.</p>
      <p sl="de">Een vrijwillig register is mijns inziens gewoonweg boerenbedrog en zal niet tot meer transparantie leiden, zeker niet als de Raad niet meedoet, en als dus niet eens alle voor de wetgeving belangrijke instellingen meedoen. Zelfs wanneer de Raad hieraan zou deelnemen, blijven er nog genoeg mogelijkheden over om het register te ontduiken. Er bestaan honderden zogenaamde deskundigenkringen die meewerken aan de officiële stukken van de Commissie; wie deel uitmaakt van dergelijke adviescolleges, die achter gesloten deuren vergaderen, blijft een goed bewaard geheim.</p>
      <p sl="de">Volgens mij moeten in ieder geval niet alleen alle activiteiten ten behoeve van bedrijven of internationale concerns worden opgetekend, maar ook betaalde pogingen tot beïnvloeding door belangenvertegenwoordigers als beroepsvertegenwoordigingen en vakbonden. De burger heeft in deze kwestie een recht op werkelijke transparantie.</p>
    </intervention>
    <intervention id="2-565-000" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Mijnheer de Voorzitter, mijn gelukwensen aan de heer Casini voor zijn zeer correct verslag. Het transparantievraagstuk raakt natuurlijk aan de waardigheid van de afgevaardigden; daarover kan geen twijfel bestaan. Hoe meer soortgelijke maatregelen wij echter nemen, hoe sterker wij transparantie en functionele betrekkingen van de instellingen van de Unie met de sociale partners en de belangenvertegenwoordigers bevorderen.</p>
      <p sl="el">Het voorgestelde nieuwe register zal transparantie verzekeren voor een hele reek institutionele contacten. Daarmee worden belangenvertegenwoordigers, vertegenwoordigers van het maatschappelijk middenveld en overheidsvertegenwoordigers in afzonderlijke hoofdstukken opgenomen. Op die manier wordt een onderscheid gemaakt tussen de rol van belangengroepen en die van officiële gesprekspartners van de instellingen.</p>
      <p sl="el">De uitnodiging om zich te laten registreren waarborgt de identiteit van belangengroepen en lobbyisten. Zij krijgen een zelfstandige status toegekend en worden zo ingedeeld dat ze onmiddelbare, rechtstreekse gesprekspartners zijn van de EU-instellingen. Met de ratificatie van het Verdrag van Lissabon zijn de bevoegdheden van het Europees Parlement versterkt en daardoor trekt het Parlement natuurlijk een toenemend aantal belangenvertegenwoordigers aan die hun zaak willen bepleiten.</p>
      <p sl="el">Kortom, mijnheer de Voorzitter, het transparantieregister staat voornamelijk in dienst van transparantie en van een democratische en pluralistische wisselwerking tussen de sociale partners, de mandanten van de Parlementsleden, te weten de kiezers, het volk, en de instellingen van de Unie. Het spreekt natuurlijk vanzelf dat een dergelijk register verplicht moet worden bijgehouden door alle instellingen en hoge ambtenaren van de Europese Unie.</p>
    </intervention>
    <intervention id="2-566-000" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Mijnheer de Voorzitter, ik zou de heer Casini willen bedanken voor de verslagen over dit transparantieregister.</p>
      <p sl="es">We zitten in een crisis van buitengewone omvang, die ons al geruime tijd gezelschap houdt en die zelfs nog langer dreigt te blijven. Een crisis als deze betekent dat de levensomstandigheden van de mensen verslechteren, en dat hun verwachtingen voor de toekomst worden teruggedraaid.</p>
      <p sl="es">Wanneer economische crises het onmogelijk maken om ons beleid te rechtvaardigen aan de hand van positieve resultaten die we de mensen zouden kunnen bieden, dan moeten we dat beleid mede rechtvaardigen door een scrupuleuze eerbiediging van de politieke waarden die we bepleiten: zuinigheid, eerlijkheid, burgernabijheid en transparantie.</p>
      <p sl="es">Dit register is een stap in de richting van transparantie, maar niet meer dan een stap. Ik deel het standpunt van de collega's die hebben benadrukt dat het zaak is het register verplicht te stellen, de Raad erbij te betrekken en er zwaardere straffen in op te nemen wanneer onregelmatige gedraging opgespoord wordt.</p>
    </intervention>
    <intervention id="2-567-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, beste collega's, wanneer we morgen stemmen over het transparantieregister, zetten we weliswaar een stap op de juiste weg, maar zijn we niet aan het einde van onze wijsheid. Allereerst ben ik verheugd dat we een nieuwe naam hebben gevonden voor het lobbyistenregister van het Europees Parlement dat sinds 1996 bestaat en dat voortaan transparantieregister zal heten. Als ik zie wie zich allemaal moet laten registreren – onder andere publieke instellingen en publiekrechtelijke organen – om een toegangspasje voor een jaar te krijgen, dan vind ik dat een betreurenswaardige aangelegenheid. Ik vind het nog altijd goed dat een vereniging van advocaten zich moet laten registreren, maar ik heb er echter minder begrip voor dat een publiekrechtelijk orgaan dat zich in het geheel niet met partijpolitiek bemoeit, zich ook moet laten registreren.</p>
      <p sl="de">Hoeveel transparantie ook moge zijn, in feite komt het nog steeds aan op het innerlijk kompas van ieder Parlementslid, op wat hij juist acht, wie hij ontmoet, wie hij niet ontmoet, naar wie hij luistert en naar wie niet. Per slot van rekening worden we ook langs zeer veel andere communicatiekanalen door mensen gecontacteerd.</p>
    </intervention>
    <intervention id="2-568-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, aan zo´n innerlijk kompas zitten soms heel wat haken en ogen. Ik ben echter van mening dat het om de onafhankelijkheid van de Parlementsleden gaat. Natuurlijk wordt de invloed van de lobby problematisch wanneer iemand probeert je over te halen, met welke argumenten dan ook, maar vooral wanneer het oneerlijke argumenten zijn.</p>
      <p sl="de">Het is een feit dat in het lobbyregister slechts 2 800 van de 20 000 lobbyisten in Brussel zijn geregistreerd. Verder is het een feit dat we hier in het Parlement veel te weinig mogelijkheden hebben om deskundigheid en expertise te ontwikkelen. Dit zou met een herschikking van de middelen zeer snel kunnen worden bereikt, en daaraan zou ik mijn sterke ondersteuning geven. We hebben met dit transparantieregister hoogstens een kleine etappe gewonnen, maar we zijn wel aan het warm lopen voor Washington D.C., waar ze allang een Lobbying Act on Disclosure hebben. Die wet functioneert beter dan alles wat ons hier ter beschikking staat.</p>
      <p sl="de">Ik ben voor een zo snel mogelijke invoering van niet alleen een wetgevende voetafdruk maar ook een wetgevende vingerafdruk. Dat wil zeggen dat we zelf openbaar maken met welke lobbyisten we contact onderhouden en over welke zaken we met ze praten. Ik heb zelf – en ik kan het u alleen maar aanraden om dit eens te bekijken – een lobbytikker ingericht op mijn website, waarin ieder contact met een lobbyist wordt geregistreerd, om het even of ik net aan het werk ben met een wetsontwerp of niet.</p>
    </intervention>
    <intervention id="2-569-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, dit verslag is belangrijk omdat hierin de kern geraakt wordt van het werk dat wij doen in het Parlement: het voorbereiden en implementeren van regels en wetten.</p>
      <p sl="en">Zoals de heer Casini heeft gezegd, is de term 'lobbyist' ietwat ongelukkig omdat het de indruk wekt van privileges of corruptie of beide, terwijl het in werkelijkheid deskundigen op hun vakgebied zijn die ons informeren over de moeilijkheden en nuances van de verschillende stukken wetgeving die we voorstellen.</p>
      <p sl="en">Ik werk zelf op dit moment mee aan een advies over gegevensbescherming en ik ben verbaasd over het aantal groepen dat met hun opvattingen naar mij toe is gekomen. Als ik verplicht was om een register bij te houden, dan zou ik graag ook degenen willen opnemen die naar me toe zijn gekomen, omdat we op die manier echte transparantie zouden kunnen hebben. Een register van officiële lobbyisten, maar ook een lijst van degenen die bij ons hebben gelobbyd. Dat zou echte transparantie, meer geloofwaardigheid en uiteindelijk meer vertrouwen scheppen.</p>
    </intervention>
    <intervention id="2-571-000" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">Mijnheer de Voorzitter, vaak is gezegd dat onze burgers niet weten dat dit Parlement sinds Lissabon grotere bevoegdheden heeft gekregen. Dat is misschien waar, en het is ook zeer betreurenswaardig, want u kunt er donder op zeggen dat lobbyisten – of degenen die pretenderen lobbyist te zijn, zoals onlangs is bewezen – wel degelijk weten wat de bevoegdheden van dit Parlement zijn. Wij zijn medebeslisser over bijna alle belangrijke wetgeving in de EU en dat is een goede zaak, omdat wij het volk van de EU vertegenwoordigen. Wij zijn de enige rechtstreeks door het volk gekozen instelling.</p>
      <p sl="en">Welnu, hoewel dit een van de meest transparante instellingen van de Unie is en zal blijven, geloof ik nog steeds dat meer macht gepaard gaat met meer verantwoordelijkheid, en dat is precies wat we de komende maanden moeten proberen te bereiken. Het akkoord vandaag met de Commissie is niet slecht, maar lobbyisten moeten verplicht worden om hun naam en hun werkelijke belangen in een register te zetten. En dat is wat het Parlement reeds eist van de lobbyisten die hier naar ons toe komen. Ik hoop dat de andere instellingen het voorbeeld zullen volgen.</p>
      <p sl="en">Ik rond af met het volgende. Zoals u hebt aangegeven, ben ik covoorzitter van de door ons ingestelde werkgroep. Ik kan niet veel zeggen over wat we in detail aan het bespreken zijn. Ik kan u echter wel verzekeren dat we ervoor zullen zorgen dat de gedragscode van dit Parlement een van de meest transparante codes zal zijn die er bestaan, dat dit een code zal zijn die onze burgers en onszelf reden geven om trots te zijn op het feit dat wij lid zijn van deze uitzonderlijke instelling.</p>
    </intervention>
    <intervention id="2-572-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mijnheer de Voorzitter, allereerst wil ik zeggen dat ik blij ben dat het onderhavig akkoord de transparantie in de Europese Unie zal verbeteren, maar om eerlijk te zijn moet ik zeggen dat dit nog verre van volmaakt is.</p>
      <p sl="sk">Toch is het goed dat lobbyisten nu meer gestimuleerd worden om zich te laten inschrijven in het register, omdat ze anders het Europees Parlement niet binnenkomen. Verder is de toegang tot informatie over lobbyisten verbeterd, zoals de verstrekking van hun naam, en valt het toe te juichen dat lobbyisten die zich niet aan de regels houden verschillende straffen tegemoet kunnen zien, waaronder schrapping uit het register, wat betekent dat ze op een zwarte lijst komen te staan. De vraag is echter of deze maatregelen afdoende zijn. Zo kan ik er bijvoorbeeld niet mee akkoord gaan dat registratie de facto verplicht is omdat alleen geregistreerde lobbyisten toegang hebben tot het Parlement. Om de transparantie te vergroten is het van essentieel belang de registratie formeel verplicht te stellen, en ik hoop dat we dit in de huidige zittingsperiode zullen bereiken. Verder moeten we de regels verbeteren voor de overlegging door bedrijven en lobbyisten van rapporten over hun uitgaven aan lobbyactiviteiten. Met de huidige structuur kunnen lobbyisten veel minder opgeven dan ze in werkelijkheid hebben uitgegeven. Daarnaast is het van belang dat de financiële bronnen waaruit lobbyisten en adviserende bedrijven hun inkomsten halen, transparant worden.</p>
      <p sl="sk">Ten slotte wil ik nog opmerken dat ik het bijzonder zou waarderen als leden van dit Parlement de begrippen 'transparantieregister' en 'gedragscode' niet door elkaar zouden halen, omdat het twee volkomen verschillende kwesties betreft. Leden die op de een of andere manier – zelfs als het door eigen toedoen was - slachtoffer zijn geworden van niet-bestaande lobbybureaus, zouden daardoor niet gemotiveerd mogen worden bij de opstelling van de regels voor het 'transparantieregister'.</p>
    </intervention>
    <intervention id="2-573-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, er is al veel gezegd, maar het verdient herhaling. Het is goed dat we het nu eindelijk eens zijn over een register voor lobbyisten. Velen van ons ijveren hier al lang voor. Maar het is nog steeds een zeer voorzichtig voorstel. Ik kies er echter voor om dit als een eerste stap te zien die kan uitgroeien tot een breed principe van openbaarheid in alle instellingen van de EU. Het commentaar van vandaag van de Raad en van commissaris Maroš Šefčovič was erg positief.</p>
      <p sl="sv">Het principe van openbaarheid en transparantie is een van de weinige echt effectieve instrumenten om het risico op overtredingen en fraude te verminderen. Het is ook een belangrijke manier om het vertrouwen te vergroten in degenen onder ons die werkzaam zijn in dit politieke systeem en in de politiek in het algemeen. De volgende stappen die genomen moeten worden, bestaan eruit dat alle instellingen in het register moeten worden opgenomen, dat het register verplicht wordt gesteld en dat het, in overeenstemming met de aanpak in een aantal Scandinavische landen, wordt aangevuld met een vorm van informantenbescherming voor klokkenluiders, die ook uitermate belangrijk zijn voor openbaarheid en transparantie. Dank u.</p>
    </intervention>
    <intervention id="2-574-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, het transparantieregister en de lijst met lobbyisten die tot mijn blijdschap zijn ingevoerd voor zowel organisaties als onafhankelijke lobbyisten die bijdragen aan de formulering en implementatie van het Europese beleid hebben mijn volledige steun. Door de normen voor het verzekeren van de stabiliteit en integriteit van het EU-overheidsbestuur aan te scherpen en door de institutionele rechtsregels te versterken, wordt het democratisch functioneren van de Europese Unie gewaarborgd. Overigens mag het natuurlijk niet zo zijn dat het register leden verhindert de taken te vervullen die gepaard gaan met hun mandaat of degenen in het Europees Parlement te ontmoeten die hen of publiekrechtelijke lichamen vertegenwoordigen ten behoeve van lidstaten. Er moeten echter duidelijke regels zijn voor de mensen die specifieke belangengroepen vertegenwoordigen, om te zorgen voor een echte, open en transparante dialoog met degenen die op de een of andere manier willen deelnemen aan de opstelling van de Europese wetgeving en dat proces willen beïnvloeden.</p>
    </intervention>
    <intervention id="2-575-000" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik spreek als rapporteur voor Verordening (EG) nr. 1049/2001 inzake de toegang van het publiek tot documenten, en gelet op de geest van openheid en transparantie die aan die verordening ten grondslag ligt, verwelkom ik dit akkoord. Het is een nieuw stap in de goede richting, omdat openheid en transparantie de kern van het democratisch besluitvormingsproces vormen. We moeten weten wie het beleid beïnvloedt en wie soms een buitensporige invloed op het beleid, de procedures en uitkomsten uitoefent. We moeten hiervoor echter meer werk verrichten. We moeten ervoor zorgen dat de transparantie en integriteit van het werk van lobbyisten op EU-niveau van het hoogste niveau is. Verder moeten we het nieuwe register zo snel mogelijk in werking laten treden, en zodra het register in werking is getreden moeten alle personen en organisaties die onder de werkingssfeer ervan vallen juiste, actuele informatie verstrekken, zodat we kunnen zien wie wat beïnvloedt.</p>
      <p sl="en">Laat ik tot slot Jana Mittermaier van Transparency International citeren: "Het nieuwe register zal een test zijn van de inspanningen voor meer openheid van alle partijen die bij lobbyen betrokken zijn." Je zou het niet bondiger kunnen zeggen.</p>
    </intervention>
    <intervention id="2-576-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mijnheer de Voorzitter, de eenentwintigste eeuw is de eeuw van het Net, de eeuw van Wikileaks , de eeuw van de institutionele openstelling. Dat betekent transparantie en participatie van de burgers, die wij medeverantwoordelijk moeten maken om onze beslissingen te nemen.</p>
      <p sl="es">We moeten samen beslissen. Daarom dient ons werk van proactieve aard te zijn. We kunnen niet gaan zitten afwachten tot we onder druk worden gezet door lobby's en belangengroepen; we moeten ons inspannen om dichter bij de burgers te komen, en om naar hen te luisteren. Daarom geloof ik dat het transparantieregister en de vingerafdruk doeltreffend zullen zijn. In plaats van een beperkende, angstaanjagende factor zijn ze een gelegenheid om onze verslagen te verbeteren en onze resultaten te meten.</p>
      <p sl="es">Ik denk dat dit is de enige manier is om een modern parlement te worden. Ik was belast met een van de verslagen, en in de toelichting heb ik alle partijen opgesomd waarmee ik gewerkt heb. Dat is een manier van werken en een houding die wij duidelijk moeten onderscheiden van alle onverantwoordelijke gedragingen die we in het verleden gezien hebben.</p>
    </intervention>
    <intervention id="2-577-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Mijnheer de Voorzitter, ook ik wil laten weten dat ik tevreden ben met deze tekst, waar ik morgen met plezier vóór zal stemmen. Ik wil alleen duidelijk maken dat de schandalen waar we onlangs mee te maken hebben gehad, pogingen tot omkoperij waren, en niets anders. Het zijn ernstige feiten die zich echter recentelijk hebben voorgedaan. Wij waren al met ons werk begonnen lang voordat deze recente, serieuze ontwikkelingen zich voordeden. Deze maken deel uit van andere werkzaamheden en zijn gelukkig op zichzelf staande gevallen.</p>
      <p sl="fr">We zien echter dat een aantal belangengroepen aanzienlijke middelen inzet en alles op alles zet om de besluitvorming zoveel mogelijk te beïnvloeden. Daarom is dit register een stap in de goede richting. Ik heb bijgedragen aan de opstelling ervan en ik ben zeer tevreden over het werk dat is verzet.</p>
      <p sl="fr">Maar er is nog veel werk aan de winkel. Dit register moet een dynamisch instrument worden dat elk jaar wordt geëvalueerd. Niets hierin ligt voor eeuwig vast. Ik denk zelfs dat de ontwikkelingen in de technologie en in de middelen die lobbyisten inzetten, ons ertoe verplichten om het register constant te herzien als we willen dat het doeltreffend is, en als wij per richtlijn willen kunnen achterhalen wie er gelobbyd heeft, voor hoeveel geld en op welke manier. Ik sta ook volledig achter ecologische voetafdrukken, of liever gezegd wetgevende voetafdrukken, die verkregen kunnen worden door in verslagen het aantal lobbyisten te vermelden, plus de namen van de mensen die zij hebben gesproken, en ik zou graag zien dat het mogelijk is om precies te achterhalen wie wat heeft gezegd en wie welke mensen heeft beïnvloed.</p>
      <p sl="fr">Welnu, het register publiceren is één ding, uitleggen hoe het in zijn werk gaat is iets heel anders. De burgers moeten ook weten hoe zij deze registers kunnen raadplegen en hoe zij de informatie erin op een nuttige manier kunnen gebruiken om erachter te komen op welke manier wij beslissingen nemen. Daarom zal onze fractie zonder voorbehoud vóór deze tekst stemmen.</p>
    </intervention>
    <intervention id="2-578-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, natuurlijk is lobbyen een centraal instrument voor de deelname van de burgers aan het politieke gebeuren, en het is daarom belangrijk dat we hierbij misbruik voorkomen. Er is dus dringend behoefte aan een transparantieregister, en wel voor alle instellingen, niet alleen voor het Parlement en de Commissie, maar ook voor de Raad, omdat daar de echte besluiten worden genomen. Nogmaals, registratie moet verplicht zijn, en niet alleen om toegang te krijgen tot het Parlement. Lobbyisten onderhouden immers hun contacten zeker niet alleen in het Parlementsgebouw, maar heel vaak ook in restaurants, bij cocktailparty's of in fitnesscentra.</p>
      <p sl="de">Ik wil ook kort iets zeggen over transparantie met betrekking tot politieke partijen. Ook wanneer het gaat om eenmanspartijen, wanneer deze zich gedragen als eenmansbedrijven en zich voordoen als de zedenmeester van Europa, moeten deze partijen en personen zich transparant opstellen. Ze moeten transparant zijn wat betreft hun vermogen, hun financiële vorderingen op de staatskas en de terugbetaling van de kosten voor de verkiezingscampagne, dat wil zeggen de werkelijk terugbetaalde bedragen die ze tijdens de verkiezingscampagnes van overheidsinstellingen in hun land hebben gekregen. Deze kosten moeten ook op transparante wijze gedeclareerd worden.</p>
    </intervention>
    <intervention id="2-579-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, hartelijk dank dat ik het woord mag nemen. Ik ga er, net als de meeste mensen in deze zaal, mee akkoord dat het register een stap vooruit is wat de transparantie van het wetgevend proces betreft, maar volgens mij is het slechts één stap. We moeten ook grondig nadenken over andere stappen en oplossingen.</p>
      <p sl="pl">Het belangrijkste is volgens mij om een antwoord te geven op de vraag wat een Parlementslid mag doen. Mag een Parlementslid enkel hier in het Parlement werken, of kan hij of zij naast zijn werk in het Parlement ook nog andere beroepsactiviteiten uitoefenen? Ik ben persoonlijk van mening dat deze andere beroepsactiviteiten heel nauw moeten worden gedefinieerd en moeten worden beperkt tot wetenschappelijk werk en publicaties. Alle andere activiteiten in allerlei raden roepen bij mij vragen en twijfels op.</p>
    </intervention>
    <intervention id="2-580-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, het Verdrag van Lissabon heeft ervoor gezorgd dat het Europees Parlement meer bevoegdheden kreeg, maar dit brengt ook een grotere verantwoordelijkheid met zich mee. Transparantie in ons werk is daarom ontzettend belangrijk, gezien het feit dat wij ons bezighouden met wetgeving voor vijfhonderd miljoen mensen en vaak zeer grote geldbedragen.</p>
      <p sl="sv">Het register voor lobbyisten waartoe nu is besloten in het compromis is uiteraard bijzonder waardevol en ik hoop dat we verder kunnen gaan met het bieden van informantenbescherming voor klokkenluiders. Ik hoop ook dat we verder kunnen gaan en kunnen waarborgen dat de informatie in het register voor voorwaardelijke financiële verplichtingen of het eigendom van goederen verplicht wordt in plaats van vrijwillig, zoals nu het geval is. Ik hoop verder dat er een debat komt over welke nevenactiviteiten uit ethisch perspectief gepast zijn in onze hoedanigheid van leden van het Europees Parlement.</p>
      <p sl="sv">Ik verwelkom het compromis en zie het als een stap voorwaarts, maar er moeten nog veel meer stappen worden gezet op deze weg naar transparantie, openheid en een groter vertrouwen in de democratie. Dank u.</p>
    </intervention>
    <intervention id="2-581-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik denk dat de heer Weber gelijk had toen hij zei dat het gezamenlijk beheer van het transparantieregister iets is om trots op te zijn. Met uitzondering van de Verenigde Staten en Canada, ken ik namelijk geen enkele andere plaats buiten de Europese Unie waar zo'n lobbyregister, met de parameters die wij gaan invoeren, wordt bijgehouden. Hier heb ik het ook over de hoofdsteden van de lidstaten.</p>
      <p sl="en">De vraag die door verscheidene sprekers aan de orde is gesteld, eerst door de heer Groote en vervolgens door de heer Häfner, had betrekking op een verplicht register. In de werkgroep zijn we deze kwestie nu uitvoerig aan het bespreken. Het probleem is dat wij er nog niet achter zijn met welke rechtsgrondslag wij bedrijven, burgers of belangenvertegenwoordigers kunnen verplichten zich te laten registreren om hun beroep uit te kunnen oefenen.</p>
      <p sl="en">Als EU-bestuur kunnen wij niet weigeren om met dergelijke entiteiten op deze basis door te gaan. Daarom hebben we gezocht naar manieren om bedrijven, organisaties en lobby's op een positieve wijze ertoe te bewegen zich te laten registreren. Ik denk dat wij veel hebben bereikt, omdat wij met de goedkeuring van het Parlement dit systeem in feite in een verplicht systeem veranderen. Met onze gezamenlijk optreden, en samen met de Raad, zullen wij de reputatie hiervan kunnen verbeteren en de druk zozeer kunnen opvoeren dat de komende twee jaar zullen aantonen hoe wij dit moeten toepassen. Bovendien zullen wij dan extra ervaring hebben opgedaan om een kwalitatief hoogwaardige evaluatie te maken. Uitgaande daarvan zullen we zien hoe we de werking van het systeem verder kunnen verbeteren.</p>
      <p sl="en">Er is aangedrongen op passende controle op de financiering van de activiteiten van degenen die zich laten inschrijven in het register. Op dit punt kan ik u verzekeren dat de Commissie steekproefcontroles verricht op al degenen die zich reeds in het register hebben laten inschrijven, en ik ben er zeker van dat deze activiteiten zelfs zullen toenemen als we het register eenmaal gezamenlijk beheren. Al degenen die in het register staan, moeten er zeker van zijn dat als er iets onoorbaars is, wij het zullen vinden, het zullen bekritiseren en het zullen proberen te corrigeren en dat wij niet bang zullen zijn om degenen die verantwoordelijk zijn aan de schandpaal te nagelen.</p>
      <p sl="en">Ik ben erg blij – ik kom hierop terug omdat verscheidene sprekers op het belang ervan hebben gewezen – dat alle drie de instellingen vooruitgang boeken met dit werk. Ik ben er zeker van dat wij, na deze zeer belangrijke opening van het Hongaarse voorzitterschap, geen minuut zullen verspillen en zo snel mogelijk interinstitutionele besprekingen met de Raad zullen proberen te beginnen. Ik ben er zeker van dat wij een zeer geschikte manier zullen vinden om het register samen te beheren, aangezien de drie instellingen met hetzelfde doel van grotere transparantie van de wetgeving van de Europese Unie aan deze kwestie werken.</p>
      <p sl="en">Dan nog een laatste punt dat door verschillende sprekers aan de orde is gesteld en door de heer Casini is beschreven. Het transparantieregister is zeer zeker geen wondermiddel of tovermiddel in de strijd tegen corruptie. Wij weten heel goed dat hoge morele normen, ethiek, waardigheid en heldere regels van essentieel belang zijn. Het transparantieregister zal zeer zeker een heel goed instrument kunnen worden. Het zal een goede indicator zijn van de bereidheid van degenen die zich in het register laten inschrijven om de regels te respecteren en transparant te zijn. Het zou een indicator kunnen zijn dat zij niets te verbergen hebben en dat zij – en dit zou de belangrijkste indicator voor ons allemaal moeten zijn – echte partners willen zijn, die met ons willen werken, informatie met ons willen uitwisselen en aldus vertrouwen willen hebben in onze toekomstige communicatie.</p>
    </intervention>
    <intervention id="2-582-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik zou het debat van vandaag en het feit dat het Parlement en de Commissie het eens kunnen worden over het transparantieregister graag toejuichen als vertegenwoordiger van een lidstaat die sinds 2006 een wet heeft die lobbyen reguleert.</p>
      <p sl="hu">Voor de Raad is transparantie altijd een zeer belangrijke zaak geweest. Ik ben er zeer mee ingenomen dat wij, nadat wij er in 2008 en 2009 niet in geslaagd waren vooruitgang te boeken, nu onder het Hongaarse voorzitterschap werkelijk een doorbraak hebben kunnen bereiken, met dien verstande dat de Raad bereid is om toezicht te houden op de processen en in de mate van het mogelijke aan deze activiteit deel zal nemen. In welke mate de Raad dat zal kunnen doen, zal moeten blijken uit de onderhandelingen die nog op gang moeten worden gebracht.</p>
      <p sl="hu">We zijn dus bereid om te bespreken hoe we kunnen meewerken, en zoals ik in mijn inleidende betoog heb aangegeven, zijn we van plan om die bereidheid in de loop van juni in een politieke verklaring te bevestigen. Dit betekent dus niet per se dat we toetreden tot het interinstitutioneel akkoord.</p>
      <p sl="hu">De reden dat de lidstaten deze formule op dit moment kunnen aannemen – wat, en dat benadruk ik nogmaals, een grote vooruitgang is in vergelijking met de voorgaande jaren –, is dat de Raad als EU-instelling niet door lobbyende organisaties wordt benaderd;dat komt nauwelijks voor. Doelwit van die activiteiten zijn veeleer de lidstaten, de regeringen van de lidstaten en de overheidsinstanties. Dus als instelling wordt de Raad niet in dezelfde mate blootgesteld aan lobbyactiviteiten als de Commissie of het Europees Parlement.</p>
      <p sl="hu">Mijnheer de Voorzitter, commissaris, dames en heren, ik hoop dat de samenwerking goed zal verlopen en dat we na deze onderhandelingen deze politieke verklaring kunnen afleggen.</p>
    </intervention>
    <intervention id="2-583-000" speaker_id="988" name="Carlo CASINI" is_mep="True" mode="spoken" role="rapporteur" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik zou enkele punten graag nader willen toelichten. Ook ik wil sterk benadrukken dat dit akkoord lang voordat de zaak van de Engelse journalisten bekend werd, gesloten is. Helaas worden er op deze manier, via de media, onjuiste berichten verspreid. Zo neemt een van de grootste Italiaanse kranten, de Corriere della Sera , vandaag een loopje met Europa door te stellen dat wij te laat en alleen na dit journalistenoptreden in actie zijn gekomen, wat niet klopt. Op deze manier wordt er onterecht wantrouwen gekweekt ten opzichte van Europa.</p>
      <p sl="it">Het akkoord is al veel eerder gesloten. Hoe dan ook is het debat wat laat op gang gekomen omdat wij ons, toen het schandaal bekend werd, afvroegen of wij het akkoord verder konden versterken. De tekst is echter niet gewijzigd. Dat is het eerste punt.</p>
      <p sl="it">Het tweede punt betreft het al dan niet verplicht zijn. Het register is al verplicht. Wie wil lobbyen moet zich laten registreren. Ik begrijp niet wat met 'verplicht' wordt bedoeld. Hiermee kan toch niet worden bedoeld dat alle bedrijven en burgers zich in het register moeten laten inschrijven? Dat is onmogelijk. Veeleer zou het de taak moeten zijn van de afzonderlijke leden van het Parlement om mensen die hen benaderen en druk op hen willen uitoefenen, te vragen zich eerst te laten inschrijven in het register alvorens contact op te nemen.</p>
      <p sl="it">Het derde punt betreft mogelijke wijzigingen in de toekomst. Er is een werkgroep die zich hier momenteel over buigt, en ik denk dat deze een zo groot mogelijke bewegingsvrijheid moet krijgen. Ik ben het ermee eens dat bekendgemaakt moet worden met welke lobbyisten wij tijdens de werkzaamheden hebben gesproken, maar ik weet niet of de rapporteur daar in zijn eentje voor verantwoordelijk kan zijn of dat misschien ook de Voorzitter hiermee belast zou moeten zijn. Laten wij de werkgroep de vrijheid geven om de nodige aanbevelingen te doen.</p>
      <p sl="it">Tot slot mijn dank aan de heer Šefčovič voor de grote bijdrage die hij heeft geleverd aan de uitvoering van dit akkoord, en aan de vertegenwoordiger van de Hongaarse regering die ons onder andere heeft verzekerd dat de Raad zich binnenkort bij het akkoord zal aansluiten, hetgeen van specifiek belang is, gelet op het feit dat de Raad in dit geval ongetwijfeld de tweede kamer vertegenwoordigt. Als dus ook de Raad dit register overneemt, zal beter worden benadrukt dat Europa bestaat uit een regering – de Commissie – en een wetgevend orgaan bestaande uit vertegenwoordigers van de burgers en van de lidstaten.</p>
      <p sl="it">Ik besef heel goed dat er nog vragen beantwoord moeten worden, omdat de Raad de lidstaten vertegenwoordigt, maar ik ben ervan overtuigd dat we een goed resultaat zullen boeken.</p>
    </intervention>
    <intervention id="2-584-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Het debat is gesloten.</p>
      <p sl="nl">De stemming vindt woensdag, 11 mei 2011 plaats.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-586-000" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">We beroemen ons er altijd op dat we de meest open Europese instelling zijn. Het recente verleden heeft echter aangetoond dat het systeem, ongeacht de voordelen die het biedt, ook nadelen heeft. We weten allemaal hoe de Europese burgers hun vertrouwen in Europa hebben verloren en steeds meer verliezen en, laten we eerlijk zijn, ook in ons, leden van het EP. Een belangrijke manier om dit vertrouwen te herwinnen is door open te zijn over wat we doen en over welke invloeden ons werk vormgeven. Het gemeenschappelijk transparantieregister dat we vandaag op het punt staan aan te nemen door vóór de twee op tafel liggende verslagen te stemmen is een geweldige eerste stap in deze richting. Het is een 'eerste stap', aangezien dit niet al onze problemen zal oplossen. Zelf als het moeilijk zou zijn om het nu te doen, zullen we in de toekomst de weg inslaan naar een verplichte registratie van lobbyisten. Ik zou ook willen onderstrepen dat een dergelijk register geen vervanging kan zijn voor onze individuele inspanningen om transparantie te bereiken en de noodzaak om ons werk in dit opzicht opnieuw te doordenken.</p>
    </intervention>
    <intervention id="2-585-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ik ben ingenomen met het gemeenschappelijk transparantieregister, tenminste in zijn huidige gedaante. Maar het mag slechts één van de talloze initiatieven zijn in de richting van een grotere transparantie van het wetgevingsproces. Bovendien moet dit van toepassing zijn op de drie Europese instellingen. Het Europees Parlement is duidelijk bereid een serieus debat te houden over lobbyen en de regels daarvoor. Daarmee geeft het Parlement het goede voorbeeld aan de lidstaten die vooralsnog niet zover gekomen zijn. Ik heb er alle vertrouwen in dat het transparantieregister een steentje zal bijdragen aan de geloofwaardigheid van de politiek. Het werkelijke effect ervan zal echter met name afhangen van de bereidheid van de betrokken personen om de strengere regels daadwerkelijk toe te passen.</p>
    </intervention>
    <intervention id="2-587-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Dat de Commissie en het Parlement de handen in elkaar slaan voor het opzetten van één gemeenschappelijk 'transparantieregister' voor lobbyisten, denktanks en andere belangenorganisaties, kan ik alleen maar toejuichen. Voor elk dossier dat op onze agenda staat, moeten we immers ons licht kunnen opsteken bij de verschillende belangengroepen en dit moet in volledige openheid kunnen gebeuren. Er is bovendien niets mis met het feit dat organisaties hun belangen verdedigen als dit maar op een open en gebalanceerde manier gebeurt. Het principe van de ´wetgevende voetafdruk´ waarbij rapporteurs aangeven met wie zij contact hadden in het kader van het opstellen van hun verslagen, is een goede keuze. Overigens heb ik dit zelf in mijn verslag veiligheid van speelgoed al gehanteerd. Duidelijke afspraken over de veralgemening van dit principe komt de transparantie ten goede. Het is bovendien een geschikt instrument om de mythe rond lobbyen te doorbreken bij het grote publiek wiens algemeen belang wij als Europarlementsleden behartigen. Dat tot slot ook de Raad uiteindelijk verklaarde zich te willen aansluiten bij dit register, betekent dat er een uniek register voor alle EU-lobbyisten komt, iets waar wij met het Europees Parlement al lang voor ijveren. Ik steun daarom deze aanpak.</p>
    </intervention>
  </section>
  <section id="creitem65" title="17. Nucleaire veiligheid 25 jaar na de ramp in Tsjernobyl (debat)">
    <intervention id="2-589-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is het debat over de mondelinge vraag van Boguslaw Sonik, namens de Commissie milieubeheer, volksgezondheid en voedselveiligheid, aan de Commissie: Nucleaire veiligheid 25 jaar na de ramp in Tsjernobyl (O-000109/2011 – B7-0312/2011).</p>
    </intervention>
    <intervention id="2-590-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">auteur. − Mijnheer de Voorzitter, ik wil zeggen hoe blij ik ben dat het Europees Parlement tijdens deze vergadering al degenen herdenkt die het slachtoffer zijn geworden van Tsjernobyl, de grootste kernramp in de geschiedenis, of daardoor letsel hebben opgelopen. Deze herdenking is, in het bijzonder in de context van de recente gebeurtenissen in Japan, tevens een tragische aanleiding om nucleaire veiligheid te beoordelen en erover na te denken. De ramp van Tsjernobyl toonde ook de machteloosheid en onbezonnenheid van de toenmalige communistische autoriteiten in Oekraïne, die probeerden de ramp en de omvang ervan voor de wereld verborgen te houden.</p>
      <p sl="pl">Laten we enkele feiten in herinnering brengen om een beeld te geven van de schaal, de reikwijdte en de omvang van deze ramp. De explosie van de reactor in de kerncentrale van Tsjernobyl leidde ertoe dat ongeveer 100 000 km2 besmet raakte. 70 procent van dat gebied lag in Wit-Rusland. De radioactieve stoffen bereikten ook Scandinavië en Midden-Europa, met inbegrip van Polen, evenals Griekenland en Italië in Zuid-Europa. Uit de gebieden in de nabijheid van de reactor werden ongeveer 115 000 mensen geëvacueerd, en na 1986 werden nog eens ongeveer 220 000 mensen uit Wit-Rusland, de Russische Federatie en Oekraïne verplaatst.</p>
      <p sl="pl">De vernieling die de ramp heeft aangericht op zowel het gebied van gezondheid als milieu is erg moeilijk in te schatten. Specialisten zijn nog steeds niet in staat om te bepalen hoeveel dodelijke slachtoffers de ramp heeft gemaakt. Volgens de schattingen van de Wereldgezondheidsorganisatie zouden er ten gevolge van de besmetting na de kernramp niet minder dan 9 000 mensen aan kanker gestorven zijn. Andere bronnen schatten dat er ongeveer 200 000 mensen aan stralingsziekte gestorven zijn, en dat er in de toekomst nog 100 000 mensen zullen sterven ten gevolge van kanker die door de kernramp in Tsjernobyl is veroorzaakt. Volgens recente onderzoeken eten de inwoners van ten minste twee Oekraïense districten nog steeds besmet voedsel.</p>
      <p sl="pl">Laten we niet vergeten dat de Europese Unie, die het Fonds Inkapseling Tsjernobyl heeft opgericht, de meeste financiële middelen voor de bestrijding van de gevolgen van de ramp in Tsjernobyl heeft verstrekt. Op de 25ste verjaardag van de kernramp heeft de Europese Commissie aangekondigd een bedrag van 110 miljoen euro beschikbaar te zullen stellen voor de stabilisering van de situatie en de beveiliging van de omgeving rond de kerncentrale in Tsjernobyl.</p>
      <p sl="pl">In deze context mogen we niet vergeten dat de vraag naar de aanpak van nucleaire veiligheid een grensoverschrijdend en wereldwijd karakter heeft, en dat deze moet worden behandeld in een sfeer van grensoverschrijdende solidariteit en verantwoordelijkheid. Daarom doe ik een beroep op de Europese Commissie en wil ik haar vragen om een alomvattend langetermijnonderzoek uit te voeren naar de gezondheidsgerelateerde gevolgen van de ramp in Tsjernobyl. Is de Commissie bereid om de gevolgen van de kernramp in Tsjernobyl voor de gezondheid van de Europeanen te onderzoeken en steun te geven aan langetermijnonderzoek dat een periode van een heel mensenleven beslaat en zich uitstrekt tot alle gebieden die getroffen zijn door het kernongeluk? Heeft de Europese Commissie gegevens over de besmetting van het milieu in de gebieden die het meest door de explosie werden getroffen? Zal de Commissie op de verjaardag van de kernramp de regeringen ertoe aanzetten om zich in het openbaar te verbinden tot de verstrekking van nieuwe middelen voor de bestrijding van de gevolgen van deze kernramp?</p>
      <p sl="pl">Met het oog op het aantal kerncentrales in de Europese Unie en het huidige niveau van coördinatie in de Europese Unie wil ik vragen welke mogelijke scenario's de Commissie bekend zijn met betrekking tot de gevolgen van een ernstige kernramp voor de bevolking van de verschillende lidstaten? Heeft de Europese Unie een plan om de nationale standpunten in geval van een kernramp te coördineren? Kernrampen komen altijd onverwacht en hebben altijd internationale en wereldwijde gevolgen. Daarom is het beter om op voorhand een goede set noodzakelijke antwoorden te hebben waarmee het risico kan worden geminimaliseerd en nieuwe rampen worden voorkomen.</p>
    </intervention>
    <intervention id="2-591-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mijnheer de Voorzitter, geachte Parlementsleden, in de 25 jaar na het kernongeluk in Tsjernobyl heeft de Commissie een aanzienlijke rol gespeeld in de wereldwijde inspanningen om de gevolgen van de tragedie op te vangen. De taken waren zo omvangrijk dat gemeenschappelijk inspanningen en een bundeling van krachten noodzakelijk waren. Daarom heeft de Commissie met partners uit de lidstaten, de G7 en Oekraïne zelf samengewerkt om ervoor te zorgen dat het gebied naar behoren werd gestabiliseerd en milieuveilig werd gemaakt.</p>
      <p sl="de">De EU heeft activiteiten ontplooid om meer financiële middelen van de internationale gemeenschap vlot te trekken, zodat de nog ontbrekende werkzaamheden op de locatie Tsjernobyl kunnen worden voltooid. Daarbij nemen wij met een eigen bijdrage het voortouw. De Commissie is één van de grootste donoren van het Fonds Inkapseling Tsjernobyl en we hebben op de donorconferentie die in april jongstleden in Kiev heeft plaatsgevonden, waarbij nog eens 550 miljoen euro in de vorm van toezeggingen bijeen zijn gebracht, uit onze begroting een bedrag van 110 miljoen euro toegezegd.</p>
      <p sl="de">We waren ook actief op het diplomatieke front. Daardoor hebben we bereikt dat 32 landen nieuwe financiële toezeggingen voor het fonds deden. 13 landen daarvan doen daar voor het eerst aan mee. We zullen doorgaan met onze activiteiten met betrekking tot donoren, waaronder de Europese Bank voor Wederopbouw en Ontwikkeling, om zo de financiële middelen te verzekeren die noodzakelijk zijn om alle projecten tot 2015 te voltooien. We werken ook met de regering van Oekraïne samen teneinde het plan voor de inkapseling van de reactorkern in Tsjernobyl volledig te kunnen uitvoeren. We moeten het beschadigde reactorgebouw IV volledig inkapselen met een nieuw omhulsel en de noodzakelijke voorbereidingen treffen voor het stopzetten van de andere reactorblokken. Alle werkzaamheden moeten in 2015 zijn voltooid.</p>
      <p sl="de">Dan zijn er verder in het kader van het Euratom-kaderprogramma nog projecten voor onderzoek naar de gevolgen van het ongeluk en de beheersing ervan. Momenteel is onderzoek naar lage stralingsdoses het onderwerp van een breed opgezet initiatief dat in de gemeenschappelijke programmering van het Europese platform MELODI is opgenomen.</p>
      <p sl="de">In het kader van het instrument voor samenwerking op het gebied van nucleaire veiligheid zijn we van plan een project uit te voeren om de zwaarst getroffen bevolking rondom het verboden gebied in Tsjernobyl te helpen. In dit project willen we dieper ingaan op het verband tussen gezondheid en voeding. Indien gerichte activiteiten voor de beoordeling van de gevolgen voor de gezondheid van de mensen in alle door de fall-out van Tsjernobyl getroffen gebieden zinvol blijken te zijn, zal de Commissie actief worden en het Comité voor de beveiliging van de gezondheid belasten met de coördinatie van de desbetreffende maatregelen.</p>
      <p sl="de">De beheersing van de milieuvervuiling is eveneens een taakgebied van de Commissie. Na het ongeluk hebben we bijdragen geleverd aan gemeenschappelijke onderzoeksprojecten met de Gemenebest van Onafhankelijke Staten om steun te geven aan de inzameling van grote hoeveelheden gegevens en de ontwikkeling van strategieën voor rampenbeheer in de nucleaire sector en in de getroffen gebieden in Wit-Rusland, Rusland en Oekraïne. We hebben gegevens over het na het ongeluk vrijgekomen cesium in de gehele EU verzameld. Deze gegevens werden in samenwerking met Oekraïne, Rusland en Wit-Rusland in de vorm van een atlas gepubliceerd.</p>
      <p sl="de">Op het moment ondersteunen wij in het kader van het zevende Euratom-kaderprogramma een Network of Excellence radio-ecologie, om integratie, netwerkvorming en topwetenschap te financieren in het belang van de bescherming van mens en milieu tegen straling.</p>
      <p sl="de">Wat civiele bescherming betreft, subsidiëren we al sinds negen jaar de samenwerking tussen de lidstaten bij oefeningen op het gebied van civiele bescherming. Aan deze oefeningen nemen ook onderdanen van derde landen deel. Drie oefeningen die met middelen van ons financieel instrument voor civiele bescherming werden gefinancierd, hadden een radiologisch bestanddeel: TORCH, waarbij het om de simulatie van een ongeluk met enorm veel doden ging, CREMEX, waarbij het om massacontaminatie door een vuile bom ging, en SISMICAEX, waarbij een jaar geleden een nucleair ongeluk na een aardbeving werd gesimuleerd.</p>
      <p sl="de">We zullen er ook in de komende jaren alles aan doen om met solidaire hulp van Europa de schade te verminderen en verdere schade in Tsjernobyl te voorkomen.</p>
    </intervention>
    <intervention id="2-592-000" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie. – Mijnheer de Voorzitter, mijnheer Oettinger, beste collega's, ik ben de Commissie zeer dankbaar dat zij zo uitvoerig uit de doeken heeft gedaan – en het is ook goed daarvoor gelegenheden te scheppen – wat Europa op dit gebied na de catastrofe heeft ondernomen, onmiddellijk maar ook op de middellange en lange termijn, en tot op de dag van vandaag.</p>
      <p sl="de">Los van de beoordeling van het probleem is het belangrijk om erop te wijzen dat deze maatregelen ter beperking van de schade in deze omvang niet zonder hulp van de Europese Unie hadden kunnen plaatsvinden. Ik vind het ook zeer nuttig te weten dat de Commissie niet alleen directe hulp heeft geleverd, maar zich verder ook namens heel Europa heeft afgevraagd welke conclusies hieruit getrokken moeten worden voor onder andere civiele beschermingsmaatregelen, de systemen voor gegevensuitwisseling, alsook onderzoek en wetenschappelijk werk. Ik ben er nog niet volledig van overtuigd dat het dringend noodzakelijk is om nieuwe studies te bestellen. Misschien zouden we het al beschikbare materiaal eens grondig moeten analyseren om te kijken of het voldoende is en voldoet aan onze behoeften. Ik ben van mening dat dit in de loop van het gedetailleerd debat duidelijk zal worden. Want toegang tot een enorme hoop gegevens is niet altijd een garantie voor werkelijke vooruitgang.</p>
      <p sl="de">Ik zou mijn dank tot uitdrukking willen brengen en ben van mening dat de Commissie en Europa met hun wijze van handelen in dit geval goed voor de dag kunnen komen. Ze hebben bewezen dat ze zich niet alleen beperken tot fraaie woorden maar daarop ook daden laten volgen.</p>
    </intervention>
    <intervention id="2-593-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie. – Mijnheer de Voorzitter, mijnheer Oettinger, beste collega's, allereerst wil ik de heer Sonik danken voor het feit dat hij de aanzet heeft gegeven tot dit debat en de mondelinge vraag heeft voorbereid.</p>
      <p sl="de">We mogen inderdaad de ramp van Tsjernobyl niet vergeten. We weten dat er zelfs een kwart eeuw na deze catastrofe nog langetermijneffecten zijn. Er is nog altijd een groot onbewoonbaar gebied waarvan de mensen niet naar hun huizen kunnen terugkeren. Er zijn effecten op de lange termijn voor de gezondheid. Op de televisie kon men zien dat vrouwen zelf 25 jaar na de ramp nog altijd miskramen hebben.</p>
      <p sl="de">Europa draagt een deel van de verantwoordelijkheid omdat het thema nucleaire veiligheid niets te maken heeft met nationale soevereiniteit maar een kwestie is van Europese verantwoordelijkheid. Op dit dichtbevolkte continent heeft iedere kerncentrale ook gevolgen voor buurlanden. Daarom is het, commissaris Oettinger, uw bijzondere verantwoordelijkheid dat we dit onderwerp ook na de ervaringen van Fukushima op de juiste manier opnieuw aanpakken. We zullen later met u over de stresstests praten, dus over de veiligheidsanalyses van de 143 kerncentrales. Ik zou u willen aanmoedigen om voet bij stuk te houden. We willen de hoogst mogelijke veiligheidsnormen in Europa, en niet alleen onderzoeken gericht op eventuele natuurrampen. We moeten nu ook alle andere risico's – het neerstorten van vliegtuigen, terroristische aanvallen, cyberaanvallen, dus deze combinatie van aanvallen op kerninstallaties – onderzoeken, en u moet er garant voor staan dat dit geen doekje voor het bloeden is.</p>
      <p sl="de">Er is nog veel te doen in Tsjernobyl. De sarcofaag is niet veilig. Er zijn nieuwe financiële middelen nodig om dit in orde te brengen. Ik ben ook nog niet te weten gekomen waar het kernafval terecht komt dat ter plekke aanwezig is. De verwijdering ervan is nog onzeker. Daarvoor zijn, collega Reul, onderzoeksstudies nodig, omdat we weinig ervaring hebben met de langetermijneffecten van radioactieve straling. Ik zou de Commissie willen aanmoedigen om deze studies op gang te brengen.</p>
      <p sl="de">Per slot van rekening is de uitstap uit kernenergie de veiligste oplossing. Naast alle samenwerking met deze landen zou ik ook graag zien dat er workshops voor toekomsttechnologie werden opgericht en dat advies werd gegeven over energiebezuiniging en de ontwikkeling van alternatieve energiebronnen. Dat is precies wat we 25 jaar na Tsjernobyl moeten doen!</p>
      <a text="(Spreker verklaart zich bereid een ´blauwe kaart´-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-594-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik zou de heer Leinen willen danken. Hij heeft over de stresstests gesproken. Ik heb de volgende vraag: moeten er geen consequenties worden getrokken uit de stresstest? Zou het volgens u niet mogelijk zijn een vaste Europese regelgever hiervoor te benoemen, die zich met deze zaken bezighoudt en ook het recht heeft om gevaarlijke kerncentrales uit het net te nemen?</p>
    </intervention>
    <intervention id="2-595-000" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, mijnheer Rübig, hartelijk dank voor deze vraag. Het doel moet zijn een Europese bevoegdheid voor de bewaking van kerncentrales te verkrijgen. Wanneer iets gevolgen heeft over de nationale grenzen heen, dan gaat het om een Europese dimensie. Hiervoor is een Europese bevoegdheid nodig. Commissaris Oettinger, deze bevoegdheid bestaat op het moment niet, maar u moet er wel aan werken dat wij de basis krijgen om nucleaire installaties in Europa onafhankelijk en objectief te controleren en bij gebreken ook de consequenties te trekken. Wanneer een stresstest aantoont dat een installatie niet veilig is, dan moet ze buiten bedrijf worden gesteld of – indien mogelijk –worden gemoderniseerd.</p>
    </intervention>
    <intervention id="2-596-000" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="en">namens de ALDE-Fractie. – Mijnheer de Voorzitter, momenteel wordt in de betrokken lidstaten gedebatteerd over de vraag of onze energiestrategie, met of zonder kernenergie, moet worden voortgezet, maar daarbij moeten we wel in gedachte houden dat, welk besluit er ook wordt genomen, nucleaire veiligheid een kwestie is die nog generatieslang zal spelen. Het is duidelijk dat wij op internationaal niveau gemeenschappelijke normen voor nucleaire veiligheid moeten ontwikkelen en handhaven omdat radioactieve besmetting geen grenzen kent, zoals uit de ramp in Tsjernobyl is gebleken en zoals wordt bevestigd door wat er nog steeds gaande is in Fukushima.</p>
      <p sl="en">Zelfs 25 jaar na de gebeurtenissen in Tsjernobyl hebben we nog steeds behoefte aan meer evaluaties en meer onderzoek naar de besmettingseffecten uit het verleden en het heden op de gezondheid van de mens en het milieu. Wij moeten over nucleaire veiligheid nadenken, niet vanuit de optiek van beschermingsmaatregelen maar vanuit die van een alomvattende langetermijnstrategie. Wij moeten ook de kwestie van het kernafval aan de orde stellen. Wat er van Tsjernobyl is overgebleven is afval en dit is een ernstige kwestie en een bedreiging voor de regio. Het is ook een Europese uitdaging aan het worden met het oog op de toekomst van kernenergie. We hebben meer onderzoek op dit terrein nodig en we moeten de langetermijnveiligheid van opslag of verwijdering van deze materialen garanderen.</p>
      <p sl="en">Welke beslissing we daarom nu ook nemen, er is omkeerbaarheid en terughaalbaarheid nodig. Ik zou een helder standpunt van de Commissie over deze zaak toejuichen.</p>
    </intervention>
    <intervention id="2-597-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">namens de ECR-Fractie. – Mijnheer de Voorzitter, 25 jaar na de kernramp is Tsjernobyl nog steeds een referentiepunt voor het Europese beleid. Soms is dit gegrond, maar soms is het ook volledig zinloos. In tegenstelling tot de Sovjet-Unie dertig jaar geleden hebben we in de Europese Unie heel goede wettelijke instrumenten om de toepassing van onze veiligheidsnormen te controleren. Deze normen behoren tot de hoogste op internationaal niveau en daarom mag Tsjernobyl vandaag niet worden misbruikt voor antinucleaire propaganda op basis van simpele vooroordelen. Het inperken van de Europese nucleaire sector heeft echter nog een aspect: het leidt ertoe dat wij afhankelijk blijven van import van fossiele brandstoffen uit derde landen.</p>
      <p sl="pl">We kunnen ook nuttige conclusies uit Tsjernobyl trekken. Aan onze oostgrens wordt een hele reeks Russische kerncentrales gepland, die energie naar de Europese lidstaten zullen exporteren. Ze worden gebouwd zonder dat de Europese veiligheidsnormen worden nageleefd. De Commissie zou stappen moet ondernemen om er voor te zorgen dat niet enkel in de Unie zelf, maar ook buiten de Unie haar normen worden nageleefd, daar de kerncentrales in Kaliningrad en in Wit-Rusland op de Europese markt zijn gericht. De enige vraag die wij onszelf moeten stellen is of de Commissie voldoende kracht en verbeelding heeft om op dit gebied stappen te ondernemen.</p>
    </intervention>
    <intervention id="2-598-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie. – Mijnheer de Voorzitter, mijnheer Oettinger, het is juist dat de Europese Unie al veel heeft gedaan met betrekking tot Tsjernobyl en de nasleep ervan. Toch moeten we ons afvragen of we genoeg hebben gedaan, of men ooit genoeg kan doen en of we altijd het juiste doen.</p>
      <p sl="de">Ik ben van mening dat we op het gebied van de gevolgen van de fall-out voor de gezondheid nog steeds met blinde vlekken te kampen hebben. De strijd om de steeds weer vervalste gegevens van de Internationale Organisatie voor Atoomenergie moet worden gestreden. Ik ben van mening dat de Europese Unie, waarvan het grondgebied door ongeveer de helft van de fall-out van de ramp is getroffen – ik zeg hier bewust ´is´ en niet ´was´– moet beseffen dat zij een eigenbelang heeft. Dat is zeer belangrijk. De internationale gevolgen die we als internationale gemeenschap moeten dragen, beperken zich niet tot het grondgebied van de voormalige Sovjet-Unie, tot Wit-Rusland, Oekraïne en Rusland, omdat meer dan de helft van de fall-out na de brand en de explosie op het grondgebied van het Europees continent is terechtgekomen. Dus moedig ik u aan om te kijken of er behoefte bestaat aan een nieuwe evaluatie van de gevolgen van het ongeluk voor de gezondheid. Het zou veel vroegere medewerkers van de Wereldgezondheidsorganisatie verheugen wanneer hun werk op een andere manier zou worden beoordeeld.</p>
      <p sl="de">Dan de opruimwerkzaamheden ter plaatse. De grote nieuwe inkapseling is nu overal onderwerp van gesprek. Waarom hebben we nog steeds geen risicoanalyse van Sarcofaag I? Waarom zijn we niet in staat om het daar bestaande probleem te begrijpen? Hoe is het mogelijk dat een dergelijk groot project wordt uitgevoerd zonder een transparante risicoanalyse? En waarom wordt tegelijkertijd gezwegen over het feit dat men er nog steeds niet in is geslaagd om de opgebrande kernsplijtstofstaven uit de op correcte wijze stil gelegde reactoren II en III van Tsjernobyl te verwijderen en tijdelijk op te slaan? Ik beschouw dat als een zeer groot probleem.</p>
      <p sl="de">Ten derde: we hebben sinds Tsjernobyl ook in de Europese Unie, al voor Fukushima, aan de rand van kernsmeltingen gestaan. Forsmark is hiervoor een goed voorbeeld, Paks is een goed voorbeeld of ook de kerncentrale Brunsbüttel in Duitsland. De stresstests die nu worden voorgesteld zijn in het geheel niet geschikt om het risico te bepalen dat van de bestaande Europese nucleaire installaties uitgaat. Daarom verzoek ik u, mijnheer Oettinger, om ons geen zand in de ogen te strooien. U hebt ons zware veiligheidstests beloofd. Wat er nu op tafel ligt, kan echt niet serieus worden genomen!</p>
    </intervention>
    <intervention id="2-599-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer de Voorzitter, na de ramp van Tsjernobyl van 25 jaar geleden zijn volgens nieuwe studies van de Gesellschaft für Strahlenschutz tot op heden 1,4 miljoen mensen aan de langetermijngevolgen van de kernsmelting gestorven. Zelfs in Duitsland hebben we angst gehad dat onze kinderen door de regen uit de radioactieve wolken en de straling in de levensmiddelen gecontamineerd zouden kunnen worden.</p>
      <p sl="de">De EU moet nu uit de rampen van Tsjernobyl en Fukushima de juiste conclusies trekken. De vrees dat de aangekondigde stresstests van alle kerncentrales slechts een excuus zijn om het bedrijf van de centrales gewoon voort te kunnen zetten, is gezien de aangekondigde stresscriteria jammer genoeg gegrond gebleken. Andere nucleaire installaties zullen niet aan de test worden onderworpen. Of het nu om menselijk falen of neergestorte vliegtuigen gaat, alles wat de nucleaire concerns veel zal kosten wordt toch niet getest, ofschoon het voor de veiligheid van de bevolking van levensbelang is.</p>
      <p sl="de">We eisen uitvoerige en verplichte stresstests door onafhankelijke deskundigen. Dit kan echter alleen een eerste stap zijn op weg naar een uitstap uit de kernenergie in geheel Europa.</p>
    </intervention>
    <intervention id="2-600-000" speaker_id="96751" name="Nick GRIFFIN" is_mep="True" mode="spoken" nationality="United Kingdom" birth_date="01-03-1959" birth_place="Barnet" p_group="Non" m_state="GB">
      <p sl="en">Mijnheer de Voorzitter, de explosie bij Tsjernobyl was een ramp, maar laten we die in perspectief zien: 64 mensen zijn in 23 jaar door de Tsjernobylstraling gedood en een onbekend deel van de 6 000 gevallen van schildklierkanker is erdoor veroorzaakt. Dat zijn tragische cijfers, maar ze vallen in het niet vergeleken met het aantal doden op onze wegen. Niemand gebruikt verkeersongelukken om campagne te voeren voor een verbod op de auto, maar een links legertje gebruikt wel Tsjernobyl om stopzetting van kernenergie erdoor te drukken.</p>
      <p sl="en">Ik twijfel er niet aan dat ze het goed menen, maar de weg naar de hel is geplaveid met goede bedoelingen. Dezelfde mensen meenden het ook goed toen ze de stormloop op biobrandstoffen hielpen ontstaan, waardoor voedsel zo duur werd dat de armen van de wereld de prijs daarvoor niet meer konden betalen. Vannacht gaan er miljoenen kinderen naar bed die langzaam van de honger sterven omdat mensen aan die kant van het Parlement het goed meenden: dat is wat de wazige idealen van utopisch links in de echte wereld doen.</p>
      <p sl="en">Het effect van een verbod op kernenergie zou zelfs nog erger zijn, omdat windboerderijen en zonnepanelen geen alternatief voor kernenergie zijn. In onze energieschaarse oliewereld die over zijn maximale productie heen is, is het alternatief voor reactors de massale hongerdood.</p>
    </intervention>
    <intervention id="2-601-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, de Tsjernobylramp is veroorzaakt door onder meer fouten bij de voorbereiding van het project en het niet testen van de reactor onder extreme omstandigheden. De ramp in Japan een kwart eeuw later heeft ons gedwongen te besluiten om de veiligheid van bestaande kerncentrales te onderwerpen aan stresstests. Ik twijfel er niet aan dat de centrales van de Europese Unie deze testen zullen doorstaan, of ieder in geval dat ze deze testen zullen uitvoeren.</p>
      <p sl="lt">De schade aan het milieu en de menselijke gezondheid tengevolge van ongevallen in dergelijke installaties houdt echter niet op bij de staatsgrenzen. Deze les heeft heel Europa 25 jaar geleden goed geleerd. Daarom moeten ook de kerncentrales buiten de Europese Unie aan stresstest onderworpen worden. Op dit moment zijn twee kerncentrales gepland dicht bij de grenzen van de Europese Unie: in Wit-Rusland en in de Oblast Kaliningrad. Helaas blijkt het nog te vroeg te zijn om in deze gevallen te praten over stresstests. Er is niet eens een behoorlijke milieueffectrapportage opgesteld, er is niet geantwoord op alle belangrijke vragen en er is geen vergoedingssysteem voor milieuschade ingevoerd. Bovendien zijn er plannen om de elektriciteitscentrale van Wit-Rusland te bouwen op een locatie waar de krachtigste aardbeving in de geschiedenis van Wit-Rusland, met een kracht van zeven op de schaal van Richter, plaatsvond.</p>
      <p sl="lt">Daarom moet de hele Europese Unie, zowel de Commissie als alle lidstaten, solidair zijn en in actie komen om ervoor te zorgen dat de in het EU-nabuurschap geplande kerncentrales aan dezelfde stresstests worden onderworpen als de kerncentrales binnen de Europese Unie. Ook moeten zij ervoor zorgen dat de projectleiders de internationale bemiddelingsorganisaties, het IAEA en het secretariaat van het Verdrag van Espoo, onmiddellijk duidelijke en goed onderbouwde antwoorden geven op de vragen omtrent de gekozen bouwplaatsen, milieugevolgen, reparatie- en evacuatieplannen. Alleen op deze manier kunnen we er zeker van zijn dat het niet nodig zal zijn om 100 000 mensen te evacueren, binnen de Europese Unie in dit geval.</p>
    </intervention>
    <intervention id="2-602-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, deze discussie is heel belangrijk maar had naar mijn mening veel eerder moeten plaatsvinden. De kernramp in Tsjernobyl heeft nog steeds dodelijke gevolgen voor de inwoners van Oekraïne en de buurlanden. De bevolking van Litouwen betaalt ook nu nog voor deze ramp door middel van haar gezondheid. De gevolgen daarvan zullen ook voor toekomstige generaties voelbaar zijn. Helaas heeft het ongeluk in Fukushima bewezen dat de wereld zich in de afgelopen 25 jaar, wegens de materiële voordelen, niet bezig heeft willen houden met een objectieve evaluatie van de nucleaire dreiging. Jarenlang werd ons verteld dat kernenergie de schoonste en veiligste energievorm was. Helaas zien we dat als er ongelukken gebeuren, de gevolgen ervan dodelijk zijn en een impact hebben op vele generaties. De schade van die gevolgen is niet in te schatten. De kwestie van de nucleaire veiligheid moet volledig herzien worden. Het is toe te juichen dat de Commissie een begin heeft gemaakt met de uitvoering van stresstests in kerncentrales binnen de Europese Unie, maar dergelijke controles zouden systematisch en constant moeten worden uitgevoerd en niet als steekproef, teneinde het risico op ongevallen te kunnen verkleinen. Uit de ervaring met de bankencrisis hebben we geleerd dat geen enkele instantie of sector een effectieve zelfregulering en zelfcontrole kan waarborgen. Commissaris, daarom zult u het waarschijnlijk wel met me eens zijn dat het noodzakelijk is om op het niveau van de Europese Unie zo spoedig mogelijk een nucleair veiligheidsbeleid uit te werken en de naleving daarvan te controleren.</p>
      <p sl="lt">Wij moeten een EU-standpunt hebben ten aanzien van derde landen en hun plannen om kerncentrales te bouwen vlakbij de buitengrenzen van de Europese Unie. We moeten weten wat gedaan zal worden indien kerncentrales niet aan de eisen van de stresstests en een aantal andere kwesties voldoen.</p>
    </intervention>
    <intervention id="2-603-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, mensen en reddingswerkers in en rond Tsjernobyl zijn ontzettend zwaar getroffen door de ramp, maar de gevolgen zijn ook merkbaar in gebieden die veel verder weg liggen. Vandaag de dag, 25 jaar na de ramp in Tsjernobyl, moeten in bepaalde delen van Zweden dieren die buiten worden gehouden nog steeds worden getest en met alternatief voer worden gevoerd voordat zij worden geslacht. Met name de Samische bevolking heeft hiermee te maken.</p>
      <p sl="sv">Na de ramp in Fukushima maken veel mensen in Europa zich weer zorgen over kernenergie. Het is daarom van het grootste belang dat de controle en evaluatie van de Europese reactoren geen papieren tijger wordt, maar echt een gedegen beoordeling is.</p>
      <p sl="sv">Transparantie is van het allergrootste belang en ik ben dan ook zeer bezorgd als ik hoor dat Groot-Brittannië weigert verslag uit te brengen van de resultaten van stresstests en dat Frankrijk niet geïnteresseerd is in ambitieuze stresstests. Commissaris, u dient erop toe te zien dat naast techniek en geografie, ook de veiligheidscultuur en de structuur van veiligheidsvoorschriften worden opgenomen in de stresstest als het voorstel wordt ingediend. Dank u.</p>
    </intervention>
    <intervention id="2-604-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, 25 jaar na de kernramp in Tsjernobyl zijn we ons nog sterker bewust geworden van de dramatische gevolgen die kernongevallen hebben voor de gezondheid en zelfs voor het leven van de mens, en voor het milieu in zijn geheel. Dit bewustzijn wordt nog aangescherpt door de recente gebeurtenissen in Fukushima. We weten nu zeker dat een van de basisoorzaken van de kernramp in Tsjernobyl het slechte ontwerp van de reactor was. En hier rijst de vraag of de Europese Unie controleert wat er gebeurt met de overige reactoren uit het Sovjettijdperk en welke stappen worden ondernomen om hun veiligheid te garanderen?</p>
      <p sl="pl">Momenteel zijn er meer dan 140 kerncentrales actief in de Europese Unie, en op het hele Europese continent meer dan 190. Ik sta dus achter de beslissing om stresstests uit te voeren in alle kerncentrales in de Europese Unie. Deze tests zullen echter niet verplicht zijn, en zullen geen consequenties met zich meebrengen voor wie er niet aan deelneemt. Wat zullen de gevolgen van deze tests zijn voor kerncentrales die niet voor de test slagen of er niet aan deelnemen? We moeten zonder twijfel hoge normen hanteren voor kerncentrales om ervoor te zorgen dat de bevolking er meer vertrouwen in krijgt, want ze zijn ongetwijfeld een belangrijke energiebron voor Europa. We moeten ook andere mogelijke energiebronnen, zoals schaliegas, ontwikkelen. Deze bieden vele mogelijkheden tot energiewinning en kunnen voorkomen dat de kernenergiesector moet worden uitgebouwd.</p>
    </intervention>
    <intervention id="2-605-000" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, dames en heren, allereerst wil ik het initiatief verwelkomen van mijn collega en vriend, Bogusław Sonik, die deze mondelinge vraag over nucleaire veiligheid 25 jaar na de ramp in Tsjernobyl heeft ingediend.</p>
      <p sl="fr">Tsjernobyl is nog steeds de ergste ramp uit de geschiedenis van kernenergie voor civiele doeleinden. Wij moeten absoluut lessen trekken uit de opeenvolgende rampen die zich hebben voorgedaan met kernenergie. Ik heb er vier voor u.</p>
      <p sl="fr">Ten eerste moeten wij burgers maximale veiligheids- en beveiligingsniveaus verzekeren. De Europese Unie moet de hoogste normen ter wereld hebben en invloed uitoefenen op internationale instanties om ervoor te zorgen dat, in het kader van de mondiale governance die op gang begint te komen, mensen er overal ter wereld zeker van kunnen zijn dat de strengste veiligheidsnormen worden gehanteerd al naar gelang er meer wetenschappelijke kennis wordt opgedaan. Verder moet er een einde worden gemaakt aan de exploitatie van low cost kerncentrales.</p>
      <p sl="fr">Ten tweede moeten de overheid, met name de Europese Unie en haar lidstaten, en het bedrijfsleven in de nucleaire sector een ethische gedragscode aannemen die gericht is op totale transparantie van nucleaire activiteiten. De burgers accepteren wetenschappelijke risico´s tot op zekere hoogte, mits deze meetbaar zijn. Alleen ethische regels inzake transparantie die voorzien in zware straffen in geval van overtreding kunnen deze zorg wegnemen.</p>
      <p sl="fr">Ten derde moeten alle aan veiligheid gerelateerde kosten doorberekend zijn in de kostprijs van energie, en als we geld opzij moeten zetten om alle kosten te dekken, dat wil zeggen, als we het verplicht moeten maken om dit geld opzij te zetten, dan moeten we wetgeving maken waarmee verplichte vermogensniveaus worden vastgesteld.</p>
      <p sl="fr">Ten vierde moeten wij erop toezien dat kernenergie-ingenieurs worden opgeleid en dat meer vaart wordt gezet achter wetenschappelijke onderzoekprogramma's. Wat dat betreft wil ik trouwens zeggen dat ik heel blij ben met de verlenging van het zevende kaderprogramma van de Europese Gemeenschap voor Atoomenergie (Euratom) tot 2012 en 2013.</p>
    </intervention>
    <intervention id="2-606-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, ik kom uit Roemenië, een land dat kernenergie produceert en waarvan de bevolking zelfs nu nog zit met onbeantwoorde zorgen en vragen over de langetermijneffecten van het ongeluk in Tsjernobyl. Ik ben verheugd over deze belangrijke discussie met de Europese Commissie. Naar mijn mening is het onze plicht om betrokkenheid te tonen, met name als het gaat om het meten van de gevolgen van kernongevallen voor de menselijke gezondheid.</p>
      <p sl="ro">Een door de Europese Commissie gefinancierde deskundigengroep heeft aanbevolen een internationaal onderzoek te laten uitvoeren naar alle gevolgen van de ramp in Tsjernobyl voor de menselijke gezondheid. De Wereldgezondheidsorganisatie is gewoonlijk de meest geschikte kandidaat voor een dergelijk onderzoek. Maar in werkelijkheid bestaat er een conflict tussen de Wereldgezondheidsorganisatie (WHO) en het Internationaal Agentschap voor Kernenergie (IAEA), waarbij de belangen van de kernindustrie meer gewicht lijken te hebben dan de menselijke gezondheid. Een meer dan 50 jaar geleden ondertekende overeenkomst tussen deze organisaties impliceert dat de IAEA de WHO toegang tot als vertrouwelijk beschouwde informatie kan ontzeggen, zelfs als deze van cruciaal belang kan zijn voor het bestuderen en begrijpen van de gevolgen van kernongevallen voor de menselijke gezondheid. Met andere woorden: een organisatie die als doel heeft het bevorderen van kerntechnologie verhindert de WHO de toegang tot informatie over de gevolgen van deze technologie voor de menselijke gezondheid.</p>
    </intervention>
    <intervention id="2-607-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, twee weken geleden was er een kwarteeuw verstreken sinds de explosie in Tsjernobyl, die tragische gevolgen met zich meebracht. Ik herinner me nog precies de dagen vlak na de ramp, toen het communistische regime van mijn land, Polen, eerst de waarheid over de kernramp zelf en daarna de waarheid over de omvang van de ramp verdoezelde, en toen er duizenden mensen, zonder rekening te houden met hun gezondheid, werden opgetrommeld voor de parades van de eerste mei, slechts vijf dagen na de explosie, toen een radioactieve wolk een groot deel van Europa bedekte waaronder het noordoostelijke deel van Polen, het kiesdistrict dat ik tot mijn eer hier in het Europees Parlement mag vertegenwoordigen.</p>
      <p sl="pl">De adequate beveiliging van de plaats van de explosie is nog steeds een onopgeloste kwestie. De werkzaamheden aan de nieuwe sarcofaag zijn stopgezet wegens gebrek aan financiële middelen en er is hulp van de Europese Unie nodig om deze werkzaamheden te voltooien. Maar we ontkomen niet aan kernenergie. Kernenergie is een perfect instrument om de energieonafhankelijkheid van Europa uit te bouwen. De verdere ontwikkeling van kernenergie is dus onvermijdelijk, en dit wordt bevestigd door de plannen voor nieuwe kerncentrales in Polen, Litouwen en Slowakije. Daarom ben ik voorstander van de stresstests en veiligheidsbeoordelingen voor kerncentrales. Deze tests moeten verplicht zijn en moeten periodiek worden uitgevoerd. We moeten ook actief internationale samenwerking ondersteunen om de nucleaire veiligheid te verbeteren. Daarom moeten dergelijke stresstests ook worden uitgevoerd in kerncentrales in Oekraïne, Rusland en de voormalige Sovjetlanden.</p>
    </intervention>
    <intervention id="2-608-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mijnheer Oettinger, Tsjernobyl heeft net als Fukushima aangetoond dat ondanks alle regels er een restrisico is dat met menselijk falen samenhangt en gemeten moet worden, en dat we op grond hiervan natuurlijk duidelijk moeten aantonen waar de grenzen van de kernenergie liggen, omdat ook de strengste regelingen dit restrisico van menselijk falen niet uit de weg kunnen ruimen.</p>
      <p sl="de">Mijn tweede opmerking houdt verband met het gebrek aan informatie door het toenmalig sovjetbestel. Veel van de problemen die samenhangen met verkeerde informatie, gebrek aan informatie en het feit dat ook nu nog bepaalde gegevens niet voorhanden zijn, hebben te maken met dit socialistisch bestel. Het centralistische Sovjetmodel is in hoge mate verantwoordelijk voor de verkeerde informatie. Deze energiebron en het ermee verbonden restrisico is slechts dan – tijdelijk –aanvaardbaar wanneer het gebruik ervan gepaard gaat met de noodzakelijke openheid.</p>
      <p sl="de">Ten derde zien we dat veel mensen – ook uit mijn kiesdistrict – ook nu nog hulp bieden om de effecten te lenigen door onder andere kinderen uit te nodigen. Het gaat om effecten die nog steeds te bespeuren zijn in een generatie die toen nog niet eens was verwekt. Daarom kunnen we het restrisico alleen in zeer beperkte mate tolereren en moeten we het gebruik van kernenergie alleen als overbruggingstechnologie zien.</p>
      <p sl="de">Commissaris, tot slot wil ik u een hart onder de riem steken wat betreft de stresstests. Hier dienen Europese criteria en controlemogelijkheden te bestaan; dit mag niet alleen worden overgelaten aan de willekeur van de nationale overheden. Deze stresstests moeten de voorwaarden creëren waaronder het onmogelijk wordt om gegevens te leveren die achteraf niet kunnen worden gecontroleerd. Daarom wil ik u dringend verzoeken om op te passen dat u niet wordt gemanipuleerd door de Raad. Stelt u hier duidelijke, gemeenschappelijke, controleerbare normen vast, zodat deze stresstests hun doel bereiken.</p>
    </intervention>
    <intervention id="2-610-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Mijnheer de Voorzitter, commissaris, als iemand aan een weg woont met teveel lawaai, is het altijd mogelijk ergens verder weg te gaan wonen, misschien slechts een paar straten verderop. Helaas hebben het incident in Tsjernobyl 25 jaar geleden en het incident in Fukushima een paar weken geleden ons eraan herinnerd dat deze mogelijkheid iets verderop te gaan wonen niet bestaat als het gaat om ongelukken met kerncentrales. Nucleaire veiligheid is geen lokale kwestie; het is in feite een mondiale kwestie.</p>
      <p sl="lv">De buren van Europa zijn Rusland en Wit-Rusland, die momenteel niet dezelfde hoge veiligheidsstandaarden hebben als wij in de Europese Unie. In Europa kunnen wij echter nergens naartoe als wij weg willen van onze buren. We moeten erop toezien dat onze veiligheidsstandaarden niet alleen van toepassing zijn op Europa, maar ook op de buren van Europa, en, in feite op de hele wereld. Daarom roep ik u, commissaris, op om deze stresstests niet alleen in Europa uit te voeren (en het lijdt geen twijfel dat ze moeten worden uitgevoerd, en streng moeten worden uitgevoerd), maar u er ook voor in te spannen dat Europese standaarden en Europese stresstests ook van toepassing worden op onze buren en op de hele wereld. In dit verband heeft Europa de kans invloed uit te oefenen op onze naaste buren en de inkoop van energie te koppelen aan het thema nucleaire veiligheid. Dank u voor uw aandacht.</p>
    </intervention>
    <intervention id="2-611-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de voorzitter,</p>
      <a text="(De heer Mann begint te spreken zonder microfoon.)"/>
      <p sl="de">… 1986 en de kernsmelting van een verouderde kerncentrale. Uit angst voor de gevaarlijke straling bleven we wekenlang zo veel mogelijk thuis en gingen zo weinig mogelijk naar buiten.</p>
      <p sl="de">Op 11 maart jongstleden werd de noodtoestand in de kerncentrale Fukushima afgekondigd. Zelfs een geavanceerd technologisch land als Japan kon de toegezegde veiligheidsniveaus in de verste verte niet waarmaken. Verantwoordelijke politici moeten afstand nemen van overhaaste oplossingen. Bij duurzaamheid horen verplichte, snoeiharde stresstests waarmee de gevolgen van niet alleen natuurrampen maar ook ongelukken, terroristische aanvallen en menselijk falen op kerncentrales worden onderzocht.</p>
      <p sl="de">Duitsland wordt vaak beschuldigd van de typische German Angst – in dit geval volkomen onterecht. We moeten de bezorgdheid van de burgers serieus nemen. Alles moet op tafel komen: zowel verschillende exploitatietijden, scenario's voor het stopzetten als gekwalificeerde moratoria – zonder onnodige tijdsdruk, zonder polemiek, zonder ideologie. Het werk van de Duitse commissie ethiek kan op Europees niveau als voorbeeld worden genomen.</p>
      <p sl="de">De werknemers in de kerncentrales hebben ook speciale bescherming nodig. De Commissie werkgelegenheid en sociale zaken wil dat de rechtsgrondslag voor de verwijderingsrichtlijn wordt uitgebreid tot het Verdrag betreffende de werking van de Europese Unie. Hierdoor zou deze richtlijn ook van toepassing worden op degenen die zich met radioactief afval en verbruikte splijtstof bezighouden. Voor opleiding en veiligheid op het werk moeten de scherpste criteria gelden en grondige onderzoeken worden doorgevoerd.</p>
      <p sl="de">Nog één opmerking, mijnheer de Voorzitter, als het om veiligheid gaat zijn compromissen uit den boze. Dit is zowel van toepassing op de EU alsook op onze buurlanden, die we moeten overtuigen van het belang van een gemeenschappelijke besluitvorming.</p>
    </intervention>
    <intervention id="2-612-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, commissaris, vandaag herdenken we de slachtoffers van de kernramp in Tsjernobyl en ook de slachtoffers van Fukushima. Tegelijkertijd denken we ook aan de veiligheid van onze burgers in Europa. En hierover debatteren we ook. In Europa is de vrees voor kernenergie bij de bevolking onlangs sterk gestegen, iets wat blijkt uit alle onderzoeken in alle Europese lidstaten, ook in mijn land, Polen, waar de steun voor de bouw van kerncentrales met 10 à 15 procent is gedaald. Daarom is het uiterst belangrijk om de criteria van de zespuntentests, die in Boedapest bekendgemaakt zijn, ten uitvoer te leggen, omdat zij het veiligheidsgevoel moeten vergroten. Commissaris, u mag niet toegeven aan de lidstaten die minder strenge criteria eisen. Dit is momenteel een geschilpunt, en we willen dringend verzoeken om zowel in het geval van een crisis als in het geval van gewone menselijke fouten geen halfslachtige oplossingen en afgezwakte criteria in te voeren, temeer daar de resultaten van de tests de basis moeten vormen voor de opstelling van richtsnoeren ten behoeve van de lidstaten die nu pas nucleaire programma's beginnen te ontwikkelen.</p>
      <p sl="pl">We hebben ook gediscussieerd over de buurlanden van Europa die nucleaire programma's hebben. Ik denk dat deze kwesties moeten worden opgenomen in de mededeling van de Commissie over de externe dimensie van het energiebeleid van de EU. Dit is immers ook energie die naar Europa stroomt en die, net als gas of andere energiebronnen, onder het Europese beleid moet vallen. We moeten tegelijkertijd ook werken aan een europeanisering van het energiebeleid.</p>
    </intervention>
    <intervention id="2-613-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, iedereen hier herinnert zich nog heel goed de vreselijke ramp met de kerncentrale in Tsjernobyl van 25 jaar geleden.</p>
      <p sl="sk">Honderdduizenden mensen kwamen toen om het leven, en vele mensen hebben tot de dag van vandaag te lijden onder de gevolgen van de straling, in de vorm van ziektes en sterfte als gevolg van kanker. Ik ben erg blij dat het Europees Parlement vandaag de kwestie van de nucleaire veiligheid behandelt en dat dit een cruciaal punt is, maar een ander cruciaal punt is dat we het helaas niet zonder kernenergie kunnen. Dit geldt voor Europa, voor de Verenigde Staten, en voor China, maar in China, de Verenigde Staten en India bestaan plannen voor nieuwe kerninstallaties, zoals u vast wel weet, en ik denk dat we overreageren als we kernenergie in de toekomst uit Europa willen verbannen. Een ander cruciaal punt is natuurlijk de volksgezondheid en veiligheid, en ik ben blij dat de stresstests die niet alleen voor de Europese Unie maar ook voor Wit-Rusland, in de toekomst voor Oekraïne en Rusland gepland zijn, van dien aard zullen zijn dat verondersteld mag worden dat ze de mensen in de Europese Unie veiligheid verschaffen.</p>
    </intervention>
    <intervention id="2-614-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Mijnheer de Voorzitter, ik zou over slechts één kwestie willen spreken. 25 jaar na Tsjernobyl moet de sarcofaag worden verbouwd, maar we zien hoe moeilijk het is om de financiële middelen bijeen te krijgen, hoe moeilijk het is om de financiële middelen te verkrijgen van de Europese lidstaten die zich tegelijkertijd erg veel zorgen over nucleaire veiligheid maken.</p>
      <p sl="en">Wij moeten ervoor zorgen dat er engagement is op de lange termijn, net zolang als er risico´s op de lange termijn zijn wat de kerncentrale in Tsjernobyl betreft. Het publieke engagement moet niet alleen verbaal zijn, maar ook financieel, en er zijn ook mensen nodig om de vaardigheden te leveren die nodig zijn voor de lange termijn, totdat Tsjernobyl is opgelost. Wij beseffen in dit stadium misschien niet wat er financieel nodig is van de lidstaten, maar zolang we het probleem niet volledig begrijpen zullen we grotendeels doorgaan met louter lippendienst te bewijzen aan het aanpakken ervan.</p>
    </intervention>
    <intervention id="2-615-000" speaker_id="96871" name="Michael THEURER" is_mep="True" mode="spoken" nationality="Germany" birth_date="12-01-1967" birth_place="Tübingen" p_group="Group of the Alliance of Liberals and Democrats for Europe" m_state="DE">
      <p sl="de">Mijnheer de Voorzitter, mijnheer Oettinger, beste collega's, Tsjernobyl houdt ons ook nu nog bezig, 25 jaar na dato. Ook Fukushima zal ons nog lang bezighouden. Het debat over deze grote ongelukken toont ons dat de nucleaire technologie met grote risico's gepaard gaat, die misschien niet beheersbaar zijn. Dit leidt bij het energiebeleid tot een proces van herbezinning. Het debat maakt echter ook duidelijk dat eenzijdig optreden door de lidstaten de verkeerde weg is. Er zijn internationale veiligheidsstrategieën nodig, of tenminste EU-brede veiligheidsstrategieën. Daarom krijgt de commissaris voor energie mijn volledige ondersteuning, omdat hij in dit verband een aantal belangrijke voorstellen heeft gedaan die in de juiste richting gaan. Ik roep iedereen hier op om te werken aan gemeenschappelijke principes die ervoor zorgen dat de bestaande kernreactoren werkelijk veilig zijn, dat er geen stroomuitvallen mogelijk zijn, en dat wij de veiligheid bij aardbevingen en andere risico's beter kunnen beoordelen. Hiervoor moeten we ons in de internationale commissies proactief inzetten.</p>
    </intervention>
    <intervention id="2-616-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Mijnheer de Voorzitter, dames en heren, het is al 25 jaar geleden dat de ramp in Tsjernobyl plaatsvond, maar we hebben nog steeds geen uitgebreid systematisch onderzoek naar de gevolgen van de ramp voor de gezondheid. Er zijn slechts afzonderlijke, ongecoördineerde studies naar bijvoorbeeld de toename van schildklierkanker in Oekraïne en Wit-Rusland. Het ontbreken van een omvangrijk vervolgonderzoek is een schande en ik vraag de Commissie dan ook om er alles aan te doen om ervoor te zorgen dat een dergelijk uitgebreid internationaal onderzoek wordt uitgevoerd.</p>
      <p sl="fi">In het huidige debat wordt wel beweerd dat Tsjernobyl tot de dood van slechts enkele tientallen mensen heeft geleid. De hoogste schattingen liggen echter op miljoenen doden. Deze verwarring is nu juist mogelijk doordat een omvangrijk onderzoek ontbreekt. Een dergelijk onderzoek zal ook de kennis verbeteren die de mensheid heeft met betrekking tot de gevolgen van straling op de gezondheid.</p>
    </intervention>
    <intervention id="2-617-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Mijnheer de Voorzitter, ik vind dat we, nu we de ramp in Tsjernobyl herdenken 25 jaar na dato, twee landen die niet bepaald geliefd zijn bij het Europees Parlement, de nodige dank verschuldigd zijn. In de eerste plaats is dat Wit-Rusland dat evenals Oekraïne ernstig door deze ramp getroffen werd en dat de kosten van de gevolgen ervan geduldig en zonder enige ophef draagt. Het land heeft hier veel werk verricht zonder dat de Europese Unie er al die tijd veel oog voor heeft gehad. In de tweede plaats denk ik aan de Cubaanse Republiek die talloze kinderen uit gezinnen die slachtoffer waren geworden van de Tsjernobylramp op haar grondgebied ontving voor medische zorg. Zij ontvingen de best mogelijke medische zorg en de best mogelijke verzorging in een tijd dat het de Cubaanse Republiek economisch uiterst slecht ging.</p>
    </intervention>
    <intervention id="2-618-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, mijnheer de commissaris, geachte collega's, we zijn ons allemaal bewust van de gevolgen die Tsjernobyl heeft gehad voor onze onmiddellijke omgeving. Ik zou een vraag willen stellen, omdat de burgers per slot van rekening van ons verwachten dat we lering trekken uit dit soort gebeurtenissen. De Commissie is zeker op de hoogte van de gevolgen van Tsjernobyl en onderhand ook van Fukushima voor de Europese bevolking, of het nu gaat om de risico's voor de gezondheid of de financiële gevolgen. Welke maatregelen worden er ter bescherming van de Europese bevolking genomen indien er nog een ongeluk zou plaatsvinden? Er bestaan in ieder geval onloochenbare gevaren, ook in Europa. Bijvoorbeeld Isar I, een zelfde soort kerncentrale als Fukushima, die in de aanvliegroute van de luchthaven München ligt, of Krško dat in een gebied ligt waar aardbevingen plaats kunnen vinden.</p>
    </intervention>
    <intervention id="2-619-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, in mijn halve minuut zou ik twee of drie dingen willen zeggen. Ten eerste, de slachtoffers van Tsjernobyl zijn gelukkig niet vergeten. In mijn eigen land is er een geweldige dame, Adi Roche, die samen met haar organisatie in dit opzicht fantastische steun heeft gegeven en dat nog lang in de toekomst zal blijven doen, omdat de gevolgen van Tsjernobyl nog steeds te voelen zullen zijn. Ten tweede is de door de commissaris onderstreepte rol van de Commissie prijzenswaardig. En ten derde sluit ik mij aan bij de opmerking van Paul Rübig dat een nieuwe regulerende instantie toezicht zou moeten houden op de stresstests en alle toekomstige energiecentrales die worden gebouwd. Dat zou erg verstandig zijn.</p>
    </intervention>
    <intervention id="2-620-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, de ramp van Tsjernobyl heeft aangetoond hoe belangrijk het is om een goed ontwikkeld informatiesysteem te hebben. We weten dat de Sovjetleiders de impact van de beschadiging van de kernreactor voor heel lange tijd verborgen hebben gehouden, en dat dit ernstige gevolgen heeft gehad voor de bewoners van landen in de buurt. We moeten ons dan ook voorbereiden op de mogelijkheid dat de exploitant van de fabriek in Fukushima, net als die in Tsjernobyl, getracht heeft de schade te verhullen en de ernst van de informatie over deze problemen af te zwakken. Vanuit het oogpunt van de bescherming die geboden moet worden bij een kernramp, is het dan ook van buitengewoon belang dat er snel en doeltreffend informatie wordt gegeven, zowel aan de bevolking als aan deskundigen, en dat die informatie klopt. In Tsjernobyl was de oorzaak gelegen in een menselijke fout, terwijl in Fukushima natuurlijke elementen de oorzaak waren. We weten hoe we menselijke vergissingen kunnen voorkomen, we weten hoe we het personeel moeten opleiden, we weten hoe er op adequate, automatische wijze bescherming kan worden geboden, en daarom moet ons streven zijn zulke mechanismen in de toekomst te waarborgen.</p>
    </intervention>
    <intervention id="2-621-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mijnheer de Voorzitter, dames en heren, wat Tsjernobyl betreft wil ik graag de toezegging doen dat we uw suggesties en verzoeken, onder andere met betrekking tot onderzoek, in overweging zullen nemen en in de volgende stappen zullen integreren. Eveneens zullen we alles in het werk stellen om de volledige financiering van de noodzakelijke technische maatregelen binnen de internationale gemeenschap via de betrokkenheid van de Europese Unie rond te krijgen.</p>
      <p sl="de">In het algemeen dank ik u voor dit zeer constructieve debat, waarin ook de vraag werd gesteld wat na Fukushima komt. We hebben na deze vergadering een gesprek met de coördinatoren van de betrokken Parlementscommissies, waarin ik de stand van zaken uit de doeken zal doen.</p>
      <p sl="de">Allereerst slaan we met de stresstest een nieuwe weg in. Dat is u welbekend. Tot nu toe bestonden er voor kerncentrales in het geheel geen inspecties op Europees niveau. Alleen dit al is naar mijn mening heel belangrijk en geeft de te volgen weg aan.</p>
      <p sl="de">Ten tweede: wanneer u het, mede door u opgestelde, Verdrag van Lissabon leest, dan zult u vaststellen dat het besluit over de energiemix genomen moest en moet worden door de lidstaten, door de landen waar u vandaan komt. Daarom was en is het besluit voor kolen, voor kernenergie, voor gas en voor hernieuwbare energieën grotendeels een zaak van de lidstaten. Met de doelstelling van twintig procent hernieuwbare energieën volgen wij echter voor het eerst een Europese aanpak bij een aan de lidstaten toekomend besluit over de energiemix. We hebben veertien lidstaten met kernenergie, we hebben dertien lidstaten zonder kernenergie. Polen, een zeer Europees land, staat op het punt om een besluit te nemen over twee kerncentrales. In Italië heeft men het zoeken naar geschikte locaties voorlopig gestaakt.</p>
      <p sl="de">U hebt voorgesteld om een Europese regelgever te benoemen. Wanneer dit uw wens is, moet u mij de rechtsbevoegdheid geven om dit te doen en de benodigde posten goedkeuren. Ik neem alles wat u mij kunt aanbieden! Maar ik moet me aan de wet en regelgeving houden. Op het moment hebben we nog geen Europese nucleaire toezichthoudende instantie. Deze staat noch in het Verdrag van Lissabon, noch in het Euratom-Verdrag, noch in het organigram van de Commissie. Dit weet u net zo goed als ik.</p>
      <p sl="de">Ik vind de stresstest belangrijk. De Europese Raad heeft daartoe opdracht gegeven en daarbij dienen de hoogste veiligheidsnormen als criteria te worden gehanteerd. Donderdag vindt er een belangrijke vergadering plaats van de Europese regelgevers, ENSREG en de Commissie. Tot nu toe zijn er nog geen inspectiecriteria vastgesteld, hoewel er al geruime tijd oordelen zijn – oordelen dat de stresstest te licht zijn en oordelen waarin sprake is van teleurstelling en ontoereikende stresstests. Er bestaat nog geen stresstest. De inspectiecriteria worden pas donderdag opgesteld.</p>
      <p sl="de">Wat er wel is, is het voorstel van een instantie waarvan de commissie geen lid is. De Vereniging van West-Europese regelgevers op nucleair gebied (WENRA) heeft in april voorbereidend werk gedaan, wat haar goed recht is. Wat we daarmee doen moeten wij beslissen. De WENRA heeft zonder medewerking van de Commissie gebruik gemaakt van haar deskundigheid en is middels een schriftelijke procedure tot het besluit gekomen dat menselijk falen en menselijke oorzaken niet in de stresstest moeten worden opgenomen. Dit is voor mij te weinig.</p>
      <p sl="de">Daarom zal ik namens de Commissie vanaf morgenavond op basis van grondig voorbereidend werk tegenover alle zevenentwintig regelgevers op nucleair gebied mijn standpunt naar voren brengen en zeggen dat we een totaal beeld van alle risico's nodig hebben, onafhankelijk van de oorzaken. Dit geldt voor natuurlijke oorzaken als aardbevingen, overstromingen, koude of hitte, en dit geldt voor menselijke oorzaken als falen of ongeluk, opzet of misdaad. Ik vind dat terroristische gevaren, cyberaanvallen en neergestorte vliegtuigen hier ook bij horen.</p>
      <p sl="de">Ik ben van mening dat de Europese bevolking hier belang aan hecht. Het debat van vandaag heeft mij ook duidelijk gemaakt – en daarom ben ik dankbaar voor dit steuntje in de rug – dat er in het Europees Parlement bij alle partijen een breed interesse voor deze test en voor de criteria van deze test bestaat, waartoe ook de menselijke component moet behoren. Overigens kun je de zaken niet altijd zo precies uit elkaar houden: werd Fukushima nu door de natuur of door de mens veroorzaakt? Ik beweer dat het aanvankelijk een natuurramp – aardbeving of overstroming – was, maar dat door het risicobeheer, bij de vermindering en beperking van de schade, menselijke krachten en menselijke zwakheden een rol hebben gespeeld. Het zijn menselijke zwakheden die tot op de dag van vandaag in Japan nog een rol spelen.</p>
      <p sl="de">Graag breng ik u na donderdag verslag uit over de verdere gang van zaken. U moet alleen weten dat ik niet alleen de toestemming van de Europese Commissie nodig heb – die ik al heb – maar ook die van de nationale regelgevers – die ik probeer te verkrijgen. Ik moet van iedere nationale regelgever toestemming krijgen voor de inspectiecriteria van de stresstest, ook de toestemming van de zeer competente en geachte collega's uit Parijs, Londen, Madrid of uit Brussel, landen waar de meningsvorming nog niet is afgesloten, maar waar men slechts in zeer beperkte mate geneigd is om aan een overdracht van bevoegdheden naar Europees niveau te denken.</p>
      <p sl="de">Ik beloof u ook transparantie in deze kwestie. We moeten uit Tsjernobyl de lering trekken dat we volledig transparant moeten handelen. Ik beloof u transparantie wat betreft het verloop van de onderhandelingen op woensdagavond en donderdag in Brussel, wat betreft de resultaten ervan. En tot slot wil ik u nog zeggen dat als het niet tot een akkoord tussen de Commissie en ENSREG komt, we het mandaat misschien terug zullen geven aan de Europese Raad. Een lichte stresstest zal niet door mij worden ondertekend!</p>
      <a text="(Applaus)"/>
    </intervention>
    <intervention id="2-622-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Het debat is gesloten.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-623-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">De impact van Tsjernobyl op de wereld en de huidige gebeurtenissen in Fukushima tonen duidelijk aan welke verwoestende gevolgen nucleaire ongevallen kunnen hebben voor de lokale bevolking.</p>
      <p sl="ga">Aangezien er in Europa een flink aantal kerncentrales zijn, die vaak dicht bij de grenzen staan, moet de aanpak van de nucleaire veiligheid grensoverschrijdend zijn en worden gecoördineerd op EU-niveau. De lidstaten moeten hun buurlanden en nucleaire installaties snel en regelmatig informeren over veiligheidskwesties, potentiële risico's en het coördineren van civiele bescherming.</p>
      <p sl="ga">Ierland loopt een significant nucleair risico vanwege de kerncentrales aan de westkust van Groot-Brittannië, waarvan Sellafield de meest bekende is. Op 2 mei jongstleden werden er buiten de kerncentrale van Sellafield vijf mannen aangehouden op grond van de wet op het terrorisme, en de Ierse regering heeft nog niet verklaard of de Britse regering haar deelgenoot heeft gemaakt van alle informatie over de veiligheidsaspecten van dit incident.</p>
      <p sl="ga">De Ierse bevolking moet ervan overtuigd kunnen zijn dat haar regering volledig geïnformeerd is over elke mogelijke dreiging vanuit buurlanden en over hetgeen gedaan wordt om die gevaren voor de veiligheid te bestrijden.</p>
    </intervention>
    <intervention id="2-623-250" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">De situatie in Japan en de kerncentrale in Fukushima Daiichi na de aardbeving en de tsunami op 11 maart 2011 is nog steeds zorgwekkend. In combinatie met de 25ste verjaardag van de kernramp in Tsjernobyl, die Oekraïne trof op 26 april 1986, herinnert Fukushima de Europese leiders aan hun verantwoordelijkheid ten aanzien van nucleaire veiligheid in Europa. Daarom moeten de lidstaten alle maatregelen nemen die nodig zijn om in Europese kerncentrales een maximaal veiligheidsniveau te garanderen en te handhaven, evenals maximale bescherming van burgers. We moeten echter ook het hoofd koel houden wat betreft de huidige en toekomstige uitdagingen die het energievraagstuk met zich meebrengt. Met het oog daarop mag kernenergie, als een technologie met een lage CO2 -uitstoot, niet over het hoofd worden gezien. De uitdaging zit hem in het verkrijgen van een evenwicht tussen de ontwikkeling van kernenergie en de ontwikkeling van middelen ter voorkoming van de risico's die deze productie met zich meebrengt, en voor de bestrijding van de gevolgen van kernongelukken.</p>
    </intervention>
    <intervention id="2-623-500" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Dit jaar herdenken we de 25ste verjaardag van de kernramp in de Oekraïense stad Tsjernobyl. Op 26 april 1986 veroorzaakte een plotse stijging van het vermogen van de reactor tijdens een systeemtest schade aan het reactorvat, wat tot een serie explosies leidde. Volgens de gegevens van de Verenigde Naties werden gebieden binnen een straal van 500 km van de kerncentrale besmet. Uit de gebieden in de nabijheid van de reactor werden ongeveer 115 000 mensen geëvacueerd, en sinds 1986 zijn er nog ongeveer 220 000 mensen uit Wit-Rusland, de Russische Federatie en Oekraïne elders ondergebracht.</p>
      <p sl="pl">Kernrampen gebeuren zonder waarschuwing en onverwacht. 25 jaar geleden gebeurde de kernramp in Tsjernobyl, en in maart van dit jaar was er een kernongeval in Fukushima. Er moet worden gewezen op het feit dat de oorzaak van de ramp een panne van het koelsysteem was als gevolg van een stroomonderbreking, en dat onderbrekingen in de stroomvoorziening vaak voorkomen in de lidstaten. We moeten ongetwijfeld conclusies trekken uit deze geschiedenis, maar laten we niet hysterisch worden over het kernongeval in Japan. Dit kernongeval heeft sterke twijfels opgeroepen over de veiligheid van kernenergie in de wereld, maar alles wijst erop dat kernenergie in de nabije toekomst een belangrijke energiebron zal worden, en daarom is het van cruciaal belang dat het hoogst mogelijke veiligheidsniveau in de energiesector wordt gewaarborgd.</p>
    </intervention>
  </section>
  <section id="creitem66" title="18. Vragenuur (vragen aan de Commissie)">
    <intervention id="2-625-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aan de orde is het vragenuur (B7-0303/2011). Collega's, ik wijs u erop dat wij veertig minuten later beginnen dan de bedoeling was.</p>
      <p sl="nl">We behandelen een reeks vragen aan de Commissie.</p>
    </intervention>
    <intervention id="2-626-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mijnheer de Voorzitter, ik weet dat ik een open deur intrap door dit aan de orde te stellen, maar ik zou u opnieuw willen zeggen dat het werkelijk onaanvaardbaar is dat het vragenuur op deze manier wordt gehouden.</p>
      <p sl="en">Er is geen parlement in de wereld waarvoor het vragenuur niet heilig is. Ik zou u opnieuw willen vragen om deze zaak in het Bureau aan de orde te stellen.</p>
    </intervention>
    <intervention id="2-627-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Mijnheer Mitchell, feitelijk is dit geen kwestie voor het Bureau maar voor de Conferentie van voorzitters. De hervormingen van de heer Swoboda zullen echter ongetwijfeld ook voorstellen bevatten voor de aanpak hiervan. Ik ben het met u eens. Dit is allesbehalve tevredenstellend, maar ik zit hier pas sinds 19:40 uur en de uitloop kan mij dan ook niet echt worden aangerekend.</p>
    </intervention>
    <intervention id="2-629-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie. − Zoals u allemaal weet, behoort tot de kerndoelen van de EU in het kader van Europa 2020 dat de arbeidsparticipatie tot 75 procent wordt verhoogd, dat minstens 20 miljoen mensen uit de armoede en sociale uitsluiting worden gehaald, dat het deel vroegtijdige schoolverlaters tot onder de 10 procent wordt teruggebracht en dat ervoor wordt gezorgd dat minstens 40 procent van de jongere generatie in 2020 een diploma in het tertiair onderwijs heeft behaald.</p>
      <p sl="en">De Commissie helpt de lidstaten deze doelen te bereiken door financiële steun, in het bijzonder via het Europees Sociaal Fonds, beleidscoördinatie en richtsnoeren voor beleid op EU-niveau in het kader van het Europees semester. In het gezamenlijk verslag over de werkgelegenheid 2011, dat is gebaseerd op de beoordeling van de Commissie van de voorgestelde nationale hervormingsprogramma's, wordt de lidstaten verzocht om het functioneren van de arbeidsmarkt te verbeteren door een meer werkgelegenheidsvriendelijk belastingstelsel in te voeren en werk lonend te maken, door ervoor te zorgen dat de lonen de productiviteitsontwikkelingen weerspiegelen, door flexibele werkregelingen in te voeren om de verdere integratie van vrouwen op de arbeidsmarkt te vergemakkelijken, door ervoor te zorgen dat er in de pensioenhervormingen een directer verband is tussen latere pensionering en hogere pensioenaanspraken, door voor mensen prikkels weg te nemen om vroeg met pensioen te gaan en door werkloosheidsuitkeringen aan de bedrijfscyclus te koppelen.</p>
      <p sl="en">Dit betekent dat de vangnetten versterkt moeten worden in tijden dat dit het hardst nodig is, zoals we de afgelopen paar jaar hebben gezien, en er in goede tijden geld gespaard zou worden. Wanneer we precies goede tijden ingaan is een beoordeling die van land tot land moet plaatsvinden. Hopelijk gaan we die allemaal over een paar jaar in. Maar onder de huidige, zeer moeilijke omstandigheden is het ook belangrijk dat overheidsdiensten voor arbeidsvoorziening betere steun bieden bij het zoeken naar een baan. We moeten ook de arbeidsmarktsegmentatie terugdringen. Sterker nog, gebleken is dat bepaalde groepen, en met name degenen die een tijdelijk of onzeker contract hebben, een veel grotere klap hebben gekregen als gevolg van de crisis. Dat is de reden waarom de Commissie de lidstaten heeft uitgenodigd om contracten voor onbepaalde tijd met een geleidelijke toename van beschermingsrechten in te voeren.</p>
      <p sl="en">Hoewel het Europees Sociaal Fonds klein is in vergelijking met de nationale overheidsbegrotingen, heeft het de lidstaten geholpen om de recente economische crisis te doorstaan. Overeenkomstig de mededeling van de Commissie over de herziening van de begroting en de conclusies van het vijfde verslag over sociale cohesie biedt de Europa 2020-strategie zowel een helder stel gemeenschappelijke prioriteiten als het kader voor de vaststelling van de financieringsprioriteiten voor na 2013 in overeenstemming met de doelen van slimme, duurzame en inclusieve groei, met inbegrip van de ontwikkeling van menselijk kapitaal. De Commissie zal eind juni haar voorstellen voor het volgend meerjarig financieel kader presenteren.</p>
      <p sl="en">Wat betreft de begroting van 2012 zou ik erop willen wijzen dat de ontwerpbegroting door de Commissie op 20 april is goedgekeurd in overeenstemming met de conclusies van de Europese Raad van 24 en 25 maart, waarin wordt gesteld dat de inspanningen tot begrotingsconsolidatie met groeiversterkende structurele hervormingen moeten worden aangevuld. Hiertoe zullen de lidstaten maatregelen doorvoeren om in onderwijs en opleiding te investeren. De Commissie heeft een restrictief beleid toegepast wat betreft de huishoudelijke uitgaven, met een nominale bevriezing van de huishoudelijke uitgaven van de Commissie. De Commissie heeft echter voorgesteld om haar vastleggings- en betalingskredieten te verhogen met respectievelijk 3,7 en 4,9 procent, met het zwaartepunt op uitgaven die te maken hebben met de Europa 2020-strategie, met inbegrip van het ESF, het programma Een leven lang leren, het Jeugd in actieprogramma, het zevende kaderprogramma voor onderzoek en de programma's inzake concurrentievermogen en innovatie.</p>
    </intervention>
    <intervention id="2-630-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Hartelijk dank, mijnheer de commissaris, voor uw antwoord. Ik wil u er natuurlijk aan herinneren dat de werkloosheid onder met name jongeren in Europa is opgeklommen tot bijna 20,5 procent, en in bepaalde gevallen zelfs helemaal uit de hand is gelopen. Zo is in Spanje, uitgaande van de gegevens waarover ik beschik, zelfs 43,5 procent van de jongeren werkloos. In Griekenland zijn wij – nogmaals wat jonge werklozen betreft – niet ver verwijderd van de 36 procent. Mogen wij, gelet op het feit dat dit een kritieke en uitzonderlijke toestand is, die twee of drie jaar geleden onmogelijk was te voorspellen, verwachten dat de Commissie afgezien van hetgeen u zojuist zei, met nieuwe maatregelen zal komen om het hoofd te bieden aan deze speciale omstandigheden?</p>
    </intervention>
    <intervention id="2-631-000" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Commissaris, zou u willen overwegen om de werkloosheid onder jongeren te bestrijden via op de plaatselijke omstandigheden afgestemde initiatieven? De hoogste werkloosheidscijfers komen voor onder mensen met een laag opleidingsniveau, die veelal in sociale huurwoningen wonen, geen toegang tot onderwijs hebben en een uitkering ontvangen.</p>
      <p sl="en">Er bestaan lokale ontwikkelingsmodellen die erop zijn gericht om dit probleem via een gebiedsspecifieke aanpak op te lossen. Is de Commissie bereid om samen met de lidstaten te trachten iets te doen voor die gebieden waar de werkloosheid het hoogst is?</p>
    </intervention>
    <intervention id="2-632-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, zoals we hebben gehoord is er enorme werkloosheid onder jongeren in Griekenland en in heel Europa. Bovendien zijn jongeren, vrouwen en migranten de maatschappelijke groepen die het meest kwetsbaar zijn voor willekeurig handelen van werkgevers, waardoor arbeidsrechten en collectieve overeenkomsten worden geschonden. Daarom wil ik u, mijnheer de commissaris, vragen welke maatregelen u neemt om jonge werknemers te beschermen tegen onzekere arbeidsrelaties en tegen willekeur van werkgevers.</p>
    </intervention>
    <intervention id="2-633-000" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie. − De situatie in de Europese Unie is niet overal hetzelfde. De cijfers – de gemiddelden – zijn over het geheel genomen erg slecht; ze zijn absoluut alarmerend. Het punt is echter dat sommige landen relatief goed presteren en de jeugdwerkloosheid met succes weten te bestrijden, zelfs in deze tijden van recessie. Dit is vooral het geval in Nederland en Oostenrijk en in zekere mate ook in Duitsland. Landen die het slechter doen kunnen van de ervaringen in deze landen leren.</p>
      <p sl="en">Het succesmodel bestaat uit verschillende onderdelen, en er zijn ook diverse redenen aan te wijzen waardoor het komt dat het in landen waar de jeugdwerkloosheid tot een derde van de leeftijdsgroep is gestegen is fout gegaan. Er zitten aardig wat landen – zeker zes – op dit moment in de tweede groep. Een goede aansluiting van het onderwijs op de arbeidsmarkt is zonder meer van groot belang om de prestaties van het onderwijssysteem te verbeteren. Wat vooral belangrijk is, zijn beroepsopleiding en voortgezette opleidingsmogelijkheden. Daarom pleiten we voor hervormingen in die richting.</p>
      <p sl="en">Het is van belang dat er betere arbeidsovereenkomsten komen, en daarom hebben we in het vlaggenschipinitiatief Een agenda voor nieuwe vaardigheden en banen en in de daarop volgende documenten de aandacht gevestigd op het probleem van segmentatie en gepleit voor het gebruik van contracten voor onbepaalde tijd, die misschien een bredere relevantie hebben, maar waarmee vooral de jongere generatie wordt geholpen.</p>
      <p sl="en">We hebben ook gepleit voor het bieden van een jeugdgarantie, iets wat met succes in sommige lidstaten is toegepast en wat met een bredere toepassing zeer veelbelovend is. Ik wil ook graag de aandacht vestigen op de jeugdspecifieke programma's van het ESF, het Europees Sociaal Fonds. Ik heb diverse programma's gezien en ik denk dat ze erg belangrijk zijn, vooral daar waar het risico van marginalisering, het aan de zijlijn van de arbeidsmarkt komen te staan, een groot sociaal risico is. Ik denk dat het Europees Sociaal Fonds op een vernieuwende manier kan worden gebruikt; daar zijn vele zeer goede voorbeelden van.</p>
      <p sl="en">We zijn bereid om met goede projecten te komen die werkgelegenheid en leermogelijkheden bieden op plekken waar jongeren wonen, maar er zijn ook mogelijkheden om in andere landen te gaan werken. Ik denk dat we jongeren er zeker in deze tijd ook op moeten wijzen om mobiel te zijn en naar de mogelijkheid van werk in het buitenland te kijken. We moeten een bijdrage leveren aan de ontwikkeling van vaardigheden en informatie verstrekken – het EURES-netwerk is in dat opzicht zeer nuttig en wordt rechtstreeks door de Commissie gesteund – en tevens mobiliteit stimuleren, omdat banen en vacatures vaak in andere regio's of landen beschikbaar komen. Jongeren moeten dit niet als obstakel zien.</p>
    </intervention>
    <intervention id="2-634-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 17 van Seán Kelly (H-000158/11):</p>
      <p sl="nl">Betreft: Het GLB en het meerjarig financieel kader na 2013</p>
      <p sl="nl">De behoefte aan een GLB met toereikende middelen, dat collectieve goederen levert, zoals veilig en duurzaam voedsel voor de EU, een stabiel stelsel van voedselprijzen waarborgt, zowel voor landbouwers als voor consumenten, en de basis vormt van een levendige plattelandseconomie, is op dit moment sterker dan ooit, in het bijzonder gezien de recente stijging van de energieprijzen en de instabiliteit in bepaalde regio's in de wereld.</p>
      <p sl="nl">Kan de Commissie bevestigen dat een GLB met toereikende middelen, dat het huidige deel van de EU-begroting behoudt, een centraal onderdeel zal vormen van de eventuele hervorming van het meerjarig financieel kader, gezien de centrale rol die het gemeenschappelijk landbouwbeleid speelt bij het leveren van dergelijke collectieve goederen?</p>
      <p sl="nl">Vraag nr. 18 van Brian Crowley (H-000192/11):</p>
      <p sl="nl">Betreft: Financiering van het GLB na 2013</p>
      <p sl="nl">Kan de Commissie bevestigen dat zij in het kader van het volgende meerjarig financieel kader een sterk en ruim bedeeld gemeenschappelijk landbouwbeleid steunt?</p>
    </intervention>
    <intervention id="2-635-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. − Mijnheer de Voorzitter, geachte Parlementsleden, het toekomstig gemeenschappelijk landbouwbeleid moet het hoofd bieden aan uitdagingen op landbouwgebied, en dan heb ik het over voedselzekerheid, stabilisering van het landbouwinkomen en productie van hoogwaardige producten en uitermate veilige voedingsmiddelen. Tegelijkertijd moet het gemeenschappelijk landbouwbeleid ook een antwoord bieden op de territoriale en milieugerelateerde doelstellingen en uitdagingen van de Europa 2020-strategie, waarbij ook nog eens het concurrentievermogen en de duurzaamheid van landbouwsectoren en plattelandsgebieden moet worden gesteund.</p>
      <p sl="fr">De Commissie is voornemens om voor het gemeenschappelijk landbouwbeleid een ambitieuze en diepgaande hervorming voor te stellen waarin boeren zullen worden gevraagd om een aanzienlijke bijdrage te leveren aan de verwezenlijking van de doelstellingen van de Europa 2020-strategie. Het cumulatieve effect van het 'vergroenen' van directe betalingen en van meer gerichte maatregelen voor plattelandsontwikkeling zullen het GLB in staat stellen om een sterker en breder antwoord te bieden wat betreft de voorziening van collectieve milieugoederen.</p>
      <p sl="fr">Een krachtig en ambitieus gemeenschappelijk landbouwbeleid vereist ook een passende begroting van de Europese Unie. Met het oog daarop zal de Commissie eind juni 2011 haar wetgevingsvoorstellen voor het volgend meerjarig financieel kader moeten indienen. Vervolgens zal de Commissie haar voorstellen met betrekking tot de hervorming van het gemeenschappelijk landbouwbeleid indienen in de tweede helft van 2011, en zal er aldus voor zorgen dat er bij het indienen van wetgevingsvoorstellen inzake de begroting rekening kan worden gehouden met onze ambities voor het toekomstig gemeenschappelijk landbouwbeleid.</p>
    </intervention>
    <intervention id="2-636-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Even een korte aanvulling. In de mededeling over het GLB tot 2020 staat dat de overheidssteun voor de landbouwsector en het platteland moet worden gehandhaafd om alle doelstellingen in het toekomstige GLB te kunnen halen. U zei dit zelf, commissaris. Hoe wilt u ervoor zorgen dat deze steun voor het GLB in het nieuwe meerjarig financieel kader gehandhaafd blijft?</p>
    </intervention>
    <intervention id="2-637-000" speaker_id="28114" name="Liam AYLWARD" is_mep="True" mode="spoken" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Commissaris, zoals u weet, zijn er zeer hoge kosten gemoeid met de levering van collectieve goederen en de continuïteit van de voedselvoorziening. Boeren moeten ervan op aan kunnen dat ze een billijke beloning voor hun inspanningen krijgen. Ze moeten ook enigszins weten waar ze aan toe zijn.</p>
      <p sl="en">Met het oog hierop en gele op de voortgang van de onderhandelingen over het GLB wil ik vragen wanneer de Commissie met gedetailleerde voorstellen voor het volgende meerjarig financieel kader en de verdeling van de GLB-begroting denkt te kunnen komen. Ik vind het noodzakelijk dat we dat zo snel mogelijk weten, omdat we als leden van het Parlement in het duister tasten ten aanzien van de financiële middelen die ons ter beschikking staan.</p>
    </intervention>
    <intervention id="2-638-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Commissaris, uit hetgeen u zei, blijkt dat er diepgaande veranderingen in het gemeenschappelijk landbouwbeleid zullen worden aangebracht. In verband hiermee wil ik de volgende vraag stellen: zullen deze veranderingen enkel een kwalitatief karakter hebben, of worden er ook veranderingen aangebracht in bijvoorbeeld de toewijzing van middelen aan de verschillende landen? De middelen die voor landbouw zijn uitgetrokken, worden momenteel op erg verschillende wijze tussen de landen verdeeld.</p>
    </intervention>
    <intervention id="2-639-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Mijn oprechte dank aan de commissaris voor zijn antwoord. In een wereldwijde index voor de kwetsbaarheid voor stijgingen in voedselprijzen zijn onder de 40 meest kwetsbare landen 4 EU-lidstaten. Ik twijfel niet aan de goede bedoelingen van de commissaris met betrekking tot de begroting, maar tot op welke hoogte zal de toekomstige begroting in staat zijn om zowel aan de vraag naar voedsel als aan de nieuwe milieuambities te voldoen?</p>
    </intervention>
    <intervention id="2-640-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. − Mijnheer de Voorzitter, er is mij gevraagd hoe de begroting tegelijkertijd een antwoord kan bieden op het voedselvraagstuk en op de doelstellingen die in de Verdragen van de Europese Unie zijn vastgesteld met betrekking tot het gemeenschappelijk landbouwbeleid en de Europa 2020-strategie. Het antwoord is dat we dit willen bereiken door middel van een aantal maatregelen in het kader van deze hervorming, allereerst maatregelen om de begroting die we tot onze beschikking hebben beter af te stemmen, om de betalingen tussen de verschillende categorieën van landbouwbedrijven en tussen de verschillende lidstaten weer beter in evenwicht te brengen, en ook om de begroting als stimulans te gebruiken voor boeren om naast voedingsmiddelen ook goederen voor de markt te produceren onder gebruikmaking van gerichte landbouwpraktijken.</p>
      <p sl="fr">Ik denk dat we er op die manier voor kunnen zorgen dat het toekomstig gemeenschappelijk landbouwbeleid, dat een sectorbeleid is, multisectorale oplossingen aandraagt, en dus dat de begroting die aan het gemeenschappelijk landbouwbeleid zal worden toegekend een echte Europese meerwaarde zal creëren. Ik denk dat we op die manier een aanzienlijke begroting voor het gemeenschappelijk landbouwbeleid kunnen rechtvaardigen, een begroting die in de lijn ligt van de doelstellingen die voor dit beleid worden vastgesteld. Het moge duidelijk zijn dat hetgeen het gemeenschappelijk landbouwbeleid en de Europese boeren zullen voortbrengen, wat betreft de productie van goederen voor de markt, in verhouding zal staan tot de middelen die we eraan kunnen toekennen.</p>
      <p sl="fr">Als we het hebben over de begroting moeten we ook rekening houden met het kader en de algemene economische context waarin de begroting wordt besproken – daarom is het op het moment zo lastig om in getallen te spreken. De lidstaten doen hun best om hun uitgaven te beperken, ook op Europees niveau moeten we de financiële middelen die we ter beschikking hebben kunnen afstemmen op echte prioriteiten en op de Europese meerwaarde. Ik denk, mijnheer Kelly, dat we aldus manier een aanzienlijke begroting voor het gemeenschappelijk landbouwbeleid kunnen rechtvaardigen. Daartoe moeten wij verwijzen naar de voordelen die dit beleid de Europese maatschappij biedt, en dan denk ik niet alleen aan voor de markt bestemde landbouwproductie maar ook aan niet voor de markt bestemde landbouwproductie, die niet wordt betaald door de markten. Zowel wat betreft betalingen als wat betreft de tweede pijler – of door investeringen, door de productie van lokale goederen te ondersteunen – zullen we deze doelstellingen kunnen halen.</p>
      <p sl="fr">De voorstellen voor het meerjarig kader zullen, zoals ik in mijn inleiding al zei, in juni worden ingediend en de Commissie zal pas in het najaar met wetgevingsvoorstellen komen. De maatregelen die de Commissie heeft genomen zijn heel consequent, aangezien de grote richtsnoeren van dit beleid al bekendgemaakt waren in de mededeling die de Commissie vorig jaar november heeft uitgegeven. De Commissie zal eind juni met voorstellen voor het meerjarig begrotingskader komen. Op basis daarvan, op basis van de mededeling met daarin de grote richtsnoeren van de hervorming, zal de Commissie in het najaar het wetgevingspakket presenteren. Op dat moment zullen we absoluut niet in het duister tasten, aangezien het meerjarig begrotingskader dan al bekendgemaakt is.</p>
      <p sl="fr">De veranderingen in het gemeenschappelijk landbouwbeleid zullen daarom niet alleen kwalitatief zijn en ons helpen bij het vaststellen van betere doelstellingen, maar zullen ook gericht zijn op de verdeling van de betalingen tussen de lidstaten, binnen de lidstaten zelf of tussen de verschillende categorieën van landbouwbedrijven, teneinde de beschikbare middelen beter te kunnen benutten aan de hand van de gestelde doelen. Dit weer in evenwicht brengen van de betalingen is niet alleen bedoeld om meer gelijkheid te garanderen, maar ook om de verschillende structuren van de landbouwproductie beter in te zetten en aldus te beantwoorden aan nieuwe doelstellingen die worden vastgesteld, aangezien de historische voorbeelden van betalingen die waren gebaseerd op eerder ontvangen subsidies niet meer gerechtvaardigd zijn in deze context, waarin wij nu vrij duidelijke doelstellingen vaststellen voor het toekomstig gemeenschappelijk landbouwbeleid.</p>
      <p sl="fr">Mijnheer Niculescu, hoe kunnen we het voor elkaar krijgen om een goede verhouding tot stand te brengen tussen de productie van marktgoederen, voedsel en milieugoederen? Niet door te proberen om de boeren nog meer te belasten, maar door te proberen een deel van de begroting te gebruiken als stimulans voor de productie door middel van milieuvriendelijke landbouwpraktijken die echter niet noodzakelijkerwijs een te sterke stijging van de productiekosten met zich meebrengen. Europese boeren kunnen dankzij deze stimulans, en zonder de hoogte van de landbouwproductie al te veel te beïnvloeden, ook goederen voor de markt produceren. Het is echter duidelijk dat deze productie direct in verhouding zal staan tot de hoogte van de begroting die we kunnen garanderen om de kosten te dekken die voortvloeien uit dit soort landbouwpraktijken. Op die manier zullen met het gemeenschappelijk landbouwbeleid economische en milieugerelateerde aspecten, aspecten in verband met de klimaatveranderingen en aspecten in verband met de evenwichtiger ontwikkeling van plattelandsgebieden opgenomen kunnen worden in de doelstellingen die met deze hervorming zijn voorgesteld.</p>
    </intervention>
    <intervention id="2-641-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 19 van Spyros Danellis (H-000185/11):</p>
      <p sl="nl">Betreft: Innovatie en bestrijding van de klimaatverandering</p>
      <p sl="nl">Om haar ambitieuze klimaatdoelstellingen te realiseren heeft de EU behoefte aan nieuwe, innovatieve technologieën. Aanpassing aan de klimaatverandering kan worden omgezet in een hefboom voor ontwikkeling, waarbij honderdduizenden arbeidsplaatsen worden geschapen en technologisch geavanceerde exporten mogelijk worden gemaakt. Het is evenwel zo dat er weinig particuliere financiële middelen beschikbaar worden gesteld aan kleine en middelgrote ondernemingen met een hoog risico, en het lot van groene innovatie in Europa is daarom voor een groot deel afhankelijk van ondersteuning uit de openbare middelen. Volgens de OESO is het van cruciaal belang een coördinatie te bewerkstelligen tussen het intergouvernementele niveau, dat in de EU gerepresenteerd wordt door het nationale innovatiebeleid van 27 lidstaten, en een groot aantal communautaire programma's (b.v. de EEHP, het SET-plan, NER 300, Europe INNOVA, kredieten uit het Cohesiefonds).</p>
      <p sl="nl">Acht de Commissie het in dit verband wenselijk een gespecialiseerde instantie op te richten, die zich bezig houdt met vereenvoudiging van procedures, de vaststelling van gemeenschappelijke doelstellingen en selectiecriteria, en die ook aan de geïnteresseerden informatie verstrekt over de programma's van de EU ter ondersteuning ter bevordering van innovatieve groene technologie?</p>
      <p sl="nl">Zal de Commissie zich beraden over het creëren van nieuwe stimulansen, zoals de invoering van een prijs voor de "Groene klimaatinnovatie van het jaar"?</p>
    </intervention>
    <intervention id="2-642-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. − Mijnheer de Voorzitter, de strijd tegen klimaatverandering is een enorme uitdaging voor Europa en er zijn nog meer inspanningen op het gebied van onderzoek en innovatie nodig om een samenleving tot stand te brengen die minder koolstof uitstoot en weerbaar is als het gaat om klimaatverandering.</p>
      <p sl="fr">Op het moment is er geen sprake van één enkele gespecialiseerde instantie die op dit gebied actief is, noch van een specifieke stimulans zoals de eerder genoemde prijs voor de klimaatinnovatie van het jaar. Niettemin zijn er veel inspanningen verricht om tot een gecoördineerde aanpak te komen binnen het kader van de verschillende beleidslijnen en programma's van de Unie.</p>
      <p sl="fr">De Europa 2020-strategie en het bijbehorende kerninitiatief, de 'Innovatie-Unie', zijn vastgesteld om de Europese economie uit de crisis te krijgen en de maatschappelijke uitdagingen het hoofd te bieden. Investeren in onderzoek en innovatie, evenals in nieuwe technologieën als eco–innovatie, vormt de kern van deze strategie. Verder worden nieuwe financiële instrumenten overwogen om een aanzienlijke verhoging van de particuliere investeringen te verkrijgen en duurzame groei op lange termijn mogelijk te maken. Als onderdeel van de Innovatie-Unie is er een proefproject Europees Innovatiepartnerschap voorgesteld dat de gehele innovatieketen moet bestrijken uitgaande van onderzoek en ontwikkeling. Het doel hiervan is de juiste omstandigheden te creëren om de resultaten van onderzoek en ontwikkeling succesvol op de markt te kunnen brengen. Later zouden er nog meer Europese innovatiepartnerschappen kunnen worden voorgesteld.</p>
      <p sl="fr">Ten tweede worden er in het Groenboek van de Commissie met de titel: ´Van uitdagingen naar kansen: naar een gemeenschappelijk strategisch kader voor EU-financiering van onderzoek en innovatie´, ingrijpende verbeteringen van het onderzoek- en innovatieprogramma voorgesteld die deel zullen gaan uitmaken van het volgend meerjarig financieel kader van de Europese Unie.</p>
      <p sl="fr">Het idee is allereerst om onderzoek met innovatie te verbinden door alle relevante instrumenten van de Europese Unie samen te voegen in een gemeenschappelijke strategisch kader dat het mogelijk maakt om echt transversale strategieën uit te voeren die alle innovatiesystemen bestrijken, van onderzoek tot technologische ontwikkeling, demonstratie en markt.</p>
      <p sl="fr">Verder wordt er voorgesteld om de financiering van de Europese Unie te koppelen aan grote maatschappelijke uitdagingen, zoals klimaatverandering. Het doel daarvan is de financiering van de Europese Unie te gebruiken als hefboom voor het verkrijgen van meer particuliere financieringen, bijvoorbeeld op het gebied van innovatie in groene technologieën.</p>
      <p sl="fr">Ten slotte wordt in het Groenboek de vraag gesteld hoe de financiering van de Europese Unie gebruikt kan worden om ook kleine en middelgrote bedrijven te steunen. De Commissie heeft de belanghebbenden uitgenodigd om vóór 20 mei 2011 opmerkingen over het Groenboek in te dienen. De Commissie zal vervolgens, tegen het einde van dit jaar, haar wetgevingvoorstellen voor de toekomstige financiering van deze Europese Unie van onderzoek en innovatie bekend maken.</p>
    </intervention>
    <intervention id="2-643-000" speaker_id="99325" name="Spyros DANELLIS" is_mep="True" mode="spoken" nationality="Greece" birth_date="28-01-1955" birth_place="Irakleio" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Hartelijk dank, mijnheer de commissaris, voor uw antwoord. Ik wil een vraag stellen over uw terrein van bevoegdheid, namelijk landbouw, en graag weten hoe volgens u innovatie in de agrovoedingsmiddelenketen kan helpen bij niet alleen de aanpak van klimaatverandering maar ook de bestrijding en preventie van de negatieve gevolgen die, zoals wij allen weten, daaruit zullen voortvloeien voor het plattelandsleven.</p>
    </intervention>
    <intervention id="2-644-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. − Mijnheer de Voorzitter, praktisch gezien kunnen wij dit garanderen door de boeren ertoe aan te zetten om landbouwpraktijken toe te passen die niet alleen goed zijn voor het milieu, de bodemkwaliteit, het water en de biodiversiteit, maar die boeren eveneens in staat stellen hun koolstofuitstoot terug te dringen en koolstof beter in de bodem vast te houden.</p>
      <p sl="fr">Wij zijn van plan om met name in het kader van de tweede pijler van het gemeenschappelijk landbouwbeleid – en eventueel ook met investeringsmaatregelen voor het moderniseren van landbouwbedrijven – boeren stimulansen te geven om de investeringen af te stemmen op het terugdringen van de koolstofuitstoot. Zo is de medefinanciering door de overheid van een tractor met een hoge of normale koolstofuitstoot niet zo hoog als die van een tractor en landbouwmaterieel met een lage koolstofemissie. Financiering door de overheid zal dus worden gebruikt om boeren ertoe aan te zetten zich met dit vraagstuk bezig te houden.</p>
      <p sl="fr">Ten tweede willen wij een instrument ontwikkelen dat bijdraagt aan een op kennis gebaseerde vorm van landbouw, wat betekent dat wij de resultaten van onderzoek, ontwikkeling en innovatie – ook onderzoek dat is uitgevoerd in het kader van de gemeenschappelijke onderzoeksstrategie – kunnen gebruiken en in de praktijk brengen. We zullen een netwerk van goede praktijken en innovatie op Europees niveau tot stand brengen, een netwerk dat onderzoekers, consultants, opleiders, boeren en voedingsmiddelenindustrie omvat en dat ervoor moet zorgen dat wij de keten van kennisproductie tot kennistoepassing kunnen verkorten. Op die manier kunnen wij – dankzij de door de boeren gebruikte landbouwtechnologieën en -technieken – een bijdrage leveren aan niet alleen het garanderen van het economisch concurrentievermogen, maar ook het reduceren van de landbouwimpact op klimaatverandering.</p>
    </intervention>
    <intervention id="2-645-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 20 van Nikolaos Chountis (H-000170/11):</p>
      <p sl="nl">Betreft: Noodzakelijke aanpassingen aan de begroting van de Europese Unie</p>
      <p sl="nl">Door het uitbreken van de crisis in 2008 zijn de tekorten en de schulden van de lidstaten van de EU tot historische hoogten gestegen, resulterend in oplopende kosten voor het lenen van geld en problemen bij het aflossen van schulden. De regeringen van bijna alle lidstaten hebben vergaande bezuinigingsmaatregelen getroffen die zowel de overheidsuitgaven treffen, als de programma's voor publieke investeringen negatief beïnvloeden. Het gevolg is een snelle achteruitgang van de sociale omstandigheden en een verdieping van de economische recessie. De communautaire begroting is in feite een belangrijk ontwikkelingsinstrument, maar is tot nu toe niet significant geherstructureerd om in te spelen op de nieuwe omstandigheden, dat wil zeggen de algemene economische crisis en de schuldencrisis. Kan de Commissie tegen deze achtergrond antwoord geven op de onderstaande vraag:</p>
      <p sl="nl">Onderzoekt de Commissie of er mogelijkheden zijn om een alomvattende herstructurering door te voeren van de communautaire begroting, de richtsnoeren voor de begroting en de omvang ervan, ten einde de lidstaten te ondersteunen en in te spelen op de sociale gevolgen van de crisis, en hen een steuntje in de rug te geven bij hun op ontwikkeling gerichte inspanningen?</p>
    </intervention>
    <intervention id="2-646-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie. − In deze vraag aan de Commissie wordt in feite de diagnose gesteld van de reële toestand van de economie in Europa en wordt tegelijkertijd ook de remedie gegeven. Ik kan tot op zekere hoogte meegaan in de diagnose en de remedie. Ja, we bevinden ons in een Europa van besparingen, wat inhoudt dat er sociaal pijnlijke, politiek kostbare en economisch noodzakelijke bezuinigingen worden doorgevoerd, die in zekere mate echter ook een uitdaging vormen voor de zich voorzichtig herstellende Europese economie.</p>
      <p sl="en">De Europese Commissie is een groot voorstander van begrotingsconsolidatie als primaire voorwaarde voor duurzame groei, maar we zijn ons meer dan ooit bewust van de gevoeligheid van het economische debat waarin het nu gaat over het probleem van stimuleren versus besparen, dat vandaag ook in het college is besproken. Wanneer we naar de lange termijn en de 2020-strategie kijken, is dit duidelijk; hetzelfde geldt voor het herlanceren van de internemarktstrategie, maar dit gaat over het ontsluiten van de mogelijkheden van de Europese economie. De Europese begroting moet nú het antwoord zijn, net zoals we nú behoefte hebben aan groei en werkgelegenheid.</p>
      <p sl="en">Dit heeft te maken met de specifieke aard van de Europese begroting, die gericht is op investeringen. De nationale begrotingen betreffen voornamelijk sociale overdrachten; de Europese begroting betreft vooral investeringen en kan derhalve een multipliereffect hebben op de werkgelegenheid en de groei, en als we naar het voorstel voor 2012 kijken, zien we dat er, naast concurrentievermogen, meer geld gaat naar cohesie, dat wil zeggen naar structuurfinanciering en onderzoek en ontwikkeling. Ook gaat er meer geld naar migratie. Dergelijke uitgaven zijn gunstig voor groei en werkgelegenheid. Dat zou uiteindelijk ook moeten gelden voor het voorstel voor de volgende financiële vooruitzichten, dat we eind juni presenteren en waarmee ook nog eens veel wordt geïnvesteerd in energie-infrastructuur en trans-Europese infrastructuur in het algemeen, iets wat eveneens bevorderlijk is voor groei en werkgelegenheid.</p>
      <p sl="en">Ik denk dat de Europese begroting, gezien haar aard, in tijden van besparingen een instrument kan zijn om bezuinigingen op nationaal niveau te ondervangen. Daarom moeten we deze mogelijkheid van de Europese begroting tot het uiterste benutten.</p>
    </intervention>
    <intervention id="2-647-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Hartelijk dank, mijnheer de commissaris, voor uw antwoord. Ik weet niet of u vandaag in de Commissie hebt gesproken over hetgeen de afgelopen tijd in de pers heeft gestaan over de Griekse schuld. Er is namelijk sprake van geheime ontmoetingen, schuldherstructurering, een nieuwe lening en zelfs de mogelijkheid dat Griekenland uit de eurozone stapt. Tegelijkertijd ondergaan wij de dramatische gevolgen van het memorandum. Zonder duurzame ontwikkeling zal noch de schuld worden afbetaald noch de economische situatie worden verbeterd. Daarom wil ik u de volgende vraag stellen: welke maatregelen zult u nu onmiddellijk voorstellen in verband met de begroting om de door de crisis getroffen landen, zoals Griekenland, te helpen?</p>
    </intervention>
    <intervention id="2-648-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie. − Dat geef ik toe, maar dit is natuurlijk zoiets belangrijks, dit is zo'n dringende kwestie dat het uitlekken van informatie uit de vergadering van vorige week in het College is besproken.</p>
      <p sl="en">Dit voedt de speculatie. Het uitlekken van dit soort zaken is schadelijk, en wat er uit deze verslechterende sfeer rond Griekenland voortkomt is niet in het belang van Griekenland. Het heeft invloed op de volgende bijeenkomsten over de voorwaarden voor het Griekse herstructureringsprogramma en het reddingsplan met voorwaardelijke steun voor Griekenland. Ik ben hier echter niet om te bespreken wat de bevoegde leden van de Commissie en het Internationaal Monetair Fonds in samenspraak met de Griekse autoriteiten met elkaar zouden moeten overeenkomen.</p>
      <p sl="en">We kunnen alleen maar het beste hopen van de maatregelen die in het land zelf worden genomen. Deze zijn waarschijnlijk politiek zeer pijnlijk en duur voor de overheid die deze maatregelen uitvoert. Ik geef toe dat het uitlekken van informatie de speculatie voedt en tot een verslechtering van de voorwaarden voor een eventueel herstel in Griekenland leidt.</p>
    </intervention>
    <intervention id="2-649-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 21 van Marian Harkin (H-000161/11):</p>
      <p sl="nl">Betreft: Europees vrijwilligerskorps voor humanitaire hulp</p>
      <p sl="nl">Kan de Commissie, gezien het feit dat 2011 is uitgeroepen tot Europees Jaar van het vrijwilligerswerk, het Parlement meedelen hoe de stand van zaken is met betrekking tot het wetgevingsproces inzake de oprichting van een Europees vrijwilligerskorps voor humanitaire hulp?</p>
      <p sl="nl">Kan de Commissie met name aangeven welke maatregelen zij naar aanleiding van de resultaten van de openbare raadpleging voornemens is te nemen, en welke proefprojecten zij tot op heden heeft geselecteerd?</p>
    </intervention>
    <intervention id="2-650-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik zal mijn best doen om mijn antwoorden kort te houden.</p>
      <p sl="en">Het Verdrag van Lissabon voorziet in de oprichting van een Europees vrijwilligerskorps voor humanitaire hulpverlening met als doel om een kader vast te stellen voor gemeenschappelijke bijdragen van Europese jongeren aan humanitaire hulpacties van de Unie. Vorig jaar, in 2010, hebben we de bestaande situatie van vrijwilligerswerk geëvalueerd door middel van bilaterale bijeenkomsten, enquêtes en een speciale conferentie in september 2010. Naar aanleiding daarvan hebben we op 23 september een mededeling aangenomen waarin een gefaseerde aanpak voor de oprichting van het korps wordt gepresenteerd.</p>
      <p sl="en">In de eerste fase konden we inventariseren welke lacunes en behoeften er waren en onder welke voorwaarden het vrijwilligerskorps een positieve bijdrage aan de humanitaire hulp zou kunnen leveren. Dit jaar, in 2011, is de belangrijkste activiteit om de aanpak verder te ontwikkelen, waarvan ook een openbare raadpleging van belanghebbenden deel uitmaakt. De resultaten hiervan komen eind deze maand, mei 2011, beschikbaar. In de tweede plaats komt er een voorbereidende actie die het de Commissie mogelijk maakt om proefprojecten te financieren die gericht zijn op de selectie, opleiding en inzet van een beperkt aantal vrijwilligers met het oog op de aanneming van een wetgevingsvoorstel. In de derde plaats zullen we een volledige effectbeoordeling uitvoeren, zodat we meer te weten komen over de potentiële economische en sociale invloed van het vrijwilligerskorps. De resultaten van deze activiteiten zullen worden meegenomen in een voorstel voor een verordening dat in 2012 zal worden ingediend.</p>
      <p sl="en">De resultaten van de openbare raadpleging van belanghebbenden en de geselecteerde proefprojecten zullen worden gepresenteerd op de speciale conferentie die in juni 2011 in Boedapest plaatsvindt onder auspiciën van het Hongaarse voorzitterschap.</p>
    </intervention>
    <intervention id="2-651-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mijnheer de Voorzitter, gezien de tijdsdruk en het feit dat de commissaris mijn vraag behoorlijk goed heeft beantwoord heb ik geen verdere opmerkingen.</p>
    </intervention>
    <intervention id="2-652-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 22 van Bernd Posselt (H-000169/11):</p>
      <p sl="nl">Betreft: Humanitaire hulp voor Libië</p>
      <p sl="nl">Hoe staat het met de humanitaire hulp van de Commissie voor de opstandelingen en de onschuldige burgerbevolking in Libië en in de andere Noord-Afrikaanse crisisgebieden? Hoe beoordeelt de Commissie de activiteiten die zij de afgelopen maanden op dit gebied heeft ontplooid?</p>
      <p sl="nl">Vraag nr. 25 van Sarah Ludford (H-000193/11):</p>
      <p sl="nl">Betreft: Civiele en militaire maatregelen bij rampen</p>
      <p sl="nl">Het geschil in Libië heeft aangetoond hoe belangrijk het is dat Europa een aantal middelen kan inzetten om snel te reageren.</p>
      <p sl="nl">Hoe beoordeelt de Commissie de vooruitgang die de EU boekt met betrekking tot haar vermogen op gecoördineerde wijze gebruik te maken van haar militaire en humanitaire mogelijkheden?</p>
      <p sl="nl">Is er vooruitgang geboekt met het voorgestelde permanente orgaan voor de coördinatie van civiele en militaire noodmaatregelen van de EU en van de lidstaten?</p>
    </intervention>
    <intervention id="2-653-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − Vanaf het begin van de crisis in Libië heeft de Europese Unie er hard aan gewerkt om het lijden van de burgerbevolking te verlichten door tijdige en omvangrijke humanitaire hulp te verstrekken.</p>
      <p sl="en">Tot op heden heeft de Commissie 50 miljoen euro beschikbaar gesteld – 40 miljoen euro uit onze begroting voor humanitaire hulp en 10 miljoen euro uit de begrotingslijn voor civiele bescherming – terwijl de 27 lidstaten gezamenlijk 52 miljoen euro hebben bijgedragen, waarmee het totaalbedrag van de humanitaire hulp van de EU op 102 miljoen euro komt. Wij zijn degenen die verreweg de grootste bijdrage leveren om de nood onder de Libische burgers te lenigen.</p>
      <p sl="en">Onze financiële humanitaire steun is bestemd voor activiteiten die door partners, VN-agentschappen, het Rode Kruis en de Rode Halve Maan, en ngo's worden uitgevoerd. Onze activiteiten zijn zowel gericht op de dringende behoeften van mensen in Libië als op de behoeften van mensen die Libië zijn ontvlucht. Op dit moment hebben 740 000 islamitische arbeidsmigranten Libië verlaten en een veiliger heenkomen gezocht.</p>
      <p sl="en">Onze activiteiten in Libië omvatten de evacuatie over zee van ongeveer 2 000 burgers uit Misrata, het verstrekken van voedsel, water, sanitaire voorzieningen en medicamenten in Misrata en andere gebieden van Libië, en voedselgrondstoffen, aangezien we verwachten dat de voedselsituatie in de komende vier tot zes weken nog verergert.</p>
      <p sl="en">In de grensgebieden buiten Libië steunt de Commissie het aanleggen van noodvoorraden. We steunen ook operaties in Tunesië, Egypte en Algerije voor mensen die Libië hebben verlaten.</p>
      <p sl="en">Het EU-mechanisme voor civiele bescherming is tweemaal geactiveerd: de eerste keer om consulaire activiteiten van de lidstaten voor het evacueren van onze burgers te ondersteunen – 5 800 Europeanen zijn geëvacueerd – en de tweede keer om de terugkeer van arbeidsmigranten die vastzaten in Tunesië en Egypte te vergemakkelijken. We hebben 157 vluchten uit onze lidstaten verzorgd met de steun van de Commissie, en we hebben ook de repatriëring van onderdanen van derde landen gefinancierd via de Internationale Organisatie voor Migratie. In totaal zijn meer dan 56 000 mensen veilig thuisgekomen. Hierdoor wordt natuurlijk ook het risico van een migrantengolf naar Europa beperkt.</p>
      <p sl="en">Ondanks de voortdurende gevechten en de uitbreiding van de gevechten naar verschillende delen van Libië slagen humanitaire organisaties er op opmerkelijke wijze in om een grote humanitaire ramp te voorkomen. Op dit moment blijft onze grootste zorg dat deze humanitaire hulpverleners slechts beperkt toegang hebben tot grote delen van Libië waar Kadhafi de macht in handen heeft.</p>
      <p sl="en">Ik verzeker u dat de Commissie haar inspanningen zal voortzetten om de mensen die door dit conflict worden getroffen te helpen.</p>
    </intervention>
    <intervention id="2-654-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, mevrouw de commissaris, hartelijk dank voor uw engagement in deze zaak. Dit wil ik werkelijk nog eens krachtig onderstrepen. Ik wil slechts de volgende korte vraag stellen. De VN heeft gisteren of vandaag om een wapenstilstand verzocht, zodat de mensen kunnen worden verzorgd. Bereikt de humanitaire hulp het merendeel van de Libische bevolking en hoeveel procent van het land of de bevolking zijn naar uw oordeel jammer genoeg niet voor de hulpverleners bereikbaar?</p>
    </intervention>
    <intervention id="2-655-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Commissaris, kunt u ons in het licht van de resoluties van het Parlement en de conclusies van de Raad van afgelopen december zeggen wat u vindt van de vooruitgang die sinds het verslag-Barnier uit 2006 is geboekt ten aanzien van het opzetten van een echt coherent mechanisme voor snelle reactie of snelle respons op rampen, een mechanisme dat humanitaire middelen, civiele beschermingsmiddelen en militaire middelen combineert, en waarvoor middelen uit de lidstaten worden gepoold in plaats van dat met een ad-hocaanpak wordt gewerkt? Gaat dat lukken? Kunt u ons geruststellen?</p>
    </intervention>
    <intervention id="2-656-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − Om de eerste vraag te beantwoorden: we hebben slechts beperkt toegang tot gebieden in Libië waar militaire operaties plaatsvinden, maar we hebben – dankzij de moed van humanitaire hulpverleners – nog altijd twee getroffen bevolkingsgroepen in Misrata weten te bereiken, en dat geldt ook voor de steden in het kustgebied waarom wordt gestreden. Waar we de getroffen bevolking niet hebben kunnen bereiken is in het westelijke gedeelte van Libië dat in handen is van Kadhafi.</p>
      <p sl="en">We zien nu ook met bezorgdheid dat steeds meer Libiërs het land ontvluchten. Van de 740 000 mensen die ik vandaag al noemde zijn ongeveer 50 000 Libiërs en dat aantal groeit, waardoor wij voor een extra uitdaging staan om deze mensen te helpen. De meesten van hen voegen zich bij gemeenschappen in Tunesië en Egypte. We moeten nu een manier zien te vinden om deze gemeenschappen te ondersteunen.</p>
      <p sl="en">Dan het staakt-het-vuren. Wij hebben hierom gevraagd om humanitaire hulpverleners een veilige toegang te bieden. We steunen de VN in dit verband zeer. Ik kan u verzekeren dat we in voortdurend contact staan met de VN en de UNHCR, zodat we hulp kunnen inzetten zodra het maar even mogelijk is, zoals we inmiddels bij tal van gelegenheden, bijvoorbeeld in het geval van Misrata, hebben gedaan.</p>
      <p sl="en">Er was overigens een aparte vraag over de gecoördineerde respons. Mag ik verdergaan met een antwoord op deze vraag? We hebben aanzienlijke vooruitgang geboekt bij de opstelling van de mededeling over de verbetering van de EU-respons op rampen waar de Raad eind vorig jaar unaniem zijn goedkeuring aan hechtte. Het is onze bedoeling om de tenuitvoerlegging van deze mededeling te versnellen om aan het einde van dit kalenderjaar een Europees crisisresponscentrum op te zetten dat 24 uur per dag paraat is. Hiervoor zal het huidige MIC – het waarnemings- en informatiecentrum – als uitgangspunt dienen, evenals de crisisteams voor humanitaire hulp die we in het kader van ECHO hadden. Het centrum zal 24 uur per dag operationeel zijn.</p>
      <p sl="en">In het afgelopen jaar hebben we, met name in de context van de respons op de ramp in Haïti, de overstromingen in Pakistan, en nu Libië, zeer hechte en doeltreffende werkrelaties met de militaire staf van de EU in de Europese Dienst voor extern optreden opgebouwd en die gaan zelfs zo ver dat de militaire staf van de EU nu verbindingsofficieren aanwijst voor onze humanitaire operaties, zodat we gezamenlijk plannen kunnen opstellen en uitvoeren.</p>
      <p sl="en">Om een duidelijk antwoord op uw vraag te geven: ja, we boeken vooruitgang. Helaas hebben we door de gebeurtenissen van het afgelopen jaar zowel in 2010 als dit jaar te maken gehad met uitzonderlijk moeilijke omstandigheden, die echter een zeer krachtige impuls waren om dit werk voort te zetten.</p>
    </intervention>
    <intervention id="2-657-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 24 van Pat the Cope Gallagher (H-000190/11):</p>
      <p sl="nl">Betreft: Ingeblikte visproducten als deel van de voedselhulp</p>
      <p sl="nl">Heeft de Commissie verwerkte ingeblikte visproducten opgenomen in de voedselpakketten die de Europese Unie stuurt naar landen die te lijden hebben onder een humanitaire crisis? Is de Commissie het niet met mij eens dat verwerkte ingeblikte visproducten uitstekend geschikt zijn als voedselhulp daar zij veel eiwitten bevatten, lang houdbaar zijn en op korte termijn kunnen worden geleverd?</p>
    </intervention>
    <intervention id="2-658-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − De Europese Unie is een van de grootste voedselhulpdonoren. De Commissie heeft een leidinggevende rol op zich genomen om ervoor te zorgen dat de kwetsbaarste mensen in crisissituaties toegang hebben tot voldoende, veilig en voedzaam voedsel. De Commissie voert zelf geen hulpoperaties uit. Zij verschaft financiële middelen aan partnerorganisaties – de VN-agentschappen, internationale ngo's, de Rode Kruis-familie – of partners die ruime ervaring hebben met hulpoperaties ten behoeve van de kwetsbaarste mensen.</p>
      <p sl="en">Onze uitvoerende partners mogen zelf bepalen wat de meest geschikte voedselhulp in een bepaalde situatie is. We moedigen hen aan om zoveel mogelijk ter plaatse voedsel te kopen. Waarom? Omdat ze daardoor lokale boeren steunen en we niet aan de ene kant mensen aan voedsel helpen en aan de andere kant lokale boeren hun middelen van bestaan afnemen door ons eigen voedsel te verstrekken. De Commissie bekrachtigt deze keuzen altijd en zorgt er altijd voor dat wordt gelet op factoren zoals de beschikbaarheid en voedingswaarde van producten, de voedingsgewoonten van de plaatselijke bevolking, de beschikbaarheid van kookvoorzieningen en kostenoverwegingen, waaronder transportkosten.</p>
      <p sl="en">Op basis daarvan wordt de exacte samenstelling van onze voedselhulp bepaald. Uiteraard heeft voedsel in blik, waaronder visconserven, zo zijn voordelen, want het is langere tijd houdbaar en daarom geschikt om op voorraad te hebben. Het heeft ook enkele nadelen. Deze kunnen te maken hebben met kosten of met de voedingsgewoonten van de lokale bevolking. Daarom kijken we altijd hoe we mensen op de meest effectieve manier kunnen helpen.</p>
    </intervention>
    <intervention id="2-659-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Dank u voor uw antwoord, commissaris. Ik twijfel niet aan uw woorden. In uw toespraken hebt u het bij diverse gelegenheden over de voedingswaarde gehad en visconserven voldoen in feite aan alle voorwaarden: ze zijn goedkoop, rijk aan proteïne, hoeven niet gekoeld te worden vervoerd of te worden bewaard op de plaats van aankomst, en ze zijn natuurlijk lang houdbaar. En daarbij komt nog dat ze niet meer hoeven te worden bereid. Ik denk in het bijzonder aan makreel en haring.</p>
      <p sl="en">Ik vraag u of u via uw diensten op zijn minst wilt voorstellen om vis in blik in te zetten. Wij zijn degenen die dit financieren en ik zou hier graag met iemand van uw DG over willen praten, want ik kom uit een gebied waar vis in overvloed is, maar waar nauwelijks ander werk is dan de visserij. We moeten proberen onze eigen mensen te helpen en tegelijkertijd ook anderen.</p>
    </intervention>
    <intervention id="2-660-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − Er zit zeker iets in, in wat u zegt. We moeten kijken naar een hoge voedingswaarde en ook naar eenvoud in het gebruik. Tegelijkertijd wil ik waarschuwen tegen een grotere rol voor de Commissie, die zou inhouden dat zij van te voren beslist wat precies de samenstelling van de voedselhulp in een bepaalde situatie moet zijn.</p>
      <p sl="en">We spelen in de Europese Unie een zeer belangrijke leidersrol met betrekking tot voedselhulp. Onze voedselhulp is ongebonden, dat wil zeggen dat hieraan niet de voorwaarde is opgelegd dat Europese voedselhulp voedsel bevat dat in Europa geproduceerd. Soms worden landbouwoverschotten uit Europa opgenomen in de verstrekte voedselhulp.</p>
      <p sl="en">We stellen wel als eis dat het voedsel dat aan mensen in een bepaalde situatie wordt verstrekt het meest geschikt is voor die specifieke situatie. En waarom doen we dat? Wanneer we ongebonden voedselhulp geven, kunnen onze partnerorganisaties ter plaatse voedsel kopen en is dat een stimulans voor de lokale boeren. We willen geen voedsel uit Europa verstrekken en daardoor lokale boeren hun middelen van bestaan afnemen, waarna we deze mensen ontwikkelingshulp en zelfs nog meer voedsel moeten geven omdat we onze voedselverstrekking onverstandig hebben aangepakt.</p>
      <p sl="en">Ik kan u verzekeren dat wat Europa op dit gebied heeft gedaan mondiaal als de juiste aanpak wordt gezien en we worden hiervoor geprezen door mensen in ontwikkelingslanden en onze ontwikkelingspartners. Verder steunen wij ook het aanleggen van voedselvoorraden en in dat opzicht is vis in blik zeer geschikt. Ik verzeker u dat wij naar de juiste handelwijze streven. En wanneer een handelwijze juist is, moedigen wij die natuurlijk aan.</p>
      <p sl="en">U mag gerust bij ons langskomen voor een gesprek – we onderhouden met genoegen het contact met het Europees Parlement.</p>
    </intervention>
    <intervention id="2-661-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Barones Ludford, u hebt uw antwoord gehad. Wilt u per se een aanvullende vraag stellen? Is dat wat u wilt? Uw vraag is reeds beantwoord.</p>
    </intervention>
    <intervention id="2-662-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Ja, inderdaad! In de conclusies van de Raad van afgelopen december werd gesproken over verschillende voorstellen die de Commissie in 2011 zou indienen. Ik ben geen specialist op dit gebied, maar ze zijn geen voorpaginanieuws geworden en ik vroeg me af of er überhaupt voorstellen zijn gedaan. Ik denk aan voorstellen die onder meer door collega's uit mijn fractie in het verleden zijn gedaan voor een EU-organisatie die snel in actie zou kunnen komen. Het Parlement vroeg om een Europese civiele beschermingsmacht, vanuit de gedachte dat als we een permanente instantie hebben, we het niet hoeven te hebben van ad-hocoplossingen. We zouden het mechanisme zo kunnen opzetten dat we zeer snel kunnen reageren. Ik weet dat u zei dat we vooruitgang hebben geboekt, maar is de ideale situatie al wel in zicht?</p>
    </intervention>
    <intervention id="2-663-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">lid van de Commissie. − Met de conclusies van de Raad hebben we een mandaat gekregen om te werken aan een Europees civiel beschermingsmechanisme, dat voorspelbaar en direct inzetbaar is, en dat erop gebaseerd is dat onze lidstaten modules aanwijzen die we kunnen mobiliseren en vervoeren naar de plekken waar ze onmiddellijk nodig zijn zodra zich een ramp voordoet.</p>
      <p sl="en">Wat we tot nu toe hebben bereikt, is eigenlijk heel indrukwekkend, omdat we al over 104 modules beschikken die de lidstaten bij ons hebben aangemeld. We hebben hun toezegging dat we op een voorspelbare manier hulp kunnen bieden, zolang de lidstaten de modules niet zelf nodig hebben om vergelijkbare rampen in eigen land te bestrijden.</p>
      <p sl="en">Wat we nog moeten doen is vaststellen welke lacunes er zijn en hoe we die kunnen opvullen. Dat zullen we zorgvuldig nagaan, en daarna zullen we ons tot de Raad en het Parlement wenden om uw goedkeuring te vragen voor de aanpak die wij voorstellen om de lacunes op te vullen.</p>
      <p sl="en">Wat sneller gaat dan vorig jaar werd verwacht is de oprichting van het EU-crisisresponscentrum. Ik verzeker u dat dat van groot belang is omdat we daardoor sneller van start kunnen gaan met het opstellen van scenario's – op wat voor rampen moeten we voorbereid zijn? – en het moduleren van de door de lidstaten toegezegde middelen.</p>
      <p sl="en">Wat het verschil maakte waren de woorden: ` vrijwillige toezegging van de lidstaten´. Zodra deze toezegging echter is gedaan, zijn de middelen van de Gemeenschap en kunnen ze door ons worden ingezet.</p>
    </intervention>
    <intervention id="2-664-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 26 van Jim Higgins (H-000157/11):</p>
      <p sl="nl">Betreft: Klimaatverandering en de rol van landbouwers</p>
      <p sl="nl">Welk belang moet volgens de Commissie worden gehecht aan de rol die landbouwers kunnen spelen op het gebied van koolstofputten, bossen en andere maatregelen ter bestrijding van een van de grootste uitdagingen waarvoor ons milieu zich momenteel geplaatst ziet?</p>
      <p sl="nl">Hoe denkt de Commissie landbouwers te steunen bij hun strijd tegen de klimaatverandering?</p>
    </intervention>
    <intervention id="2-665-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − Zowel de landbouw als de bosbouw kan uiteraard een belangrijke rol spelen bij het verwezenlijken van de klimaatdoelstellingen van de EU, en de emissies van andere broeikasgassen dan CO2 zijn ook opgenomen in het mechanisme voor de verdeling van de inspanningen, maar de aan grondgebruik, verandering van grondgebruik en bosbouw gerelateerde CO2 -emissies en -verwijderingen (wat we in het Engels afkorten met LULUCUF) maken geen deel uit van de huidige reductieverplichtingen zoals die in 2008 zijn goedgekeurd in het kader van het klimaat- en energiepakket.</p>
      <p sl="en">Onderdeel van het pakket was echter ook een verzoek van het Europees Parlement en de Raad aan de Commissie om voor medio 2011 de modaliteiten voor de opname van deze emissies in de reductieverplichting te beoordelen en om een dienovereenkomstig wetgevingsvoorstel te presenteren. De Commissie is van plan om de desbetreffende mededeling deze zomer te publiceren, dat wil zeggen heel binnenkort.</p>
      <p sl="en">Deze opname kan de milieu-integriteit van onze klimaatverplichtingen versterken en ervoor zorgen dat alle emissies en verwijderingen onder de regeling vallen, terwijl de inspanningen van land- en bosbouwers om door een duurzaam beheer van het landgebruik het aantal koolstofputten te vergroten, zichtbaarder worden.</p>
      <p sl="en">Het huidig gemeenschappelijk landbouwbeleid omvat instrumenten om de klimaatverandering tegen te gaan, vooral door de vele kruisvoordelen tussen agromilieubeleid en klimaatmaatregelen. De eerste pijler biedt inkomenssteun aan boeren, die aan een aantal milieuvoorwaarden moeten voldoen – een concept dat een aantal basisverplichtingen omvat, waarvan er enkele relevant zijn voor het tegengaan van de klimaatverandering – en in het kader van de plattelandsontwikkeling in pijler twee kunnen de lidstaten over meer gerichte instrumenten beschikken.</p>
      <p sl="en">De gezondheidscontrole van 2008 heeft opnieuw bevestigd dat de klimaatverandering een van de grootste uitdagingen is waar we voor staan, en in het kader van het plattelandsontwikkelingsbeleid kunnen nu al maatregelen voor de bosbouw worden ondersteund, zoals bebossing.</p>
      <p sl="en">Een hervormd gemeenschappelijk landbouwbeleid, met een groenere eerste pijler waarin niet-contractuele en jaarlijkse milieumaatregelen worden ingevoerd die verder gaan dan cross-compliance en een tweede pijler die zich meer richt op klimaatmaatregelen, zou zodanig kunnen worden ontworpen dat het boeren helpt bij het beheer van hun landgebruiksystemen, om op die manier bij te dragen aan de bestrijding van de klimaatverandering (mitigatie) en om minder kwetsbaar voor klimaatverandering te worden (aanpassing). Dat is wat we willen bereiken in het nieuwe gemeenschappelijk landbouwbeleid.</p>
    </intervention>
    <intervention id="2-666-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Ik zou de commissaris willen bedanken en willen zeggen dat haar beleid duidelijk de goede kant op gaat. Dat is ongetwijfeld van groot belang als je kijkt naar de positie van de landbouw in de economie van mijn land, Ierland. In 2010 bijvoorbeeld werd de netto overdracht van de Europese Unie naar de Ierse landbouwbegroting geschat op 978.3 miljoen euro. Het is duidelijk dat onze boeren bereid zijn om met u samen te werken als het gaat om klimaatverandering en andere aanverwante kwesties, maar ze moeten wel compensatie en geld krijgen als we dat soort samenwerking willen bereiken. Het is duidelijk dat ze bereid zijn om samen te werken, maar tegelijkertijd is het ook zo dat ze het dat niet kunnen doen zonder compensatie, zonder financiële vergoeding, zonder geld.</p>
    </intervention>
    <intervention id="2-667-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − Ik denk dat we het in grote lijnen met elkaar eens zijn. U gebruikt het woord 'compensatie'. Ik zeg liever dat we het gemeenschappelijk landbouwbeleid zodanig moeten aanpassen dat er een situatie ontstaat dat er hulp komt van mensen die zich inzetten voor het algemeen belang. Daardoor wordt het een veel tastbaardere en concretere optie voor boeren om iets voor het te klimaat te gaan doen, voor de waterkwaliteit of wat dan ook, zodat de subsidies die we aan de landbouw verstrekken meer opleveren. Dat is althans de richting waarin de Commissie denkt.</p>
    </intervention>
    <intervention id="2-668-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 27 van Justas Vincas Paleckis (H-000162/11):</p>
      <p sl="nl">Betreft: Gendergelijkheid in de strijd tegen klimaatverandering</p>
      <p sl="nl">De mondiale klimaatrisico-index voor 2011 laat zien dat van de 35 landen in de wereld die de grootste risico's lopen, zes landen EU-lidstaten zijn. Vrouwen zijn het meest kwetsbaar voor klimaatverandering, aangezien zij het sterkst door armoede worden getroffen. Terwijl gendergelijkheid is erkend als noodzakelijke voorwaarde voor duurzame ontwikkeling en voor de verwezenlijking van de millenniumontwikkelingsdoelstellingen, wordt volgens deskundigen in het beleid inzake klimaatverandering niet genoeg aandacht aan dit beginsel besteed. Het is duidelijk dat er geen instrument bestaat om vrouwen bij de strijd tegen klimaatverandering te betrekken.</p>
      <p sl="nl">Welke maatregelen wil de Commissie treffen om ervoor te zorgen dat het beginsel van gendergelijkheid in het Europese beleid ter bestrijding van klimaatverandering wordt opgenomen?</p>
    </intervention>
    <intervention id="2-669-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − De Europese Unie bevordert al sinds lange tijd de gelijkheid van mannen en vrouwen. Hiertoe volgt de Commissie een gevestigde praktijk van brede raadpleging binnen en buiten de Commissie. Met name de raadpleging van alle afdelingen van de Commissie maakt het mogelijk om de genderaspecten van alle wetgevingsvoorstellen en andere initiatieven, waaronder die met betrekking tot de klimaatverandering, in aanmerking te nemen.</p>
      <p sl="en">De Commissie onderkent de ernstige sociale effecten van de klimaatverandering op vrouwen, evenals de belangrijke rol van vrouwen in de bestrijding van de klimaatverandering. In oktober 2009 heeft de Commissie opgeroepen tot de oprichting van een platform waar vrouwen hun stem kunnen laten horen, vooral als actoren in de strijd tegen de klimaatverandering.</p>
      <p sl="en">Daarnaast werkt de Commissie, in nauwe samenwerking met de lidstaten en de EU-voorzitterschappen, aan de ontwikkeling van indicatoren voor de follow-up op EU-niveau van de twaalf gebieden van zorg van het zogeheten actieplatform van Beijing.</p>
      <p sl="en">In dit verband heeft de Commissie in haar strategie voor gelijkheid tussen vrouwen en mannen 2010-2015 vastgesteld dat de ontwikkeling van indicatoren op het gebied van vrouwen en het milieu een van de prioriteiten van het toekomstige werk van het Europees Genderinstituut moet worden. Ook begrijpen we dat in de eerste helft van volgend jaar het Deense voorzitterschap indicatoren op dit gebied wil ontwikkelen, met een bijzondere focus op de klimaatverandering. Het Europees Genderinstituut zal hierover een verslag opstellen en de Raad zou aan het eind van het semester van het Deense voorzitterschap specifieke conclusies over dit ontwerp kunnen aannemen.</p>
      <p sl="en">Het onderwerp vrouwen en klimaatverandering staat dus zeker op de agenda.</p>
    </intervention>
    <intervention id="2-670-000" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Dank u voor uw uitgebreide antwoord. Enkele jaren geleden heeft de Commissie gezegd dat de belangrijkste bedreiging voor de veiligheid nu de klimaatverandering is en dat de mensheid ongeveer tien jaar had om de veranderingen omkeerbaar te maken. Ik persoonlijk ben van mening dat de economische crisis, de revoluties in Noord-Afrika en nu de kernramp in Fukushima de aandacht hebben weggeleid van de bestrijding van klimaatverandering. Is dat ook uw indruk?</p>
    </intervention>
    <intervention id="2-671-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − Het is duidelijk dat we de afgelopen jaren met een groot aantal uitdagingen te maken hebben gekregen. Met betrekking tot bijvoorbeeld Noord-Afrika – waar u aan refereerde – moet ik zeggen dat de gebeurtenissen in Tunesië onder andere het gevolg waren van de stijging van de voedselprijzen in dat land.</p>
      <p sl="en">Ik denk dat de wereld heeft gezien dat de klimaatverandering niet de enige reden is van de stijging van de voedselprijzen, maar de klimaatverandering heeft wel een multipliereffect op de bedreigingen. De klimaatverandering maakt andere bedreigingen erger. Het is geen en/of-situatie. Ik denk echter dat bij steeds meer landen, regeringen, bedrijven en sectoren het besef begint te dagen dat er een verband bestaat tussen de manier waarop we met klimaatverandering omgaan en de manier waarop we mensen zekerheid kunnen bieden.</p>
    </intervention>
    <intervention id="2-672-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Vraag nr. 28 van Zbigniew Ziobro (H-000164/11):</p>
      <p sl="nl">Betreft: Kosten van de CO2-reductie in de Europese Unie</p>
      <p sl="nl">Tegen 2020 is de Europese Unie voornemens de CO2-uitstoot met 20% te verlagen. Een zo ambitieuze doelstelling heeft verstrekkende gevolgen voor de economie van de lidstaten. Nu al verplaatsen veel bedrijven hun productie naar landen buiten de Europese Unie omdat ze niet in staat zijn de kosten van het Europese klimaatbeleid te dragen.</p>
      <p sl="nl">Heeft de Commissie simulaties verricht die aangeven welke gevolgen de CO2-reductie zal hebben op de economische situatie van de EU-lidstaten?</p>
      <p sl="nl">Welke landen zullen de hoogste kosten moeten dragen van een dergelijke operatie en welke gevolgen heeft dat voor hun bbp?</p>
      <p sl="nl">Welke kosten zou het voor de economie van de EU-lidstaten met zich meebrengen als de uitstoot van broeikasgassen tegen 2020 met 10 of 15% wordt verlaagd?</p>
    </intervention>
    <intervention id="2-673-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − De Commissie heeft in maart en april 2010 al antwoord gegeven op vergelijkbare schriftelijke vragen van de heer Ziobro over de kosten van het terugdringen van de broeikasgasemissies in de Europese Unie tot 2020, alsmede op zijn vraag over koolstoflekken.</p>
      <p sl="en">De EU is erin geslaagd om haar economische groei los te koppelen van haar emissies. Het bbp van de EU is sinds 1990 met 45 procent gestegen, terwijl de emissies met 13 procent zijn gedaald, en dat is inclusief de cijfers over 2010, toen we uit de crisis waren gekomen. In dezelfde periode is de Europese maakindustrie met meer dan 30 procent gegroeid. Deze cijfers laten zien dat aanhoudende groei hand in hand kan gaan met het terugdringen van de emissies. Zo wordt momenteel geschat dat alleen al de sector van de hernieuwbare energie tussen 2005 en 2009 550 00 nieuwe banen heeft geschapen.</p>
      <p sl="en">In de eerste plaats, met betrekking tot het weglekken van CO2 , wil de Commissie benadrukken dat het Europees Parlement en de Raad bij de laatste wijziging van de richtlijn inzake de regeling voor de handel in broeikasgasemissierechten hebben besloten om dit aan te pakken door sectoren en subsectoren waarin geacht wordt een substantieel risico van koolstoflekken te bestaan een groter aandeel aan kosteloze emissierechten toe te kennen. In de in mei vorig jaar gepubliceerde analyse van de Commissie werd bevestigd dat het toekennen van kosteloze emissierechten een doelmatig middel is om het potentiële risico van koolstoflekken aan te pakken.</p>
      <p sl="en">Bovendien zijn de risico's van koolstoflekken verder verminderd, aangezien nu meer dan tachtig landen, waaronder alle opkomende economieën, de toezeggingen die ze in Kopenhagen hebben gedaan in de praktijk brengen en hun binnenlandse doelstellingen proberen te verwezenlijken. Ik moet zeggen dat de Commissie niet over bewijs beschikt dat bedrijven hun productie naar buiten de EU verplaatsen vanwege het klimaatbeleid.</p>
      <p sl="en">In de tweede plaats heeft de Europese Commissie de kosten en opbrengsten van de reductie van de CO2 -emissies voor de Europese economie diepgaand onderzocht in het kader van het klimaat- en energiepakket waarover in 2008 overeenstemming is bereikt. Uit een meer recente analyse, uit 2010, blijkt dat de kosten van het verwezenlijken van de doelstelling om de uitstoot van broeikasgassen met 20 procent terug te dringen met ten minste een derde zijn gedaald ten opzichte van 2008, toen de vorige analyse is gemaakt. Nu worden die geraamd op 48 miljard euro, ofwel 0,32 procent van het verwachte bbp in 2020. Dat gezegd zijnde, moet ook worden gezegd dat een deel van die investeringen zichzelf zal terugverdienen in de vorm van bijvoorbeeld besparingen op de kosten van de invoer van olie.</p>
      <p sl="en">Bij het ontwikkelen van het klimaat- en energiepakket heeft de Commissie rekening gehouden met de verschillende omstandigheden in de lidstaten, zoals het niveau van hun economische ontwikkeling, hun welvaart en hun energiemix. Daarnaast omvat het klimaat- en energiepakket drie specifieke mechanismen om de algehele kosten evenwichtig over de lidstaten te verdelen, zodat de inspanningen op een eerlijke en billijke wijze worden gedeeld.</p>
    </intervention>
    <intervention id="2-674-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, hartelijk dank dat u mijn vraag wilde opnemen. Gelet op de grote vertraging zal ik mij beperken tot één overweging. Ik wil de commissaris graag informatie geven over ondernemingen die beslissen om hun productie naar buiten de Europese Unie te verplaatsen als gevolg van de beperkingen in verband met de reductie van de CO2 -uitstoot. Als ik u concrete feiten voorleg, zullen die volgens mij ook de Commissie aanzetten om de negatieve gevolgen van dit proces voor de Europese economieën te analyseren.</p>
      <p sl="pl">Als we rekening gehouden met het feit dat de CO2 -uitstoot geen grenzen heeft en dat deze uitstoot na de overplaatsing van de productie zal blijven bestaan en onvermijdelijk een negatieve invloed op het milieu zal blijven hebben, zal de Europese economie hierdoor worden benadeeld, want er worden arbeidsplaatsen geëxporteerd.</p>
    </intervention>
    <intervention id="2-675-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie. − Daar zijn we het natuurlijk allemaal over eens. Dat is ook de reden dat we er, door middel van het benchmarksysteem, voor hebben gezorgd dat de sectoren met het hoogste risico op koolstoflekken bijna al hun emissierechten gratis ontvangen.</p>
      <p sl="en">Maar ik wil een misverstand uit de wereld helpen. Ik denk dat we in de Europese Unie heel voorzichtig moeten zijn en niet moeten denken dat elders niets wordt gedaan. Vorige week kwam ik terug uit Zuid-Korea. Daar wordt nu ook een emissiehandelssysteem opgezet. Zuid-Korea is aan het uitzoeken hoe het dat precies gaat doen. Dat systeem zal per 1 januari 2015 worden ingevoerd. China voert enorme proefprojecten met CO2 -handel uit en wil daar in de zeer nabije toekomst een nationaal systeem van maken. Ook worden in China milieubelastingen ingevoerd, en zo kan ik nog wel even doorgaan.</p>
      <p sl="en">Ik kan een groot aantal economieën noemen waarmee we concurreren en die inmiddels hebben begrepen dat ze een ambitieus milieubeleid, een ambitieus energiebeleid en een ambitieus klimaatbeleid moeten voeren. Ook hebben ze begrepen dat als ze dat op een slimme manier doen, hun economieën daar uiteindelijk van zullen profiteren.</p>
    </intervention>
    <intervention id="2-676-000" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="nl">Aangezien de voor het vragenuur gereserveerde tijd verstreken is, zullen de niet-beantwoorde vragen schriftelijk worden beantwoord (zie Bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 20.20 uur onderbroken en om 21.00 uur hervat)"/>
    </intervention>
  </section>
  <section id="creitem67" title="19. Textielvezelbenamingen en desbetreffende etikettering van textielproducten (debat)">
    <intervention id="2-679-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is de aanbeveling voor de tweede lezing inzake het standpunt van de Raad in eerste lezing met het oog op de vaststelling van de verordening van het Europees Parlement en de Raad betreffende textielvezelbenamingen en de desbetreffende etikettering en merking van de vezelsamenstelling van textielproducten, en houdende intrekking van Richtlijn 73/44/EEG van de Raad en de Richtlijnen 96/73/EG en 2008/121/EG van het Europees Parlement en de Raad [13807/4/2010 - C7-0017/2011 - 2009/0006(COD) ] - Commissie interne markt en consumentenbescherming. Rapporteur: Toine Manders (A7-0086/2011).</p>
    </intervention>
    <intervention id="2-680-000" speaker_id="4560" name="Antonius MANDERS" is_mep="True" mode="spoken" role="rapporteur" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Voorzitter, ik wil iedereen danken voor de prettige samenwerking die we hebben gehad, en met name alle schaduwrapporteurs. Ik wil de Commissie danken voor de wijze waarop we hebben samengewerkt. Ik wil ook de Raad bedanken, want dankzij het Hongaarse voorzitterschap geloof ik dat we uit de impasse zijn gekomen over dit onderwerp. Waar ik met name verheugd over ben, is dat dit een verordening is en niet een richtlijn; ik ben namelijk van mening dat verordeningen kunnen zorgen voor een vervolmaking van de interne markt, wat overigens ook professor Monti in zijn onderzoek duidelijk heeft gemaakt.</p>
      <p sl="nl">Wij maken te veel wetgeving die op verschillende niveaus wordt geïmplementeerd, waardoor de interne markt niet functioneert. Ik ben blij dat het in dit geval wel aan de orde is en we hebben dan ook een aantal zaken daarop verbeterd. Het voorstel werd in de Commissie interne markt en consumentenbescherming behandeld; in het oorspronkelijke voorstel werd de consument eigenlijk nauwelijks genoemd; wij als politici hebben gemeend dat wij ook de belangen van de consument in dit verslag moeten behartigen en dat hebben wij gedaan.</p>
      <p sl="nl">Er zijn een aantal punten die van belang zijn. Ik denk met name aan onderzoek naar allergische reacties. De Commissie heeft aangegeven dat zij bereid is om een onderzoek te doen naar die belangrijke punten. Zij zal die studie uiterlijk op 30 september 2013 presenteren en de positieve resultaten uit die studie in aanvullende wetgeving verwerken. De Raad heeft verklaard daarin te willen meedenken, als het resultaat positief en haalbaar is.</p>
      <p sl="nl">Allergische reacties, chemische stoffen, we zien dat er steeds meer consumenten zijn die allergisch zijn voor het dragen van kleding en het eten of ruiken of inademen van producten; wij vinden dat moet worden bekeken of het mogelijk is consumenten daarvoor te waarschuwen. Er zijn ook heel vaak misleidende handelspraktijken. In feite zijn die al sinds 2005 verboden in de Europese Unie, maar we zien dat er te weinig duidelijkheid is voor wat betreft het land van oorsprong met het made in label .</p>
      <p sl="nl">Er is te weinig wetgeving voorhanden en dat betekent dat daar nogal eens misbruik van wordt gemaakt; ook hebben we de Commissie gevraagd om te onderzoeken of het mogelijk is heldere wetgeving en voorwaarden op te stellen om ervoor te zorgen dat producenten die zeggen dat een product in Nederland, Italië of Duitsland is gemaakt, garanderen dat het ook daadwerkelijk daar is geproduceerd en niet voor 99% in China en uitsluitend de laatste handelingen in een van de Europese lidstaten zijn verricht, zodat er dan mooi "made in Europe" op het label prijkt.</p>
      <p sl="nl">Ook voor wat betreft namaak bijvoorbeeld. Waar ik blij mee ben, is dat wij de deur openen voor moderne technieken, niet blijven stilstaan bij het simpele ouderwetse stukje textiellabel in een textielproduct, maar dat we ook gaan onderzoeken of het mogelijk is om moderne technieken te gebruiken om de consument zo optimaal mogelijk te informeren. De Raad heeft er al direct mee ingestemd dat op het label wordt vermeld als er dierlijke producten in het kledingstuk zijn gebruikt, want het is steeds moeilijker om te zien of bont echt is of namaak en er zijn heel wat consumenten die dat belangrijk vinden.</p>
      <p sl="nl">De komende studie van de Europese Commissie is met name bedoeld om belemmeringen voor een goede werking van de interne markt uit de weg te ruimen en in te spelen op de ontwikkelingen op het gebied van de elektronische handel; want als we meer e-commerce willen, dan moeten we er wel voor zorgen dat er Europese standaarden zijn voor de labeling . Ik hoop dat die studie daarin duidelijkheid zal brengen.</p>
      <p sl="nl">Ik denk ook dat het in de moderne wereld niet meer nodig is om 23 talen op een label te zetten; moderne technieken kunnen daarin verbetering brengen.</p>
      <p sl="nl">Ik hoop dat de verklaring van de Raad morgen positief zal zijn en vertrouwen geeft op een goed resultaat en ik dank iedereen die heeft meegewerkt aan het goede resultaat.</p>
    </intervention>
    <intervention id="2-681-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, mijnheer Manders, dames en heren, het is een grote prestatie dat er in tweede lezing een akkoord is bereikt over het voorstel inzake een verordening betreffende textielvezelbenamingen en de desbetreffende etikettering van textielproducten. Dit had niet gekund zonder de nauwe samenwerking van de drie instellingen.</p>
      <p sl="hu">Ik wil het Europees Parlement graag de erkenning van de Raad betuigen voor de uitstekende samenwerking. Ik wil in het bijzonder de rapporteur, de heer Toine Manders, en zijn medewerkers bedanken voor het uiterst waardevolle werk dat zij aan dit proces hebben bijgedragen. Daarnaast betuig ik tevens mijn erkenning voor het werk van de Zweedse, Spaanse en Belgische voorzitterschappen, aangezien we deze succesvolle afloop aan hun kwaliteitswerk te danken hebben.</p>
      <p sl="hu">De Commissie is tot het einde toe een zeer constructieve en coöperatieve partner geweest, en ook zij verdient dank. Als alles volgens plan verloopt, kan de Raad de tekst van de verordening in het begin van de herfst aannemen en zal de wetgeving derhalve vanaf 2012 van toepassing zijn.</p>
      <p sl="hu">Deze nieuwe verordening zal in aanzienlijke mate bijdragen aan het functioneren van de interne markt en de concurrentie in deze belangrijke sector versterken. De vereenvoudiging en ontwikkeling van het huidige regelgevingskader voor de ontwikkeling en toepassing van nieuwe textielvezels zal innovatie in de textiel- en kledingindustrie aanmoedigen. Zowel de vezelverwerkende industrie als de consument zal sneller de vruchten plukken van nieuwe innovatieve producten.</p>
      <p sl="hu">Het Hongaarse voorzitterschap is ervan overtuigd dat de verordening een grotere rechtszekerheid zal bieden aan marktdeelnemers en de consumentenbescherming op de interne markt zal verbeteren.</p>
      <p sl="hu">Dankzij de evaluatieclausule zullen de medewetgevers geïnformeerde besluiten kunnen nemen, aangezien de Commissie een diepgaande studie zal verrichten naar verdere verplichte etiketteringsvoorschriften. Die kunnen onder andere betrekking hebben op behandelingsinstructies, standaardisering van maten, aanduiding van het land van herkomst en allergieverwekkende stoffen, elektronische etikettering, en andere nieuwe technologieën.</p>
      <p sl="hu">In hun voorstel voor een gezamenlijke verklaring benadrukken het Europees Parlement en de Raad dat ze groot belang hechten aan de traceerbaarheid van textielproducten en aan het gebruik van nieuwe technologieën.</p>
      <p sl="hu">We hopen dat de Commissie in haar verslag speciale aandacht aan deze kwesties zal besteden. In afwachting daarvan zal dit stuk wetgeving de snelle goedkeuring van nieuwe textielvezels mogelijk maken.</p>
      <p sl="hu">De verordening stelt dat het etiket de nauwkeurige vezelsamenstelling moet aangeven, maar introduceert ook een nieuw etiketteringsvoorschrift ten aanzien van niet uit textiel bestaande delen van dierlijke oorsprong. Zoals de heer Manders al aangaf zullen consumenten hun keuze daardoor met veel meer kennis van zaken kunnen maken. Bovendien zal het feit dat voor het rechtsinstrument een verordening is gekozen, de rechtszekerheid op dit gebied vergroten. Ik wil u nogmaals feliciteren en u hartelijk danken voor uw aandacht.</p>
    </intervention>
    <intervention id="2-682-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. − Mijnheer de Voorzitter, dames en heren, ik wil de rapporteur, de heer Manders, bedanken voor zijn werk. Ook dank ik de schaduwrapporteurs en de Commissie interne markt en consumentenbescherming voor het feit dat er na heel moeizame onderhandelingen een akkoord kon worden gesloten. Ik vind het cruciaal dat er in tweede lezing een akkoord is bereikt. Nu zullen de burgers en het bedrijfsleven sneller kunnen profiteren van nieuwe stoffen en innovatieve producten en zullen de nationale overheden kosten kunnen besparen.</p>
      <p sl="it">Ik dank het Parlement nogmaals voor de bijdrage aan het interinstitutioneel debat via de ingediende amendementen. In enkele daarvan wordt de nadruk gelegd op het politieke aspect en de belangstelling van de consumenten voor deze kwestie. Toen het Parlement het verslag in eerste lezing met een grote meerderheid aannam, werd benadrukt dat wij een breed debat moesten aanzwengelen over de etikettering van textielproducten, waarbij ook de oorsprongsvermelding ter sprake moest komen. Toen is voorgesteld om de werkingssfeer van de verordening uit te breiden tot bepaalde sectoren. Zoals u allemaal weet moesten alle partijen tijdens de onderhandelingen met de Raad in de maanden daarna blijk geven van een flexibele houding om tot oplossingen te kunnen komen waar de instellingen mee uit de voeten kunnen.</p>
      <p sl="it">Ik beschouw de overeengekomen tekst als een evenwichtig compromis waarin veel van de door het Parlement ingediende amendementen zijn overgenomen en waarin ruimte is voor verdere ontwikkelingen in de nabije toekomst, wat, zoals mevrouw Győri tijdens haar interventie al aangaf, zeer belangrijk is. Op korte termijn zullen de consumenten, zodra de nieuwe verordening in werking treedt, beschikken over meer informatie over in textiel verwerkte dierlijke bestanddelen en zullen zij toegang hebben tot informatie over de volledige samenstelling van textielproducten.</p>
      <p sl="it">De nieuwe verordening zal ook direct leiden tot vereenvoudiging, omdat de Commissie een gedetailleerde technische bijlage van meer dan vijftig pagina's vervangt door geharmoniseerde Europese normen. Nog belangrijker is echter dat de directe gevolgen van deze verordening niet het eindpunt in de procedure zijn. Integendeel: zij vormen het vertrekpunt voor verder onderzoek en verdere verbetering van de wetgeving. Voor de korte termijn voorziet de nieuwe verordening in een alomvattende evaluatieclausule waarin de Commissie wordt verzocht om waar nodig verdere etiketteringsmaatregelen te treffen op dit gebied. Vervolgens zal de Commissie passende wetgevingsvoorstellen indienen voor de sectoren waar verdere harmonisering vereist is. Het is mijn voornemen om meteen over te gaan tot de evaluatie en deze grondig aan te pakken. Dat zeg ik u hier toe.</p>
      <p sl="it">Wij treffen voorbereidingen om de consumenten te raadplegen over enkele essentiële vraagstukken, namelijk welke informatie belangrijk is en op welke wijze deze beschikbaar moet komen; in hoeverre de aankoop van textielproducten beïnvloed wordt door technologische ontwikkelingen, zoals de elektronische handel; in hoeverre de groeiende behoefte aan traceerbaarheid, duurzaamheid en maatschappelijk verantwoord ondernemerschap de stoffenmarkt beïnvloedt; op welke wijze de digitale technologie beter benut kan worden; op welke wijze wij als instellingen van de Europese Unie de wetgeving kunnen toespitsen op de groeiende behoeften van de burgers op ethisch, sociaal en milieuvlak.</p>
      <p sl="it">Mijnheer de Voorzitter, dit zijn maar enkele onderwerpen waar wij inmiddels mee aan de slag zijn gegaan. U zult zich kunnen voorstellen dat oorsprongsaanduiding zonder meer een van de prioriteiten en speerpunten van ons werk zal zijn. De evaluatie stelt mij dan ook in de gelegenheid om opnieuw mijn steun voor de oorsprongsaanduiding uit te spreken en om er voor eens en voor altijd helderheid over te bieden, omdat dit een essentieel instrument is voor de concurrentiekracht van het Europese bedrijfsleven en voor de gezondheid van de Europese burgers. Wij zullen dit onderwerp grondig bestuderen om duidelijke regels vast te kunnen stellen, de verspreiding van misleidende informatie te voorkomen en om het voor de consumenten makkelijker te maken om verantwoorde keuzen te maken wanneer zij textielproducten aanschaffen.</p>
      <p sl="it">Zoals de rapporteur, de heer Manders, al aangaf, zal de Commissie ook de relatie tussen allergieën en in textielproducten verwerkte chemicaliën evalueren. Aan de hand van een specifieke analyse op dit vlak kan duidelijk worden gemaakt hoe de bestaande wetgeving, zoals REACH, het best ingezet kan worden. Ik zal dit kort toelichten: als de oorsprong wordt aangeduid, dan zijn de kopers er zeker van dat ze een textielproduct aanschaffen dat niet schadelijk is voor hun eigen gezondheid of die van hun kinderen, omdat de etikettering zal voldoen aan alle bepalingen van deze belangrijke verordening die de Europese instellingen, nadat grote offers te hebben gebracht, hebben opgelegd aan alle bedrijven in deze sector.</p>
      <p sl="it">In de evaluatieclausule – ik dank de Raad nogmaals voor het feit dat hij het belang ervan heeft onderstreept en zich bereid heeft verklaard om direct met de Commissie aan de slag te gaan om de verordening aan te vullen – is vastgelegd dat de Commissie voor 30 september 2013 een verslag indient, zo nodig gevolgd door een wetgevingsvoorstel. Ik ben vastbesloten om dit eerder te doen en heb mijn medewerkers al de opdracht gegeven om aan de slag te gaan.</p>
    </intervention>
    <intervention id="2-683-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">namens de PPE-Fractie. − Mijnheer de Voorzitter, commissaris, dames en heren, eindelijk hebben wij – dankzij eenieders grote inzet om een gemeenschappelijke noemer te vinden tussen de uiteenlopende standpunten van het Parlement en de Raad – overeenstemming bereikt over dit belangrijke onderwerp. Het was, is en zal mijn doelstelling zijn om te komen tot bindende regelgeving op het vlak van de oorsprongsaanduiding van textielproducten, aangezien de consumenten en de bedrijven absoluut beschermd moeten worden. Ik ben van mening dat het vandaag bereikte compromis een uitstekend resultaat is.</p>
      <p sl="it">Ik heb mijn collega's opgeroepen om tegen de Raad te strijden, en ik kies bewust voor het woord 'strijden', omdat de onderhandelingen zeker niet gemakkelijk waren. We hebben niet alleen gestreden voor oorsprongsaanduidingen, maar bovenal ook voor traceerbaarheid. Traceerbaarheid is belangrijke informatie voor de consument, voordat hij of zij een product koopt. Tegenwoordig worden de Europese consumenten geconfronteerd met textielproducten die volgens het label gemaakt zijn in Italië, Duitsland of Frankrijk, maar bijna geheel elders zijn vervaardigd.</p>
      <p sl="it">Daarnaast dringen wij aan op het gebruik van nieuwe technologieën bij de etikettering, zoals microchips en identificatie met behulp van radiogolven (RFID), om namaak te bestrijden. Het klopt dat wij het toepassingsgebied van het voorstel voor een verordening hebben uitgebreid, omdat wij van mening zijn dat de textielsector dringend beter beschermd moet worden. De gezamenlijke verklaring die het Parlement en de Raad zullen afleggen onderstreept het belang van traceerbaarheid en oorsprongsaanduiding. Ik moet eerlijk zeggen dat deze radicale koerswijziging van de Raad mij de toekomst met vertrouwen tegemoet doet zien.</p>
      <p sl="it">We kijken met grote belangstelling uit naar de studie waar de Commissie om is gevraagd. Ik dank de Commissie nogmaals voor haar medewerking, en ik dank de heer Tajani oprecht voor het feit dat hij zojuist heeft toegezegd om sneller te werken, omdat de textielsector dat dringend nodig heeft. Wij mogen niet voorbijgaan aan de behoefte van de burgers aan correcte productinformatie. Wij zijn immers allemaal consumenten en het halen van deze doelstelling is in het belang van iedereen.</p>
    </intervention>
    <intervention id="2-684-000" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">namens de S&amp;D-Fractie. – Mijnheer de Voorzitter, commissaris, dames en heren. Ook ik zou mijn enorme erkentelijkheid uit willen spreken voor het uitmuntende compromis dat we hebben weten te bereiken. Vooral de rapporteur, de heer Manders, heeft puik werk geleverd en dankzij hem hebben we getuige kunnen zijn van een staaltje van uitstekende samenwerking hier in het Europees Parlement. Sinds het oorspronkelijke Commissievoorstel hebben we een lange weg afgelegd. Dit voorstel was voornamelijk technisch van aard en uitsluitend het bedrijfsleven zou er garen bij gesponnen hebben. Door het voorstel hier in het Europees Parlement bij te schaven, zijn we er echter in geslaagd om een aantal elementen op te nemen waardoor dit stuk wetgeving eveneens de consument ten goede komt. Voor mij is dat van cruciaal belang.</p>
      <p sl="da">Straks als deze wetgeving volledig van kracht is, kunnen we genieten van een betere etikettering en een grotere consumentenveiligheid. Voor mij en de Fractie van de Progressieve Alliantie van Socialisten en Democraten in het Europees Parlement ging het er eerst en vooral om ervoor te zorgen dat het textiel dat op de interne markt verkocht wordt geen gezondheidsproblemen veroorzaakt. We zijn dan ook buitengewoon ingenomen met het feit dat de vereiste dat er geen residuen van gevaarlijke stoffen die allergische reacties zouden kunnen veroorzaken in textiel aanwezig mogen zijn de stemming succesvol heeft doorstaan, en ook – zoals de commissaris zojuist zei – dat we een studie laten uitvoeren om ervoor te zorgen dat dit daadwerkelijk het geval is. Dat is echt van uiterst belang en we zijn er als S&amp;D-fractie buitengewoon over te spreken.</p>
      <p sl="da">Ook onderstrepen wij het grote belang dat gehecht wordt aan traceerbaarheid en oorsprong; dit is precies het soort informatie dat de consument graag hebben wil. Persoonlijk hoop ik tevens dat we in staat zullen zijn om toch iets meer te bereiken dan dit. Ik hoop dat we tevens tot geharmoniseerde kledingmaten kunnen komen en in de toekomst gebruik zullen maken van nieuwe technologieën voor de etikettering van textielproducten. Ik denk echter dat we al heel wat bereikt hebben. Het moet voor ons een les zijn dat telkens wanneer we hier in de EU wetgeving tot stand brengen, we ervoor moeten zorgen dat deze zowel het bedrijfsleven als de consument tot profijt strekt. Dat is de beste manier om te zorgen voor een goed functionerende interne markt. Ik zou graag willen afsluiten met al mijn collega's hier in het Parlement nogmaals hartelijk te danken voor hun uitmuntende samenwerking. Ik geloof dat we een zeer goed resultaat geboekt hebben.</p>
    </intervention>
    <intervention id="2-685-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">namens de ALDE-Fractie. – Mijnheer de Voorzitter, allereerst wil ik onze rapporteur Toine Manders gelukwensen met zijn uitstekende werk en met de volharding waarvan hij blijk heeft gegeven tijdens de onderhandelingen met de Raad over deze ontwerpverordening.</p>
      <p sl="ro">Ik verwelkom het met de Raad in tweede lezing bereikte akkoord. Ik ben van mening dat dit akkoord, hoewel voor verbetering vatbaar, het concurrentievermogen van de textielindustrie zal versterken en zal leiden tot betere consumenteninformatie. Dit akkoord bevat een groot aantal positieve punten. Ten eerste is de procedure voor het opnemen van nieuwe vezels in bijlage I vereenvoudigd. Dit dringt de administratieve lasten voor de textielindustrie terug en zorgt ervoor dat dit geld aan innovatie kan worden uitgegeven. Deze maatregel is ook gunstig voor consumenten, omdat innovatie wordt aangemoedigd.</p>
      <p sl="ro">Ik ben ook van mening dat deze verordening voordelen biedt aan de consumenten, dankzij de etiketteringsvoorschriften. Consumenten voldoende informatie bieden voor het maken van een geïnformeerde keuze is een volledig natuurlijke stap. De discussies over de etikettering hebben langer geduurd dan de Commissie aanvankelijk had voorgesteld. Toch denk ik dat de Europese consument hier alleen maar baat bij kan hebben. Ik ben het er mee eens dat we meer tijd nodig hebben om het effect van een aantal aanvullende etiketteringsvoorschriften te beoordelen, met name wat betreft oorsprong, methode van zorgvuldige behandeling en de invoering van een geharmoniseerd maataanduidingssysteem. Daarom markeert het onderzoek van de Commissie een eerste stap voorwaarts.</p>
      <p sl="ro">Ik ben er tot slot van overtuigd dat het etiketteringsvoorschrift voor niet uit textiel bestaande delen van dierlijke oorsprong een teken van daadwerkelijke vooruitgang is. Het zijn namelijk de consumenten die niet willen dat hun kleding dergelijke materialen bevat. Naar mijn mening zal deze verordening in haar geheel genomen de gemeenschappelijke textielmarkt helpen uitbreiden, een ontwikkeling waar ik volledig achter sta.</p>
    </intervention>
    <intervention id="2-686-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">namens de ECR-Fractie. – Mijnheer de Voorzitter, de vereenvoudiging van het bestaande wetgevende kader betreffende de etikettering van textielproducten heeft tot doel de ontwikkeling en het op de markt brengen van nieuwe textielvezels aan te moedigen. Het voorstel waarover we morgen zullen stemmen, verschilt aanzienlijk van het voorstel van de Europese Commissie, dat hoofdzakelijk technische wijzigingen invoerde om de bestaande wetgeving te vereenvoudigen.</p>
      <p sl="pl">Het oorspronkelijke doel van het verslag was immers om de registratieprocedure voor nieuwe textielvezelbenamingen te versnellen teneinde op doeltreffende wijze innovatie in de Europese textiel- en kledingindustrie te ondersteunen, en tegelijkertijd de consument de mogelijkheid te geven om sneller gebruik te maken van moderne materialen. Ondanks het feit dat de vereenvoudiging van de procedures vertraging heeft opgelopen tijdens de meer dan twee jaar dat wij aan dit dossier gewerkt hebben, wil ik eraan herinneren dat het Parlement had voorgesteld om de oorspronkelijke werkingssfeer van de verordening uit te breiden, en daarin in het bijzonder voorschriften op te nemen betreffende het land van oorsprong van het textielproduct. Ik ben dan ook verheugd dat er een evenwichtig compromis bereikt is. Ik wil echter benadrukken dat mijn fractie heeft besloten om het voorstel in zijn oorspronkelijke versie goed te keuren om zo snel voordeel voor ondernemingen en consumenten te waarborgen. We hebben immers vanaf het begin voorgesteld om de werkzaamheden aan deze kwesties niet in de context van een technisch verslag te laten verlopen. Daarom zal de Commissie worden verzocht om de kwestie van de verplichte made in -etiketten voor textielproducten van buiten de Europese Unie grondig te analyseren en voor 2013 een verslag op te stellen over het eventuele opstarten van een systeem met oorsprongsaanduidingen van producten. Dit verslag kan dan worden aangevuld met een wetgevend voorstel.</p>
      <p sl="pl">Het compromis tussen het Parlement en de Raad garandeert bovendien dat de etiketten van kledingsproducten informatie zullen geven over het gebruik van materialen van dierlijke oorsprong. Als we in de toekomst gaan werken aan nieuwe mogelijkheden om de consument te informeren over textielproducten, zoals bijvoorbeeld harmonisering van maten op Europees niveau of RFID-technologieën, laten we dan niet vergeten om te zorgen voor een pragmatische aanpak die beantwoordt aan hetgeen de consument verwacht en ook aan hetgeen voor de industrie haalbaar is.</p>
    </intervention>
    <intervention id="2-687-000" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">namens de GUE/NGL-Fractie. – Mijnheer de Voorzitter, wij beweren dat de macht van de consument belangrijk is en als we dit serieus menen, dan moeten we consumenten natuurlijk ook de mogelijkheid geven hun macht te gebruiken. We moeten erop toezien dat ze over voldoende productinformatie en dergelijke beschikken, zodat zij bewuste en verstandige keuzes kunnen maken. Daarom wil ik in het bijzonder onze rapporteur, mijnheer Manders, bedanken omdat zijn volharding en engagement ervoor hebben gezorgd dat het perspectief van de consument is opgenomen in het verslag. Ik wil ook de schaduwrapporteurs bedanken die een grote betrokkenheid aan de dag hebben gelegd in verband met het vergroten van de macht van de consument. Als schaduwrapporteur heb ik namens de Confederale Fractie Europees Unitair Links/Noords Groen Links een amendement ingediend ten aanzien van de oorsprongsaanduiding, de verplichte etikettering van dierlijke producten evenals de etikettering van ethische aspecten en milieuetikettering. Niet alles is meegenomen, maar ik ben zeer tevreden over het compromis dat er nu ligt en ik wil mijn steun hiervoor kenbaar maken.</p>
      <p sl="sv">Er is een gebrek aan informatie met betrekking tot chemicaliën en de verschillende stoffen die bij de productie van textiel worden gebruikt. De Commissie heeft toegezegd een studie hiernaar uit te zullen voeren, en ik wil alleen maar benadrukken hoe enorm belangrijk het is dat een dergelijke studie wordt gerealiseerd, zodat we de volksgezondheid kunnen beschermen en bijvoorbeeld allergieën, die sterk zijn toegenomen, kunnen bestrijden. Het is nodig dat we in staat zijn de verbanden te onderkennen en dat we die, indien aanwezig, kunnen onderbouwen.</p>
      <p sl="sv">Ik ben ook blij dat delen van dierlijke oorsprong in textielproducten worden geëtiketteerd en ik wilde mijn spreektijd gebruiken om iedereen te bedanken voor hun uitstekende werk om de macht van de consument te vergroten. Dank u.</p>
    </intervention>
    <intervention id="2-688-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">namens de EFD-Fractie. − Mijnheer de Voorzitter, dames en heren, het voorstel dat wij bespreken heeft tot doel drie achterhaalde richtlijnen te vervangen en betreft de etikettering van textielproducten die in de EU in de handel worden gebracht en de registratie en vermelding van de bestanddelen waaruit deze producten bestaan.</p>
      <p sl="it">In eerste lezing is een tekst goedgekeurd waarin werd uitgegaan van de oorsprongsaanduiding en de verplichte vermelding van alle bestanddelen op de labels. Helaas bleek de Raad zich niet aan te sluiten bij de tekst van het Parlement en zich met name te verzetten tegen elke verwijzing naar oorsprongsaanduidingen en traceerbaarheid op het etiket van textielproducten.</p>
      <p sl="it">Om het voorstel toch in tweede lezing te kunnen aannemen besloot de Commissie interne markt en consumentenbescherming in te stemmen met een tekst die ons niet tevreden stelt, omdat de oorsprongsaanduiding niet verplicht wordt gesteld. Wij zullen dan ook tegen stemmen. Men is er namelijk niet in geslaagd om te komen tot de nodige en correcte consumentenvoorlichting over de oorsprong en de samenstelling van het product.</p>
    </intervention>
    <intervention id="2-689-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, mijnheer de commissaris, mevrouw de minister, dames en heren, met deze nieuwe verordening betreffende de etikettering van textielproducten, waarover wij tijdens de plenaire vergadering van morgen stemmen, haalt Europa een doelstelling waarnaar het al jaren lang streefde. Toch gaat het slechts om een eerste stap in de richting van een alomvattende wetgeving om alle Europese consumenten te beschermen via de vermelding van het land van oorsprong en het instellen van een nieuw en accuraat traceerbaarheidsmechanisme.</p>
      <p sl="it">Ik sluit mij aan bij het verzoek aan de Commissie om een wetgevingsvoorstel uit te werken voor de vaststelling van nieuwe, meer accurate en complete etiketteringssystemen. Hiermee zal meer informatie beschikbaar kunnen komen over de kenmerken en de oorsprong van uit derde landen geïmporteerde textielproducten die in de Europese Unie verkocht worden, zodat de consumenten beschermd worden tegen onjuiste, oneigenlijke en misleidende oorsprongsclaims. Ik hoop dat de innovatie in de textiel- en kledingsector hiermee kan worden bevorderd en de consumenten aldus gemakkelijker profijt kunnen trekken van innovatieve producten.</p>
      <p sl="it">Bovendien wordt de Europese industrie met dit voorstel ondersteund en wordt de wereldwijde positie van deze sector gewaarborgd. Tot slot zendt het Parlement met deze maatregelen een positief signaal uit aan de regeringen van de lidstaten en zet hen ertoe aan de textielproducten traceerbaar te maken. Op deze manier zullen de consumenten over completere en correctere informatie beschikken dan op dit moment het geval is en kan worden voorkomen dat zij misleid worden.</p>
      <p sl="it">De verordening betreffende de etikettering van textielproducten moet nu worden uitgebreid naar alle andere sectoren van de markt. Daartoe is coördinatie nodig van de verschillende wetgevingsvoorstellen en moet ervoor worden gezorgd dat het voorstel betreffende vezels en textiel en de algemene verordening betreffende oorsprongsaanduiding, die in oktober in Straatsburg is aangenomen, op korte termijn door de Raad worden aangenomen. De termijn van 30 september 2013 ligt te ver in de toekomst, zoals de heer Tajani al benadrukte. We gaan er dan ook van uit dat hij zich houdt aan zijn toezegging om het werk eerder af te ronden.</p>
    </intervention>
    <intervention id="2-690-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, om te beginnen zou ik al degenen willen bedanken die het mogelijk hebben gemaakt om een akkoord te bereiken.</p>
      <p sl="es">Het is een akkoord waarmee wij ons allemaal gelukkig mogen prijzen omdat het van invloed is op het leven van alledag van de mensen, maar vanuit de opbouwende geest die mij kenmerkt, zou ik een aantal punten onder de aandacht willen brengen.</p>
      <p sl="es">In de eerste plaats zou ik willen benadrukken hoe belangrijk het is om de consumenten informatie te verschaffen die juist en relevant is, maar bovenal begrijpelijk en gestandaardiseerd is, over de bestanddelen van textielproducten: uitvoerige informaties is zinloos als de mensen niet in staat zijn om die te ontcijferen. We hebben een stap vooruit gezet die noodzakelijk maar ontoereikend is; we zouden verder moeten gaan en de burgers beschermen die het meest kwetsbaar zijn.</p>
      <p sl="es">Dames en heren, het is absoluut noodzakelijk dat we een Europees systeem voor maataanduiding invoeren op grond van lichaamsafmetingen, want het eerste waarnaar we kijken als we een kledingstuk kopen, is de maat. We moeten dan ook een stuk ambitieuzer zijn en de harmonisatie van maten nastreven.</p>
    </intervention>
    <intervention id="2-691-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, ik wil mijnheer Manders bedanken en hem vooral complimenteren met het feit dat het verzoek ten aanzien van het etiketteren van delen die gemaakt zijn van bont nu is meegenomen. Etikettering is goed voor de consument, dat weten we allemaal. We weten ook hoe belangrijk keuzevrijheid is, en er is goede informatie nodig die begrijpelijk is en waar, zodat de consument in staat is doordachte keuzes te maken. Naar aanleiding hiervan heb ik problemen met de oorsprongsaanduiding. De moderne producten bestaan veelal uit textiel en bestanddelen uit verschillende landen en het is vrijwel onmogelijk om de oorsprong van een kledingstuk correct aan te duiden. Mijnheer Manders heeft dit zelf ook ter sprake gebracht: waar trekken we de grens, wat moeten we etiketteren en hoeveel moet er uit een bepaald land komen?</p>
      <p sl="sv">In de moderne, geglobaliseerde wereld kan een oorsprongsaanduiding ervoor zorgen dat consumenten goed op de hoogte zijn en de juiste keuzes maken. Het kan ook een teken van verkapt protectionisme zijn, en als ik naar deze toespraken luister, heb ik soms het gevoel dat ik dat kan horen en zien. Europa is rijk geworden door open grenzen en vrije handel en de consumenten van Europa weten dat. Dank u.</p>
    </intervention>
    <intervention id="2-692-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Mijnheer de Voorzitter, de textielsector is een wereldwijde sector. De kleren die we dragen zijn vaak al de hele wereld rond geweest voordat ze als gereed product bij de EU-consument terechtkomen. Dit verslag is veelomvattend, grondig en uiterst technisch van aard. Het is erg moeilijk om het juiste evenwicht te vinden tussen concurrentievermogen, het recht van de consument op informatie en de mogelijkheid producten wereldwijd te traceren. Consumenten hebben het recht om te weten welke chemische stoffen er bij de productie van een product gebruikt zijn, waar de grondstoffen vandaan komen en andere relevante zaken. Maar waar ligt nu het juiste evenwicht tussen een ellenlang etiket in de kraag van een kledingstuk en een klein etiketje dat niet meer zegt dan dat het kledingstuk niet gewassen mag worden?</p>
      <p sl="da">Etiketten moeten ondubbelzinnig zijn en duidelijke informatie verschaffen zodat burgers overeenkomstig hun eigen overtuigingen hun eigen keuze kunnen maken. Dit compromis is wat dat betreft een stap in de goede richting. De studie van de Commissie zal daarentegen pas in 2013 worden uitgevoerd. Het is de bedoeling om op basis daarvan te bepalen hoe consumenten middels etikettering "nauwkeurige informatie over het land van oorsprong en aanvullende informatie" kan worden verschaft zodat "volledige traceerbaarheid van textielproducten wordt gewaarborgd". Ik hoop dat de studie leiden zal tot een stuk wetgeving dat hout snijdt en goed bruikbaar is. Maar 2013 is nog ver weg, reden waarom ik ingenomen ben met het feit dat de Commissie de datum voor wetgeving per wanneer de consument volledige informatie moet krijgen, naar voren willen halen. Dank u wel, commissaris. De Europese Conservatieven en Hervormers zullen voor dit voorstel stemmen.</p>
    </intervention>
    <intervention id="2-693-000" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, in 2005 heeft het wegvallen van de textielcontingenten de deuren van de Unie wagenwijd opengezet voor alle vormen van dumping. Dat was rampzalig voor de werkgelegenheid en het milieu en is op lange termijn rampzalig voor de gezondheid van de consument, hoezeer de schijn ook bedriegt.</p>
      <p sl="fr">Het wordt hoog tijd dat er maatregelen komen die erop gericht zijn de werkgelegenheid te beschermen en te stimuleren, en de knowhow van werknemers in de textielindustrie en de gezondheid van consumenten te bevorderen. Hoewel we eigenlijk nog een stap verder hadden willen gaan, stemmen we in met de voorstellen die zijn ingediend met betrekking tot de oorsprongsaanduiding, onderzoek naar gevaarlijke stoffen en de verplichte aanduidingen voor de vezelsamenstelling van textielproducten. We moeten nog verzekeren dat we over de middelen zullen beschikken voor de uitvoering van deze bescherming en informatievoorziening in alle lidstaten en dat overtreders bestraft worden.</p>
      <p sl="fr">Ja, er zijn middelen nodig voor de bestrijding van namaakproducten, bijvoorbeeld aan de grenzen van de Unie, maar ook in het hart van de interne markt. Het is een kwestie van politieke wil. Ik moet hier zeggen dat er meer middelen worden ingezet om Tunesiërs aan de Frans-Italiaanse grens achterna te zitten dan om de verkoop van namaakproducten te bestrijden.</p>
      <p sl="fr">Vanuit die invalshoek bekeken kun je in Europa beter een product zijn dan een mens. En dat moeten we veranderen.</p>
    </intervention>
    <intervention id="2-694-000" speaker_id="28404" name="Matteo SALVINI" is_mep="True" mode="spoken" nationality="Italy" birth_date="09-03-1973" birth_place="Milano" p_group="Non" m_state="IT">
      <p sl="it">Mijnheer de Voorzitter, dames en heren, ik dank de voorzitter van de Commissie en de heer Tajani voor hun inzet, maar toch zijn wij als Lega Nord volstrekt ontevreden.</p>
      <p sl="it">Dit debat heeft iets surrealistisch. Dit is afzetterij, pure afzetterij. Sommige enthousiaste linkse collega's stellen voor om uniforme maten in te stellen, terwijl we niet weten waar de kleding die de consumenten dragen, vandaan komt. Tot zo ver de vrije markt! Ik zou graag zien dat een paar duizend ondernemers die de crisis in deze sector hebben overleefd, dit surrealistische debat op donderdagavond – in een halflege zaal – zouden volgen.</p>
      <p sl="it">Ik weet hoe compromissen werken, maar de huidige tekst doet de tekst die in eerste lezing door een overweldigende meerderheid is aangenomen, volledig teniet. In die evenwichtige tekst werd zowel rekening gehouden met de behoeften van de producenten als met die van de consumenten. Daarna werd het een groot fiasco: als ik me niet vergis hebben slechts twee van de 27 lidstaten ervoor gepleit dat de consumenten geïnformeerd worden over de samenstelling van kleding, en het Hongaars voorzitterschap heeft dit feit genegeerd. Is dit niet het zoveelste voorbeeld dat Europa mijlenver afstaat van de belangen van de burgers, of het nu gaat om producenten of om consumenten?</p>
    </intervention>
    <intervention id="2-695-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren, mevrouw Győri, ik wil het onderwerp van etikettering van textielproducten graag in twee belangrijke kwesties onderverdelen. De eerste belangrijke kwestie is dat het etiket moet vermelden uit welk land een textielproduct afkomstig is. De andere belangrijke kwestie is natuurlijk dat ook nauwkeurig moet zijn aangegeven van wat voor materiaal het textielproduct vervaardigd is. In beide gevallen kunnen uniforme voorschriften uiteraard geen kwaad.</p>
      <p sl="hu">Als we naar de eerste kwestie kijken, namelijk de herkomst van een product, is het zinvol om te beginnen met het cliché dat er een crisis in de Europese Unie heerst die voornamelijk te danken is aan het feit dat de productiesector, bijvoorbeeld de textielindustrie, voor gemakkelijke en snelle winst naar verschillende landen in het Verre Oosten is uitbesteed en het tempo van productie in de Europese Unie daarom is afgenomen.</p>
      <p sl="hu">We moeten de ontsnappingspunten vinden waarmee de Europese Unie uit de crisis kan komen. Vooral de textielindustrie is zo'n sector, naast bijvoorbeeld de landbouw, engineering of toerisme.</p>
      <p sl="hu">Europese fabrikanten in de textielsector bevinden zich in een bijzonder nadelige situatie, aangezien de dumping van goedkope producten van slechte kwaliteit uit het Verre Oosten de vooruitgang voor Europese fabrikanten eenvoudigweg onmogelijk maakt.</p>
      <p sl="hu">Het land van herkomst moet worden aangegeven, en ik ben ook absoluut voor de aanduiding van EU-lidstaten, vertrouwend op de wijsheid van kopers die hun eigen economie steunen, aangezien iedereen, of dat nu een Bulgaar, een Tsjech, een Hongaar of een Duitser is, dan kan zien dat er een product uit eigen land wordt gekocht.</p>
      <p sl="hu">We moeten onze markten met nieuwe technologieën beschermen en ervoor zorgen dat de kwaliteit van materialen, met ondersteuning van strikte laboratoriumtesten, wordt aangegeven.</p>
    </intervention>
    <intervention id="2-696-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, op een week na is het nu een jaar geleden dat het zeer uitgebreide voorstel ten aanzien van de etikettering van textielproducten, dat was ingediend door onze Commissie interne markt en consumentenbescherming, met overgrote meerderheid in eerste lezing werd goedgekeurd. Ik ben uiterst ingenomen met het werk van de rapporteur, de heer Manders, waardoor nieuwe vezels sneller in onze Europese producten toegepast kunnen worden en de veiligheid van producten wordt verhoogd</p>
      <p sl="cs">Wat mij echter spijt, is dat de Raad hardnekkig weigert om de vermelding van het land van oorsprong verplicht te stellen en de maataanduidingen te harmoniseren. Ik ben uiterst teleurgesteld over de opstelling van de Raad. De Raad ontzegt consumenten op deze manier het recht om zich voor de aankoop te informeren over de plaats waar het product in kwestie werd geproduceerd. Dat is toch geen geheime informatie, of wel soms? Neen. Bovendien zou de kwaliteit van Europese merken op deze manier beter onder de aandacht kunnen worden gebracht en de burgers met recht met trots kunnen vervullen over wat de Europeanen nog weten te produceren ondanks de grote concurrentie van goedkope arbeidskrachten elders. Ook wordt het voor consumenten makkelijker om te voorkomen dat zij onveilige producten kopen als zij weten waar een product is gefabriceerd. Want ondanks de verscherpte controles zijn er daar nog veel van. Het gaat hier dus in geen geval om protectionisme.</p>
      <p sl="cs">Het doet mij deugd dat de Commissie bereid is om voor september 2013 een effectbeoordeling voor te leggen die zowel over de kwestie van land van oorsprong gaan zal als over de harmonisering van de behandelingsmethodes van producten, de maataanduiding, de aanbrenging van informatie over gevaarlijke stoffen, allergenen, de brandbaarheid en wat dies meer zij. Of dat enige beweging brengen zal in het standpunt van de Raad, die zich meer druk maakt over de bescherming van de belangen van de importeurs van textiel uit derde landen dan over de Europese producenten en consumenten, is echter een groot vraagteken. Het is onze taak om niet alleen onszelf hier in Brussel te overtuigen, maar ook onze regering in eigen land, wat anders komen we niet veel verder. Tot slot zou ik graag nogmaals de heer Manders alsook alle andere betrokkenen en de commissaris willen bedanken voor het resultaat van vandaag.</p>
    </intervention>
    <intervention id="2-697-000" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mijnheer de Voorzitter, dames en heren, dit voorstel voor een verordening verdient onze steun, omdat hiermee wordt bijgedragen tot de vereenvoudiging en harmonisering van de wetgevingen van de lidstaten. Dit voorstel sluit goed aan op de voorstellen van de Commissie betreffende kleine en middelgrote ondernemingen en de strategieën voor het herstel van het concurrentievermogen van de Europese industrie. Daarnaast wordt productinnovatie aan de hand van deze verordening indirect beloond en wordt transparantie bevorderd.</p>
      <p sl="it">Toch stel ik ook vast dat het compromis dat werd bereikt met het opnemen van de evaluatieclausule en met de gezamenlijke verklaring van het Parlement en de Raad over de oorsprongsaanduiding – waarvan mij de politieke betekenis niet ontgaat – een precedent kan scheppen en negatief kan uitpakken voor het resultaat van de moeizame onderhandelingen tussen de Commissie, het Parlement en de Raad over het complexe onderwerp van de oorsprongsaanduiding van producten uit derde landen, waarover het Parlement afgelopen oktober in eerste lezing gestemd heeft en die niet enkel betrekking heeft op textielproducten.</p>
      <p sl="it">Het moment is aangebroken dat de Raad voor eens en voor altijd erkent wat de meerderheid van het Parlement wil. Ondanks deze zorgen zullen wij vóór het voorstel voor een verordening stemmen.</p>
    </intervention>
    <intervention id="2-698-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, enerzijds bevat dit verslag weliswaar nuttige vereenvoudigings- en harmoniseringsmaatregelen, maar anderzijds roept het bij mij bezwaren op omdat wij er niet in geslaagd zijn hierin een verwijzing naar de oorsprongsaanduiding op te nemen. Die aanduiding zou van groot belang zijn geweest voor de textielindustrie en zou daarnaast een belangrijke garantie vormen voor de Europese burgers en consumenten.</p>
      <p sl="it">Onze belangrijkste concurrenten, zoals de Verenigde Staten, Japan en zelfs China, hanteren al geruime tijd een soortgelijke regeling voor ingevoerde producten. Europa – en waarom is niet helemaal duidelijk – lijkt dit onderwerp echter niet relevant en zelfs overbodig te vinden. Het betreft hier echter een allesbehalve irrelevant onderwerp: door de oorsprong op de labels te vermelden kunnen we fraude voorkomen en kwaliteit waarborgen. Vorige week nog zijn er in Prato, waar ik vandaan kom, meer dan 73 000 namaakartikelen in beslag genomen, waarvan het merendeel textielproducten waren.</p>
      <p sl="it">Door namaak, imitatie, zeer goedkope producten uit het Verre Oosten, en ga zo maar door, is onze textiel- en productiesector aan de rand van de afgrond gebracht. Europa negeert al onze verzoeken. Nee zeggen tegen de oorsprongsaanduiding is helaas slechts het laatste belabberde idee.</p>
      <a text="(Spreker verklaart zich bereid een ´blauwe kaart´-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="2-699-000" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, ik richt mij tot de collega's van de Lega Nord en wil hen vragen welke bijdrage hun partij heeft geleverd aan de onderhandelingen en de trialoog, aangezien de Fractie van de Europese Volkspartij (Christendemocraten) en ik persoonlijk hen hebben gevraagd om een actieve bijdrage te leveren.</p>
      <p sl="it">Kritiek leveren kan altijd, maar het zou beter zijn om samen te werken en spijkers met koppen te slaan, in plaats van enkel kreten te slaken.</p>
    </intervention>
    <intervention id="2-700-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Mijnheer de Voorzitter, de commissie heeft in eerste lezing een heel andere tekst goedgekeurd, een tekst waarin sprake was van een oorsprongscertificaat voor producten. Het is niet duidelijk waarom de Raad en de Commissie dit onderdeel hebben laten vallen. Wij zijn niet van plan om dit te laten vallen en stemmen hier dan ook tegen, juist omdat het oorsprongscertificaat is geschrapt.</p>
    </intervention>
    <intervention id="2-701-000" speaker_id="58758" name="Elisabetta GARDINI" is_mep="True" mode="spoken" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, commissaris, dames en heren, de tekst waarover wij ons buigen vertoont absoluut enkele gebreken. Mijns inziens hadden wij – zoals vaak in dit Parlement wordt gezegd – liever een ambitieuzer document gezien, al beseffen we dat we op de goede weg zijn. Het is duidelijk dat een helder en verplicht etiketteringssysteem voor alle kledingstukken zal leiden tot beter toezicht en een effectievere bestrijding van fraude en illegale praktijken.</p>
      <p sl="it">Zo was iedereen zeer te spreken over het feit dat het met dit document verplicht wordt om bijvoorbeeld te vermelden of garnering uit dierlijke bestanddelen bestaat. Wij hopen dat de gruwelijke handel in katten- en hondenvachten op deze manier beter bestreden kan worden. Deze vachten worden als garnering verwerkt in kledingstukken die illegaal in de handel worden gebracht. Wij hoopten op een ambitieuzer plan waarin ook de oorsprongsaanduiding zou zijn opgenomen, of waarmee in ieder geval per direct een verplichting zou gelden voor de oorsprongsaanduiding van producten afkomstig uit derde landen die erom bekend staan dat ze inbreuk plegen op de wetten en voorschriften ter bescherming van consumenten, arbeiders, milieu en kinderen – wetten en voorschriften die inmiddels zijn uitgegroeid tot een gevestigde praktijk in Europa en die de consumenten en burgers daadwerkelijk bescherming bieden. Ik wil iedereen er echter op wijzen dat wij deze strijd gezamenlijk en eensgezind moeten aangaan, omdat deze strijd – zoals mevrouw Comi aangaf – lang geleden is begonnen en we nu belangrijke vooruitgang boeken.</p>
      <p sl="it">De consumentenraadpleging die de commissaris heeft toegezegd, is een cruciale stap, niet alleen voor de textielsector maar tevens voor alle andere sectoren waarin de wens van het publiek om de plaats van oorsprong te kennen in dit Parlement vaak in twijfel is getrokken. Ik denk dat deze informatie bovenaan op het verlanglijstje van de consumenten staat, en ik ben alle leden die een persoonlijke bijdrage hebben geleverd aan dit belangrijke document, erkentelijk voor hun inzet.</p>
    </intervention>
    <intervention id="2-702-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, bij de bespreking van het verslag moeten we de belangen van consumenten heel goed voor ogen houden. We moeten streven naar nauwkeurige aanduidingen en etiketteringen, aangezien dat de maatregelen zijn waarmee de meerwaarde van de Europese Unie voor consumenten kan worden weergegeven. De geldende wetgeving staat afwijkingen toe. Dat betekent concurrentienadelen voor de Europese Unie, zodat het tijd is geworden de wetgeving te herzien en aan te passen aan de huidige marktomstandigheden.</p>
      <p sl="hu">Het kan zijn dat de rapporteur gelijk heeft als hij zegt dat er onvoldoende bewijs is voor de mogelijke effecten van het gebruik van gevaarlijke stoffen. Maar het kan ook zijn dat de rapporteur geen gelijk heeft, en het zou dan ook raadzaam zijn om deze kwestie grondiger te onderzoeken. Het is tevens van belang om te evalueren of er een oorzakelijk verband bestaat tussen allergische reacties en de kunstvezels en kleurstoffen die in textielproducten worden gebruikt. Daarom moet er nog veel meer prioriteit worden gegeven aan kwesties betreffende kwaliteit, oorsprong en traceerbaarheid.</p>
    </intervention>
    <intervention id="2-703-000" speaker_id="107386" name="Phil PRENDERGAST" is_mep="True" mode="spoken" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, de EU-burgers hebben het recht om te weten waarvan de kleding die ze dragen is gemaakt, en deze verordening zal hen in staat stellen om, als zij daartoe gezondheids-, ethische of andere redenen hebben, geen producten te kopen met niet uit textiel bestaande delen van dierlijke oorsprong,. Wanneer dergelijke bestanddelen worden gebruikt in kledingstukken, bijvoorbeeld als garnering, dan hoeven deze momenteel niet verplicht geëtiketteerd te worden. De meeste consumenten zijn zich hier niet van bewust en weten niet waarvan de kleding die ze kopen precies is gemaakt.</p>
      <p sl="en">Er bestaat al EU-wetgeving voor schoenen die hierin voorziet, en het is zinnig om onze consumenten dezelfde informatie te geven voor de kleding die zij kopen. Vooral mensen met allergieën kunnen baat hebben bij dit voorstel, omdat bont gevaarlijk kan zijn voor hun gezondheid. Ook moet de Commissie onderzoeken of potentieel gevaarlijke materialen en chemische stoffen die in textiel zijn verwerkt, tot allergische reacties kunnen leiden.</p>
      <p sl="en">Nieuwe textielvezelbenamingen moeten in de toekomst de beschikbare wetenschappelijke gegevens over mogelijke allergische reacties en andere negatieve effecten op de menselijke gezondheid omvatten. Benadrukt moet worden dat dit evenwichtige voorstellen zijn die door zelfstandig werkende kleermakers gemaakte kleding vrijstellen van deze etiketteringsvereisten.</p>
    </intervention>
    <intervention id="2-704-000" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. − Mijnheer de Voorzitter, ik denk dat dit eerder een politiek dan een technisch debat is, dat valt binnen het kader van de besluiten die de instellingen van de Europese Unie – in dit geval het Parlement, de Commissie en de Raad – nemen om de reële economie te bevorderen.</p>
      <p sl="it">De Commissie en de commissaris Industrie en ondernemerschap zijn voornemens het industriebeleid en de kleine en middelgrote ondernemingen te blijven ondersteunen, mede om de burgers antwoorden te geven met betrekking tot de kwaliteit van de producten die onze ondernemingen vervaardigen. De concurrentiekracht van de Europese economie wordt ook gemeten aan de kwaliteit van de producten, die een belangrijke factor is voor de bescherming van de gezondheid van onze medeburgers. Daarom wil de Commissie vanavond, aan het eind van dit debat, nogmaals herhalen dat het haar wens is te blijven streven naar de invoering van oorsprongsaanduidingen. Zoals ik zojuist al zei zullen wij – en ik hoop hiermee de heer Cancian en de andere leden die bang waren dat het te lang zou gaan duren, gerust te kunnen stellen – proberen om ons voorstel eerder dan gepland in te dienen. Daarom heb ik mijn medewerkers de opdracht gegeven om de ingeslagen weg te vervolgen. De Commissie is namelijk altijd voorstander is geweest van oorsprongsaanduidingen van in de EU geproduceerde en geïmporteerde producten.</p>
      <p sl="it">Het debat van vanavond is zeker niet voor niets geweest. Mevrouw Győri heeft immers duidelijk aangegeven dat de Raad veel waarde hecht aan de clausule die wij bespreken en die de kern vormt van dit politieke debat. Zij heeft ook gezegd dat de Raad bereid is om een op de toekomst en niet op het verleden geënt akkoord te sluiten met de Commissie en het Parlement, een akkoord waarmee concreet wordt ingespeeld op de behoeften van de burgers.</p>
      <p sl="it">Ik blijf erbij dat traceerbaarheid een kwestie is die verband houdt met de concurrentiekracht van KMO's, en aangezien het KMO-beleid sinds mijn aanstelling als commissaris mijn hoogste prioriteit is – waarmee ik het werk van mijn voorganger voortzet – ben ik voornemens de gezondheid van de consumenten te blijven beschermen door middel van kwaliteitsproducten, die de enige concurrentiekrachtige producten zijn op de internationale markt. De concurrentiekracht van EU-producten wordt namelijk gemeten aan de kwaliteit ervan. Daarom vind ik het belangrijk om de ingeslagen weg te vervolgen.</p>
      <p sl="it">Ik ben blij met het akkoord dat de medewetgevers hebben bereikt. Zoals u weet is het aan het Parlement en de Raad om in tweede lezing tot een oordeel te komen, maar de Commissie is voornemens om opnieuw het politieke initiatief te nemen en er een nieuwe impuls aan te geven. Met andere woorden, de commissaris Industrie en ondernemerschap is voornemens direct aan de slag te gaan om de bescherming van onze producten te waarborgen, in het belang van de concurrentiekracht van het bedrijfsleven en van de gezondheid van onze burgers.</p>
      <p sl="it">Voordat ik afrond wil ik in herinnering brengen dat wij hebben toegezegd innovatie in de textiel- en kledingsector te zullen ondersteunen. Het aanpassen van de wetgeving is een van de manieren om onze concurrentiekracht te beschermen, maar in het kader van het industriebeleid zijn ook andere initiatieven op stapel gezet. Ik zal er twee van noemen. We werken aan maatregelen waarmee de overdracht van onderzoeksresultaten en de omzetting ervan in tastbare, verkoopbare producten en diensten worden ondersteund. Daarnaast werken wij aan een mededeling over de kernaspecten van het concurrentievermogen van de mode-industrie.</p>
      <p sl="it">Met dit alles onderstrepen wij de noodzaak om het Europese bedrijfsleven te beschermen, evenals het feit dat er geen sprake kan zijn van groei en ontwikkeling, en zeker niet van werkgelegenheid, in een sociale markteconomie waarin de markt – een ander essentieel instrument van de Europese Unie – niet gericht is op een hoger en belangrijker doel, namelijk dat van het sociaal beleid.</p>
    </intervention>
    <intervention id="2-705-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Ik zou met enkele woorden willen reageren op de vragen over de oorsprongsaanduiding, aangezien dat het spannendste deel van het debat was, en ik moet zeggen dat die kwestie niet alleen bij het overleg met het Parlement, maar ook binnen de Raad een stevige discussie heeft losgemaakt, en we hebben ons er lang mee beziggehouden.</p>
      <p sl="hu">Aangezien de besprekingen over het horizontale voorstel betreffende het land van oorsprong op het gebied van het handelsbeleid nog niet zijn afgerond, leek het ons niet juist om een precedent te scheppen dat dat voorstel in gevaar zou brengen en vooruit zou lopen op de uitkomst van dat debat. We hebben tevens de mogelijkheid onderzocht om een op basis van vrijwilligheid functionerend systeem voor aanduiding van de plaats van vervaardiging tot stand te brengen. In de praktijk kunnen marktdeelnemers al gebruik maken van die mogelijkheid. Maar als we dit vrijwillige systeem zonder een nauwkeurig mechanisme voor de tenuitvoerlegging ervan in een verordening zouden neerleggen, zou dat tot ongerechtvaardigde lasten en distorsies leiden, en dat wilden we in elk geval voorkomen.</p>
      <p sl="hu">Ik weet zeker dat de effecten van een mogelijke regeling voor de oorsprongsaanduiding in het verslag van de Commissie zullen worden geëvalueerd, zodat de wetgevers in de toekomst een geïnformeerd besluit kunnen nemen.</p>
      <p sl="it">(…) Daarnaast dank ik de heer Tajani voor zijn bereidheid om in de Commissie meer vaart te zetten achter het vinden van een oplossing voor deze uiterst belangrijke kwestie.</p>
      <p sl="hu">Uiteindelijk hebben we dus een praktische oplossing voor de kwestie gevonden door een herzieningsclausule in de tekst op te nemen en een alinea aan de preambule toe te voegen. Het doet mij groot genoegen dat ook mevrouw Lara Comi, die vandaag de belangrijkste vertegenwoordiger met betrekking tot dit onderwerp was en die daarvoor bovendien een voortrekkersrol heeft vervuld, gezegd heeft dat deze oplossing een aanvaardbare en goede oplossing is en als basis voor gemeenschappelijk werk in de toekomst kan dienen.</p>
      <p sl="hu">Ik wil iedereen dus nogmaals bedanken voor dit nuttige debat. Het is goed dat we nu een agenda voor de toekomst hebben, en het is voor ons ook heel belangrijk dat, zoals sommigen hebben aangegeven, we zo efficiënt mogelijk tegen vervalsing kunnen optreden en dat de Europese consument op traceerbaarheid van textielproducten kan vertrouwen.</p>
      <p sl="hu">Namens het voorzitterschap wil ik de rapporteur, de schaduwrapporteur, de voorzitter van de Commissie interne markt en consumentenbescherming en zijn medewerkers dus nogmaals bedanken voor de gezamenlijk inspanningen die zij hebben ondernomen om in tweede lezing tot een akkoord over deze wetgeving te komen. Daardoor zal de interne markt voor textielproducten nog beter kunnen functioneren.</p>
    </intervention>
    <intervention id="2-708-000" speaker_id="4560" name="Antonius MANDERS" is_mep="True" mode="spoken" role="rapporteur" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Voorzitter, de Commissie interne markt staat voor vrije handel en geen protectionisme. Dat is ook nooit de bedoeling van dit voorstel geweest, maar wel is het de bedoeling dat de consument adequaat wordt voorgelicht en dat de juiste informatie wordt verstrekt met moderne technieken. Ik vind het ook een beetje flauw van sommige collega's, die zeggen, de eerste lezing, dat was het en nu doorzetten, want wij weten ook in dit Huis dat als wij doorzetten en iets willen wat de Raad en de Commissie niet willen, er dan niks van komt. Het is heel makkelijk om dat nu te roepen, maar ik denk dat dit de juiste weg is. Ik heb gezien hoe krachtig de heer Tajani ons compromis heeft ondersteund en ik roep mevrouw minister Györi op om op diezelfde krachtige manier de Raad te overtuigen om de positieve elementen die de studie zal opleveren te accepteren en in wetgeving vast te leggen.</p>
      <p sl="nl">Als dat gebeurt, Voorzitter, dan denk ik dat wij kunnen laten zien dat wij wetgeving maken die goed is voor onze industrie, voor onze consumenten en ook voor ons, want wij moeten wel het draagvlak in Europa blijven behouden.</p>
      <p sl="nl">Ik dank iedereen voor de steun en nogmaals, mijnheer Tajani, dank voor uw steun en ik hoop dat de uitslag van het onderzoek er spoedig zal zijn en ik hoop dat de voorzitter van de Raad erin zal slagen de Raad ervan te overtuigen dat wij op een goede manier bezig zijn.</p>
      <p sl="nl">Ik denk, Voorzitter, dat de toekomst zal uitwijzen dat de weg die wij nu bewandelen, een toonbeeld, een voorbeeld zal zijn voor heel veel sectoren, een weg die de moeite waard is om te bewandelen; geen wetgeving gebaseerd op emoties, want daar zit niemand op te wachten, maar wetgeving onderbouwd, ondersteund door wetenschappelijke argumenten met input van alle partijen die uiteindelijk zal leiden tot wetgeving die voor iedereen acceptabel, maar ook heel erg werkbaar is, die zal leiden tot meer welvaart in Europa.</p>
    </intervention>
    <intervention id="2-709-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">De stemming vindt woensdag, 11 mei om 12.30 uur plaats.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-710-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het is bekend dat de Commissie op 30 januari 2009 het huidig voorstel voor een verordening betreffende textielvezelbenamingen en de desbetreffende etikettering van textielproducten heeft goedgekeurd. Het doel van het voorstel is om het huidige regelgevingskader voor etikettering van textielproducten te vereenvoudigen en te verbeteren zodat het makkelijker wordt om nieuwe vezels te ontwikkelen en op de markt te brengen. Met het voorstel wordt het eenvoudiger om de wetgeving aan te passen aan de vooruitgang van de techniek door het samenvoegen van de drie bestaande richtlijnen in een enkele verordening, waarmee de omzetting van voornamelijk technische updates wordt voorkomen en tevens de tijd wordt verkort tussen de indiening van een aanvraag en de goedkeuring van een nieuwe vezelbenaming.</p>
      <p sl="pt">De meerderheid van het Europees Parlement steunt de vereenvoudiging van het huidige regelgevingskader waarmee innovatie in de textiel- en kledingsector gestimuleerd wordt zodat de vezelverwerkende industrie en de consumenten sneller kunnen profiteren van innovatieve producten.</p>
      <p sl="pt">In zijn standpunt bij de eerste lezing, dat op 18 mei 2010 is aangenomen, nam het Europees Parlement 63 amendementen met overgrote meerderheid aan. Daaronder vielen ook de bepalingen inzake oorsprongsaanduiding, vermelding van materialen van dierlijke oorsprong, gebruik van taalonafhankelijke symbolen en een evaluatieclausule. De Raad heeft echter niet alles overgenomen. Het is belangrijk dat de Raad de verschillende voorstellen, met name wat betreft oorsprongsaanduiding, goedkeurt.</p>
      <p sl="pt">Daarom steunen wij de meeste van de hier aangenomen standpunten.</p>
    </intervention>
  </section>
  <section id="creitem68" title="20. Stresstest voor de EU-banksector (debat)">
    <intervention id="2-712-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is het debat over:</p>
      <p sl="nl">mondelinge vraag (O-000063/2011) van Corien Wortmann-Kool, Jean-Paul Gauzès en José Manuel García-Margallo y Marfil, namens de PPE-Fractie, aan de Commissie: Stresstest voor de banksector van de EU in 2011 (B7-0216/2011),</p>
      <p sl="nl">mondelinge vraag (O-000074/2011) van Sharon Bowles, Sylvie Goulard, Dirk Sterckx, Carl Haglund en Olle Schmidt, namens de ALDE-Fractie, aan de Commissie: Stresstests voor de bankensector in de EU (B7-0219/2011), en</p>
      <p sl="nl">mondelinge vraag (O-000105/2011) van Udo Bullmann, namens de S&amp;D-Fractie, aan de Commissie: Stresstests voor de banksector van de EU in 2011 (B7-0309/2011).</p>
    </intervention>
    <intervention id="2-713-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">auteur . − Voorzitter, de Fractie van de Europese Volkspartij (Christendemocraten) maakt zich zorgen over de Europese stresstest voor banken die in juni zal plaatsvinden, want de stresstest van vorig jaar was ongeloofwaardig en de gevolgen daarvan werden pijnlijk duidelijk, toen de Ierse banken die waren geslaagd voor de test kort daarna in grote problemen belandden. Daar moet dit jaar verandering in komen. De vraag is of onze financiële sector opgewassen is tegen zwaar weer. Die kennis is belangrijk om het vertrouwen in de financiële sector te herstellen.</p>
      <p sl="nl">Daarom mijn vraag aan de commissaris: wat zijn nu de belangrijkste veranderingen die ervoor moeten zorgen dat de mislukking van de stresstest van vorig jaar zich dit jaar niet herhaalt?</p>
      <p sl="nl">Voorzitter, vorige jaar kon ieder land afzonderlijk bepalen welke banken de stresstest zouden ondergaan, maar dit jaar moet de recent opgerichte Europese bankenautoriteit ervoor zorgen dat de criteria voor iedere bank en voor iedere lidstaat gelijk zijn. Ook de geloofwaardigheid van de nieuwe toezichtstructuur wordt getest met deze stresstest. Is de Commissie wel tevreden met het feit dat de stresstest in sommige landen 85% van het aantal banken beslaat, maar in andere landen nauwelijks meer dan 50% van de bankensector? Dat is toch eigenlijk een merkwaardig gegeven, dus ik ben benieuwd naar uw uitleg op dat punt.</p>
      <p sl="nl">Voorzitter, voor grensoverschrijdende banken hebben we een robuust Europees crisisresolutiemechanisme nodig en het is een gemiste kans dat we straks in juni de uitkomst van de stresstest krijgen, mogelijk banken in de problemen, maar dat we nog steeds geen Europees crisisresolutiemechanisme hebben. De EVP wil u aanmoedigen met ambitieuze voorstellen te komen en op onze steun hier in dit Parlement kunt u rekenen.</p>
    </intervention>
    <intervention id="2-714-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">auteur. − Mijnheer de Voorzitter, ik wil het volgende opmerken aan het adres van de commissaris: de oplossing van de bankencrisis wordt op internationaal niveau ontworpen en er zijn ook belangrijke mededingingskwesties in het geding, maar dat betekent niet dat alles maar moet wachten, vooral niet omdat we zowel een staatsschuldencrisis als een bankencrisis hebben.</p>
      <p sl="en">De stresstests van vorig jaar waren slap. We hebben toen gezegd, en dat hebben we daarna vaker gedaan, dat stresstests voor banken geloofwaardig, robuust en transparant moeten zijn. Inderdaad moet het hele bankwezen veel transparanter worden. Daarom stel ik voor dat we leren van de Verenigde Staten en de Dodd Frank Act , die vereist dat de liquiditeitsvoorziening van de Amerikaanse Fed binnen een tijdsspanne van twee jaar openbaar moet worden gemaakt. Daar zijn ook Europese namen uitgerold, en het zou heel gezond zijn als de centrale banken van de EU dit voorbeeld snel zouden volgen en de steun die ze in 2008 en 2009 hebben gegeven openbaar zouden maken, als extra informatie bij de nieuwe stresstests.</p>
      <p sl="en">De nieuwe stresstest zijn door toedoen van de Europese Bankautoriteit beter dan de vorige, maar er worden nog steeds zaken uit de weg gegaan als gevolg van duikgedrag en gedraai door lidstaten. Het wordt tijd dat de boodschap indaalt dat een wankele politieke wil niet het antwoord op deze crisis is en oplossingen duurder maakt. Waarom kan er niet volledig open kaart worden gespeeld over de posities van banken in staatsschulden, vooral omdat we allemaal toch wel min of meer weten hoe de werkelijkheid eruitziet?</p>
      <p sl="en">Er is geen excuus om het bankboek van banken niet mee te nemen in de stresstests. Daar zijn diverse activa in geparkeerd, onder het kopje 'Vasthouden tot vervaldatum', en die zouden zijn verwijderd als de waarde ervan niet was gedaald. Natuurlijk kunnen marktanalisten heel goed tussen de regels door lezen en uit de stresstests en andere informatie opmaken wat er in de bankboeken gebeurt. Maar een minder positieve interpretatie, die op enkele lidstaten zelf terugslaat, zal voortvloeien uit het feit dat lidstaten – en in veel gevallen zijn de toezichthouders de boosdoeners – niet doortastender zijn opgetreden.</p>
      <p sl="en">Ondertussen zetten de stresstests allerlei acties in gang; banken zoeken kapitaal, sommige lidstaten dwingen banken proactief tot verhoging van het kernkapitaal. Maar er is geen overkoepelend plan om de onderkapitalisatie aan te pakken. Dit kan de toets der kritiek gewoonweg niet doorstaan. Als we één ding hebben geleerd van de crisis, moet dat toch wel zijn dat we onderling met elkaar zijn verbonden. Als banken elkaar niet vertrouwen en elkaar geen geld meer uitlenen, hebben we een groot probleem. Dus kan er alstublieft open kaart worden gespeeld over de coördinatie van de respons?</p>
      <p sl="en">Maar laten we niet doen alsof we de olifant in de kamer niet zien. Dit gaat niet alleen over banken, dit gaat over staatsschulden en de stabiliteit van de euro, die onlosmakelijk met elkaar zijn verbonden en van overweldigend belang zijn.</p>
    </intervention>
    <intervention id="2-715-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">ter vervanging van de auteur. – Mijnheer de Voorzitter, het is tijd om Europese stresstests uit te voeren die transparant, soepel, betrouwbaar en doeltreffend zijn: hun kwaliteit en geloofwaardigheid zijn een noodzakelijke bijdrage aan de financiële stabiliteit en aan het herstel van het vertrouwen in de markten.</p>
      <p sl="es">De stresstests zijn een essentieel toezichtinstrument voor het beoordelen van de specifieke solvabiliteit van individuele banken en het vermogen van het stelsel als geheel om stress te weerstaan. Doel van de opzet en uitvoering van deze tests is te berekenen hoe stressbestendig banken zijn onder bepaalde, ongunstige omstandigheden, en besmettingsrisico's op te sporen om een domino-effect te voorkomen dat zou kunnen leiden tot ineenstorting van het systeem.</p>
      <p sl="es">De Europese Unie heeft al eerder ervaring opgedaan met twee stresstests, uitgevoerd door het Comité van Europese bankentoezichthouders (CEBT). Die ervaring dateert van mei 2009, toen Ecofin het CEBT gelastte stresstests te organiseren voor het financiële stelsel, in samenwerking met de Europese Commissie en de Europese Centrale Bank. Doel hiervan was een niveau van geaggregeerde informatie te hebben over de stressbestendigheid van het Europese financiële stelsel als geheel. De tests waren geconcentreerd op tweeëntwintig van de grootste banken. De resultaten werden niet openbaar gemaakt omdat de markt bijzonder gevoelig was, zoals toen gezegd werd. Het enige wat bekend werd gemaakt, was een methodologie, die drie resultaten opleverde – het beste, gemiddeld, en het slechtste – en de tests hadden niet markttransparantie als doel.</p>
      <p sl="es">Tijdens de ontwikkeling van die tests werden er in juli 2009 op voorstel van de Commissie richtsnoeren voor staatssteun aangenomen, waarin bepaald werd dat banken die financiële hulp nodig hadden om de crisis het hoofd te bieden zich ook zouden moeten onderwerpen aan stresstests. Op 1 oktober 2009 werden de geaggregeerde resultaten naar Ecofin gestuurd, die daarna op 2 december het CEBT verzocht hem informatie te verschaffen over de bestendigheid van het bankwezen, waarvoor nieuwe stresstests zouden worden uitgevoerd.</p>
      <p sl="es">De resultaten van deze stresstests door het CEBT werden wel gepubliceerd, overeenkomstig de richtsnoeren van de Europese Raad van juni 2010. Er waren 91 banken in de Europese Unie bij betrokken, maar de tests kregen de kritiek dat ze een Europese dimensie ontbeerden, omdat elk land zelf bepaalde welke banken aan de tests moesten worden onderworpen, en omdat de overlegde informatie vaak onjuist was. Iedereen herinnert zich het geval van Ierland en het gebrek aan informatie over sommige aspecten van de blootstelling van banken van een aantal landen aan overheidsschuld. Ondanks het feit dat sommige lidstaten meer inzicht kregen, leidde dit alles er niet toe dat het vertrouwen binnen de Europese Unie hersteld werd.</p>
      <p sl="es">Gelet op deze omstandigheden is de tijd rijp om een nieuwe ronde stresstests voor te stellen. Deze moeten echter in een geheel andere situatie plaatsvinden, met nieuwe Europese toezichthoudende autoriteiten. Voor het eerst bestaat er een nieuw Europees toezichtskader, dat over de ervaring van de twee vorige tests beschikt, wat het mogelijk zal maken om transparantie te bevorderen, betrouwbaarheid te bevorderen en natuurlijk ook doeltreffendheid te bevorderen, hetgeen een essentieel aspect zal zijn van deze derde reeks tests.</p>
      <p sl="es">Vanzelfsprekend willen we allereerst weten wat er gedaan wordt om de fouten te vermijden die bij de twee vorige tests gemaakt zijn. In de tweede plaats willen we weten wat er zal worden gedaan om het potentieel aan relevante risico's in alle lidstaten te dekken en ondervangen. Er moet een adequate diagnose worden gesteld. De methode moet ook worden ontwikkeld in lijn met de verschillende bedrijfsmodellen en bankstructuren, en daarom dienen de stresstests de informatie te verschaffen die nodig is om op de juiste manier te kunnen optreden.</p>
      <p sl="es">Dit is een bijzonder belangrijke periode, want de nieuwe toezichthoudende autoriteiten beginnen hun werk op te starten. Op 18 maart heeft de Europese Bankautoriteit een overzichtsdocument gepubliceerd waarin de methodologie vervat was, en we zouden willen weten, nu de Raad van mening was dat de informatie moest worden gepubliceerd, welke maatregelen …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-716-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, ik bedank mevrouw Wortmann-Kool, mevrouw Bowles en, daarnet, de heer Sánchez Presedo voor hun drie vragen over dit uitermate belangrijk onderwerp, namelijk de geloofwaardigheid van de stresstests voor banken.</p>
      <p sl="fr">Geachte afgevaardigden, we bevinden ons in een situatie waarin de financiële sector langzaam herstelt van een ongekend hevige crisis, hoewel de crisis voor sommige banken al voorbij lijkt te zijn. We hebben er nog niet alle lessen uit getrokken en we moeten ons allemaal kwijten van een belangrijke wetgevende taak.</p>
      <p sl="fr">Om deze crisis en de lessen die we ervan moeten leren het hoofd te kunnen bieden, hebben we een kader voor toezicht nodig, en die hebben we sinds 1 januari, vooral dankzij u. We hebben behoefte aan instrumenten om op problemen te kunnen anticiperen, evenals aan een betere governance in elk van deze instellingen. We hebben een betere kapitalisatie nodig, en daar komen we later op terug. En verder moeten we constant blijven meten, de temperatuur opnemen, de vinger aan de pols houden. Om die reden hebben wij, zoals sommigen van u zojuist al hebben gezegd, betrouwbare meetinstrumenten nodig. De stresstest is een belangrijke maatregel, een belangrijk instrument in deze context en we hebben er vaak over gesproken, niet alleen hier, maar ook herhaaldelijk in de Raad – afgelopen april nog zelfs – met de ministers van Financiën in de Raad.</p>
      <p sl="fr">Zoals u al zei was de stresstest van vorig jaar duidelijk ontoereikend en de Commissie heeft dat bij herhaalde gelegenheden zelf ook gezegd tegen de nieuwe toezichtautoriteit, de Europese Bankautoriteit (EBA), die de test coördineert in samenwerking met de nationale toezichthouders. Ik geef u daarom gelijk als u vraagtekens zet bij de kwaliteit, en nogmaals bij de geloofwaardigheid van de nieuwe tests 2011, die een paar werken geleden, in april, zijn begonnen. Ik wil u een antwoord geven op uw vragen en u onze analyse geven met betrekking tot vijf punten.</p>
      <p sl="fr">Allereerst worden er echte verbeteringen aangebracht in de stresstests voor 2011. U had daartoe de wens geuit, en wat dat betreft zal ik kort ingaan op zes punten.</p>
      <p sl="fr">1. Het ongunstige macro-economische scenario waarvan wordt uitgegaan simuleert veel ernstigere omstandigheden dan het scenario 2010. Zo zijn er onder andere een paar flinke vastgoedschokken en een expliciete impact van de financieringskosten toegevoegd.</p>
      <p sl="fr">2. De samenhang van de hele exercitie is duidelijk verbeterd dankzij een strengere methodiek stroomopwaarts en een grondige validatie die onderhevig is aan het beginsel van hoor en wederhoor stroomafwaarts. Dat is wat we de peer review noemen.</p>
      <p sl="fr">3. Via de toepassing van het uitgebreid transparantiebeginsel wordt de bekendmaking van de resultaten in juni verbeterd. Deze zal vergezeld gaan van een afzonderlijke, maar gedetailleerde publicatie van de bankbalansen. Dat betekent ook dat de staatsschuld en de kapitaalstructuur openbaar gemaakt worden.</p>
      <p sl="fr">4. De banken zullen ook worden getest op basis van een bovenste kapitaaldrempel, core tier one .</p>
      <p sl="fr">5. De publicatie van de methodologie voorafgaand aan de publicatie van de resultaten van de stresstests verbetert de algemene geloofwaardigheid van de exercitie.</p>
      <p sl="fr">6. Ten slotte is de coördinatie van de nationale autoriteiten die verantwoordelijk zijn voor het uitvoeren van de, wat wij noemen, backstop oplossingen die zullen worden opgelegd aan de banken die niet voor deze test slagen, aanzienlijk versterkt en verbeterd.</p>
      <p sl="fr">Dat is de vooruitgang die is geboekt; dit zijn de verbeteringen die zijn aangebracht aan de tests van vorig jaar, waar u terecht op had aangedrongen en waar dit jaar uitvoering aan is gegeven.</p>
      <p sl="fr">Het tweede dat ik wil zeggen, geachte afgevaardigden, is dat we veel meer duidelijkheid moeten verschaffen met betrekking tot de staatsschuld. Sommigen van u – en met name de Fractie Alliantie van Liberalen en Democraten voor Europa – hebben mij gevraagd naar de methodologie die in deze context wordt toegepast. Mevrouw Wortmann-Kool stelde deze vraag daarnet eveneens. In het ongunstige scenario van de bankautoriteit, de EBA, wordt rekening gehouden met een behoorlijke schok in de vorm van prijsschommelingen van de staatsschuld en de kosten van de financiering ervan.</p>
      <p sl="fr">Zoals u hebt kunnen zien gaat dit scenario echter niet op voor situaties waarin het niet lukt om de staatsschuld terug te betalen. Dat komt omdat de schok zoals die bedoeld wordt door de EBA alleen van invloed is op de staatsobligaties die deel uitmaken van de handelsportefeuille van de banken, het trading book.</p>
      <p sl="fr">Toch is er een verklaring voor de keuze die dit jaar gemaakt is. Ik wil erop wijzen dat in de stresstests situaties worden gesimuleerd die weliswaar extreem maar toch aannemelijk moeten zijn. Vandaag de dag denken wij, in de context van het onlangs ingevoerde nieuwe Europees financieel stabilisatiemechanisme en de Europese Faciliteit voor financiële stabiliteit, die verscheidene bestuursinstrumenten aanreiken voor de eurozone, niet zonder reden – en de Europese Bankautoriteit denkt dit ook – dat het veel nuttiger is om volledige openheid van zaken te geven wat betreft posities ten opzichte van de staatsschuld zoals die in de beleggingsportefeuille en de handelsportefeuille staan. Op die manier zal de verspreiding van deze informatie veel gedetailleerder zijn dan vorig jaar.</p>
      <p sl="fr">Ten derde hebt u onze aandacht ook gevestigd op de behoefte aan een coherentere uitvoering van de scenario's van stresstests in de Unie. Dat is inderdaad belangrijk voor de geloofwaardigheid van de tests. De Bankautoriteit werkt hard aan de beoordeling van de resultaten van deze tests grondig. Dat zal zorgen voor samenhang tussen de methodes die door de banken worden gehanteerd, en voor convergentie – voor een goede convergentie, vind ik – van de manieren waarop de macro-economische scenario's opnieuw overgenomen worden in de parameters van de respectieve risico's. Deze benadering weerhoudt banken er niet van om bepaalde specifieke aspecten van hun handelsportefeuille of een bepaald beheersinstrument te weerspiegelen.</p>
      <p sl="fr">Er is nog iets dat belangrijk is voor de samenhang van de tests: het gebruik van gemeenschappelijke definities voor de kapitaaldrempels aan de hand waarvan de deelnemende banken beoordeeld zullen worden. De door de EBA aangekondigde referentie voor kapitaal is grotendeels gebaseerd op de huidige bepalingen van de Kapitaalvereistenrichtlijn, waarin al rekening wordt gehouden met de verschillende bankstructuren en beheersmodellen in Europa.</p>
      <p sl="fr">Ten vierde hebben mevrouw Bowles en andere sprekers ons vragen gesteld over de verschillen in de dekking van de bankensector binnen de Unie. De Bankautoriteit heeft haar best gedaan om een voldoende representatief monster op te zetten, zowel op nationaal niveau als in de hele Europese Unie, waarbij ervoor gezorgd is dat de tests beheersbaar blijven. Geachte afgevaardigden, de banken die in 2011 worden getest vertegenwoordigen samen 65 procent van de Europese bankensector wat betreft de totale activa. Het monster is in elke lidstaat zo samengesteld dat ten minste 50 procent van de totale activa van de nationale bankensector wordt bereikt.</p>
      <p sl="fr">Daarmee kom ik bij mijn vijfde opmerking over de met name door de heer Sánchez Presedo genoemde kwestie van de corrigerende maatregelen – de backstops – die banken kunnen verwachten als zij kwetsbaar blijken te zijn of over onvoldoende eigen vermogen blijken te beschikken. Deze banken zullen passende maatregelen moeten treffen om hun zwakheden aan te pakken en zich vooral tot de particuliere sector moeten wenden door zichzelf rechtstreeks op de markten te financieren of door activa te verkopen. Als, en alleen als deze maatregelen ontoereikend blijken te zijn, zou staatssteun kunnen worden overwogen, natuurlijk op voorwaarde dat dit overeenkomstig de Europese regels met betrekking tot staatssteun is. Mijn collega, de heer Almunia, en zijn hele team werken samen met de lidstaten hard aan deze kwestie.</p>
      <p sl="fr">Als staatssteun noodzakelijk is, zouden de banken die daarvan gebruik maken overeenkomstig de mededeling van december 2010 over de tenuitvoerlegging van de regels met betrekking tot staatssteun aan banken, de Commissie een herstructureringsplan moeten voorleggen dat gericht is op de oplossing van het probleem en met name hun levensvatbaarheid op de lange termijn kan versterken en herstellen.</p>
      <p sl="fr">Tot slot keek u terecht uit naar een strategie voor herkapitalisering en herstructurering van falende banken, wat mevrouw Ferreira heeft voorgesteld in haar verslag over crisisbeheersing. Zoals u weet, geachte afgevaardigden, werken we momenteel aan een wetgevend kader betreffende crisisbeheersing, een oplossing voor de banken, waarover we bij verschillende gelegenheden hebben kunnen spreken. Het is mijn doel om toezichthouders en het toekomstige ontbindingscomité voor deze grensoverschrijdende instellingen een toolbox te geven om preventieve maatregelen te nemen en te voorkomen dat risico's die ruim van tevoren zijn geïdentificeerd geen crises worden, en om te voorkomen dat crises geen rampen worden.</p>
      <p sl="fr">Dus, vroegtijdig handelen zeker stellen – en indien nodig financieren – en garanderen dat de banken betalen voor de banken: dat is wat wij beschouwen als een ordelijke resolutie, en ik ben van plan om dit voorstel voor het einde van de zomer voor te leggen aan zowel de Raad als aan u.</p>
      <p sl="fr">Dit zijn de technische antwoorden die ik zo gedetailleerd mogelijk wilde geven op de drie uitermate steekhoudende vragen die aan het begin van dit debat zijn gesteld.</p>
    </intervention>
    <intervention id="2-717-000" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie . – Mijnheer de Voorzitter, commissaris, u hebt zojuist erkend dat de tests van het afgelopen jaar niet de verwachte effecten hebben gesorteerd. Wij moeten voorkomen dat we dezelfde fouten begaan bij de opzet en de tenuitvoerlegging. De onderzoeksgebieden moeten coherent en vergelijkbaar zijn. Er kan geen sprake zijn van stabilisering indien de diagnose niet juist is. Hiervan moeten regeringen zich bewust zijn.</p>
      <p sl="fr">Dit gezegd zijnde, moeten de tests vanzelfsprekend realistisch zijn. Met de oplossingen die u zojuist zeer gedetailleerd aan ons hebt voorgelegd, kunnen onze vragen beantwoord worden. Het is thans aan de Europese Bankautoriteit om een eerste bewijs te leveren van haar efficiency door de conclusies van deze tests te monitoren en te onderzoeken.</p>
      <p sl="fr">Met behulp van de tests moet het mogelijk worden de potentiële herkapitalisatiebehoefte van banken beter te bepalen en de maatregelen te nemen die u zojuist hebt genoemd. We kunnen de financiële markten echter slechts tot bedaren brengen en de invloed van ratingbureaus alsmede de negatieve effecten van hun beslissingen op onze gehele economie beperken door geloofwaardige stresstests uit te voeren.</p>
      <p sl="fr">Indien de resultaten van deze tests geloofwaardig zijn, kunnen we een einde maken aan de afhankelijkheid van deze bureaus of deze tenminste verkleinen. De toezichthouders hebben geen andere keus dan ervoor te zorgen dat de tests met succes worden uitgevoerd, dat wil zeggen dat zij bewijskrachtig zijn.</p>
      <p sl="fr">Ik wil van de mij toegewezen tijd gebruik maken, commissaris, om uw aandacht te vestigen op het – naar mijn mening ernstige – feit dat de wetgeving inzake ratingbureaus, die nu in werking is getreden, niet wordt toegepast en dat de autoriteiten waar deze bureaus hun dossier hebben ingediend, geen stappen hebben ondernomen ter voorbereiding van de beoordeling van de registratieaanvraag. Wij hadden in afwachting van de oprichting van de Europese Autoriteit voor effecten en markten een overgangsperiode gepland; nu gaan we echter verder alsof er niets is gebeurd.</p>
    </intervention>
    <intervention id="2-718-000" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">namens de S&amp;D-Fractie. – Mijnheer de Voorzitter, mijnheer de commissaris, als wij in Europa op één punt wijzer zijn geworden door de recente kredietcrisis dan is het wel dat volledige kapitaaltoereikendheid van onze kredietinstellingen en een efficiënt toezicht op de omvang van de risico´s die kredietinstellingen nemen de sleutelelementen zijn van niet alleen een alomvattend financieel maar ook een alomvattend economisch bestuur. Als wij opnieuw permanente en samenhangende groei in de Europese economie willen bewerkstelligen, dan moeten wij onder meer ervoor zorgen dat het vertrouwen in de bankensector en meer in het algemeen het vertrouwen in een soepele en transparante werking van het financieel systeem wordt hersteld, zodat het financieel systeem zijn rol als financieringshefboom van de reële economie kan hervatten.</p>
      <p sl="el">Zoals in de praktijk is gebleken, en zoals ook door diverse sprekers werd gezegd, hebben de stresstests van vorig jaar hun doel niet bereikt. Het is, met andere woorden, niet gelukt om te achterhalen welke banken de vereiste geloofwaardigheid hebben in de ogen van de consumenten, de crediteurs en de nationale regelgevende instanties.</p>
      <p sl="el">Dit jaar bevinden wij ons in een andere situatie. De stresstests zullen worden uitgevoerd door de nieuwe toezichthoudende autoriteit, de Europese Bankautoriteit. Wij moeten op elke mogelijke manier zien te voorkomen dat de mislukking van vorig jaar zich herhaalt. Een fundamentele voorwaarde daarvoor is dat wordt voorzien in gemeenschappelijke criteria voor de beoordeling van de stressbestendigheid van banken. Die criteria moeten op uniforme wijze geïnterpreteerd en toegepast kunnen worden maar moeten anderzijds ook ruim genoeg zijn om rekening te kunnen houden met de uiteenlopende risico´s van elke nationale markt.</p>
      <p sl="el">Mijnheer de commissaris, het lijdt geen twijfel dat dit de eerste prioriteit moet zijn in de fase van de stresstest, maar ik wil er wel op wijzen dat er in een tweede fase sprake moet zijn van een volledig, substantieel en preventief toezicht en dat dit toezicht ook de geijkte mechanismen moet omvatten om een sector aan te pakken die tot nu toe bijzonder ondoorzichtig was, namelijk het schaduwbankstelsel.</p>
    </intervention>
    <intervention id="2-719-000" speaker_id="97137" name="Sylvie GOULARD" is_mep="True" mode="spoken" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie . – Mijnheer de Voorzitter, commissaris, over methodologie zijn veel dingen gezegd. U hebt gedetailleerde antwoorden gegeven. Ik wil slechts een kleine opmerking maken over hetgeen zal gebeuren na de stresstests en daarbij een beetje voortborduren op hetgeen de heer Gauzès heeft gezegd, namelijk dat we geen genoegen kunnen nemen met het aannemen van wetten: deze moeten worden nageleefd.</p>
      <p sl="fr">Ik persoonlijk beschouw deze tests als een aanvulling op het pakket voor economisch bestuur. We kunnen doen wat we willen ten aanzien van de staatsschuld, maar indien wij in de banksector geen orde op zaken stellen, bereiken we niets. Ik wil slechts uw aandacht vestigen op hetgeen zal gebeuren en op de wijze hoe wij met die beroemde backstop measures actie kunnen ondernemen na de stresstests.</p>
      <p sl="fr">Bovendien wil ik uw aandacht vestigen op hetgeen gebeurd is tijdens de hoorzitting met Mervyn King en Andrea Enria, wier zeer resolute optreden wij toejuichen. Zij kwamen hier naartoe in hun hoedanigheid van vicevoorzitters van het Europees Comité voor systeemrisico's. Tot onze grote vreugde hoorden wij met name van Mervyn King – dit was nogal amusant, indien u zich de onderhandelingen van vorig jaar nog herinnert, commissaris – dat de lidstaten ondanks de vrijwaringclausules die zij maar al te graag hebben toegevoegd aan het door de Commissie ontwikkelde pakket, de richtsnoeren inzake herkapitalisatie van de Europese Bankautoriteit (EBA) eerbiedigen.</p>
      <p sl="fr">Ik wilde slechts uw aandacht vestigen op dit puntje. Systeemkritisch gezien vindt het Comité voor systeemrisico's zelf dit belangrijk. Naar mijn mening zetten wij een stap voorwaarts indien wij dankzij de kwaliteit van het werk dat de EBA met uw ondersteuning en onder toezicht van het Comité voor systeemrisico's heeft verzet, deze werkelijk belachelijke vrijwaringclausules die de lidstaten in het pakket voor het toezicht wilden opnemen, de wereld uit helpen. Ik hoop derhalve dat de Commissie en het Comité alles in het werk zullen stellen om ervoor te zorgen dat alle lidstaten, groot of klein, concrete maatregelen nemen. Spanje heeft het goede voorbeeld gegeven door een bepaalde hoeveelheid werk te verzetten; wij hopen dat de anderen zullen volgen.</p>
    </intervention>
    <intervention id="2-720-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">namens de ECR-Fractie. − Mijnheer de Voorzitter, de stresstests van vorige zomer waren bedoeld om het vertrouwen in de banken te herstellen. Ze waren een poging van Europa om tegen de mondiale markten 'rustig maar, schat' te zeggen. Die poging mislukte. Negentien weken later vielen de Ierse banken om en moesten de Europese belastingbetalers opdraaien voor hun redding, en vorige week nog hoorden we dat 12 miljard euro van de voorgestelde reddingsoperatie voor Portugal voor Portugese banken is. De staatsschuldencrisis zal niet opgelost worden zolang de bankencrisis niet wordt overwonnen, en de bankencrisis zal niet worden overwonnen zolang de markten geen vertrouwen hebben om banken van kapitaal en liquiditeit te voorzien.</p>
      <p sl="en">Stresstests zijn bedoeld om risico's te testen. Om de bezorgde markten te kalmeren moeten ze testen hoe ernstig de risico's zijn waarover de markten zich zorgen maken, en op dit moment maken de markten zich zorgen over de hoogte van de staatsschulden. De weigering om de staatsobligaties die banken op hun balansen hebben staan in de stresstests mee te nemen zal niet bijdragen aan het herstel van het vertrouwen. De Europese Bankautoriteit zit natuurlijk tussen twee vuren: publiekelijk toegeven dat het risico bestaat dat banken afschrijvingen zullen moeten doen kan dat risico juist laten voortduren, maar ontkennen dat het bestaat zou voor een toezichthouder zonder meer onverantwoordelijk gedrag zijn.</p>
      <p sl="en">En dan zijn er de 'één miljoen-vragen'. Achter gesloten deuren gaat de discussie over de teller. Wat voor soort kapitaal hebben banken op hun balansen staan? Hoe langer afzonderlijke landen voor hun eigen opt-outs vechten, hoe sterker iedereen zich ervan bewust wordt dat niet alle banken hetzelfde zijn en hoe groter de zorgen zullen worden. Maar we moeten ons ook zorgen maken over de noemer. Wat is het risico van de activa op de balansen, en kunnen we de risicowegingen die op die activa wordt toegepast wel vertrouwen? Als Amerikaanse banken risicowegingen gebruiken die 50 procent hoger zijn dan de wegingen die hun Europese tegenhangers gebruiken, wordt aan Europese banken dan toegestaan om het risico op hun balansen fundamenteel verkeerd te waarderen?</p>
      <p sl="en">De financiële crisis zou ons allemaal de waarde van transparantie moeten hebben geleerd. Voor depositohouders, beleggers, kredietnemers en belastingbetalers bieden deze stresstests geen transparantie, en dat is de omgekeerde wereld.</p>
    </intervention>
    <intervention id="2-721-000" speaker_id="96730" name="Sven GIEGOLD" is_mep="True" mode="spoken" nationality="Germany" birth_date="17-11-1969" birth_place="Las Palmas" m_state="DE">
      <p sl="de">namens de Verts/ALE-Fractie . – Mijnheer de Voorzitter, commissaris Barnier, beste collega's, de kwestie van de stresstests voor banken is zo belangrijk en wordt door de burger met zoveel argwaan bekeken omdat de banken in het middelpunt van deze crisis staan. Ze hebben grote geldbedragen geïnvesteerd, zonder op de risico's te letten en daardoor in een aantal lidstaten, landen die nu in het middelpunt van deze crisis staan, vastgoedzeepbellen veroorzaakt. Wat tot op heden altijd voor onmogelijk werd gehouden, namelijk dat de markten het slechter zouden weten dan vele toeschouwers van buitenaf, is gebeurd en de markten hebben de plank faliekant mis geslagen. Men ziet dat de banken die de crisis hebben veroorzaakt tijdens de crisis niet in staat waren om de juiste beslissingen te nemen.</p>
      <p sl="de">Nu ziet men ook dat de economische baisse bovendien de staatsschulden nog enorm omhoog heeft gedreven, ten eerste door de kosten voor de redding van de banken en de garanties, maar meer nog door de kosten van de baisse zelf. Daarom is de centrale vraag op het moment: worden uit deze bankencrisis serieuze consequenties getrokken? De banken zijn verantwoordelijk niet alleen voor wat er in het verleden is gebeurd, maar ook voor de huidige moeilijkheden, omdat de markten nog steeds niet op de juiste manier functioneren.</p>
      <p sl="de">Op de rekeningen van de Europese Centrale Bank en van het betalingssysteem TARGET2 zijn ondertussen 427 miljard euro aan open vorderingen tussen de centrale banken opgelopen, omdat de ECB tussen de centrale banken heeft geïntervenieerd voor de niet functionerende markten.</p>
      <p sl="de">Vanwege de zwakte van het bankenstelsel twijfelen we op het moment om de dringend noodzakelijke schuldsaneringsmaatregelen bij de zwakkere landen op gang te brengen. Om het spitsvondig te zeggen: de mensen in Griekenland, Ierland en Portugal hebben het gevoel dat ze nu ook vooral te lijden hebben omdat ons bankenstelsel zo zwak van structuur is. In de afgelopen twee jaar werden de Europese stresstests doorgevoerd. Men dacht dat nu de waarheid op tafel zou komen. In 2010 – dit is al vaker gezegd – waren de stresstests slap, juist bij de staatsrisico's, die feitelijk bijna helemaal over het hoofd werden gezien. Deze stresstests voor banken hadden met de werkelijkheid vrij weinig van doen.</p>
      <p sl="de">In 2011 zien we nu een soortgelijke situatie. U hebt in uw uiteenzetting – waarvoor hartelijk dank, commissaris Barnier – echter niet gezegd waarom wel in de handelsportefeuille rekening wordt gehouden met de risico's van staatsleningen, maar niet in de bankportefeuille. De reden die hiervoor wordt aangevoerd is altijd dezelfde: we hebben toch de reddingsplannen. Hier wordt echter op een impertinente manier vooruitgelopen op een politiek besluit. Deze reddingsplannen mogen niet als vanzelfsprekend worden beschouwd; zij moeten eerst door de parlementen worden goedgekeurd. Het staat praktisch gelijk aan een vanzelfsprekende socialisering van particuliere risico's als deze reddingsplannen als redenen worden aangevoerd om de risico´s niet naar behoren worden meegerekend.</p>
      <p sl="de">Bovendien is er nog steeds geen fatsoenlijke stresstest voor de verzekeringsmarkt. Mijnheer Barnier, ik roep u daarom op om ook naar deze sector te kijken. Ik ben ook teleurgesteld omdat de Europese Bankautoriteit, die door ons in het leven is geroepen en hiervoor verantwoordelijk is, nu jammer genoeg zelf haar eigen stresstest niet heeft gehaald.</p>
      <p sl="de">Mijnheer Barnier, laat u niet op een dwaalspoor brengen en pakt u deze zaak met meer spoed aan. Hieruit valt voor ons veelt te leren - Bertolt Brecht heeft ooit gezegd: Het oprichten van een bank is erger dan het beroven van een bank. Hij heeft zich vergist: we moeten nu leren, dat het rekken van hun faillissement nog veel erger is.</p>
    </intervention>
    <intervention id="2-722-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">namens de GUE/NGL-Fractie. − Mijnheer de Voorzitter, de meest fundamentele zwakte van de voorgestelde stresstests is nu wel genoemd. Dat is namelijk de mogelijkheid dat landen op grote schaal hun leningen niet meer kunnen aflossen. Dat is een heel waarschijnlijke ontwikkeling, gezien het ongelooflijke niveau van de schulden waaronder de economieën zijn bedolven die hun schulden helemaal niet meer kunnen betalen. Zo zal de Ierse staat in 2014 een schuld van 750 miljard hebben; dat is meer dan 120 000 euro per werknemer.</p>
      <p sl="en">Ongeacht een mogelijke verlaging van het rentetarief en onze zogenaamde redding, is dit onhoudbaar en de Ierse staat zal failliet gaan. Ik begrijp dat Duitse banken veel staatsobligaties van Griekenland, Ierland, Portugal en Spanje – de zogenoemde 'PIGS' – op hun balansen hebben staan, en wel voor het lieve sommetje van 400 miljard euro. Franse banken bezitten ongeveer 260 miljard aan staatsobligaties van deze landen en Britse banken ongeveer 300 miljard. Deze enorme posities verklaren de destructieve bezuinigingsmaatregelen die de Commissie en de Europese Centrale Bank hebben opgelegd aan werkende burgers in de perifere economieën.</p>
      <p sl="en">Ik heb begrepen dat de stresstests zullen uitgaan van de veronderstelling dat de financieringsbehoeften van de banken stabiel zullen blijven. Gezien het potentieel voor een verdieping van de crisis zal dit waarschijnlijk niet het geval zijn. Zo is in de laatste drie maanden van 2010 34 miljard euro weggehaald bij de zes Ierse banken, waardoor deze afhankelijk zijn van wat verondersteld wordt kortetermijnfinanciering van de ECB te zijn, voor maar liefst 160 miljard euro.</p>
      <p sl="en">Met betrekking tot de herstructurering van de banken is de meest fundamentele les die uit de ervaringen van de afgelopen jaren en uit deze grote crisis kan worden getrokken ongetwijfeld dat de grote financiële instellingen en banken niet in particuliere handen kunnen blijven. Het winststreven van deze private instellingen heeft een belangrijke rol gespeeld bij het verwoesten van onze economieën, waarvoor hardwerkende burgers een verschrikkelijke prijs betalen. De grote financiële instellingen, de grote banken, moeten democratisch publiek eigendom worden. Er moet een eind worden gemaakt aan de dictatuur van de financiële markten, en de gigantische middelen waarover ze beschikken moeten worden gebruikt ten bate van gewone mensen, door het verstrekken van leningen aan kleine bedrijven, het aanbieden van betaalbare hypotheken om huizenkopers te helpen, enzovoort.</p>
    </intervention>
    <intervention id="2-723-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">namens de EFD-Fractie. – Mijnheer de Voorzitter, op 18 maart jongstleden heeft de nieuwe Europese Bankautoriteit de scenario's en stresstests gepubliceerd waarmee zij toezicht wil houden op de Europese banken</p>
      <p sl="sk">Als we willen dat de resultaten van deze tests voor experts aanvaardbaar zijn, dan moeten we ervoor zorgen dat deze nieuwe tests niet zo oppervlakkig en inconsistent zijn als de tests voor het bankwezen van juli 2010. Gezien het feit dat hun nauwkeurigheid waarschijnlijk bepalend is voor de geloofwaardigheid van de hele Europese financiële sector, moeten ze zo uitvoerig mogelijk zijn en in hun nauwkeurigheid de concrete risico's weerspiegelen waarmee de financiële sector in een bepaalde periode rekening moet houden. Ik vind dan ook dat de tests een juiste beoordeling zouden moeten geven van de risico's die banken lopen door aan bepaalde landen of andere banken verstrekte leningen, zodat rekening kan worden gehouden met de ergste scenario's in de tests, zoals het failliet gaan van een land. Verder moeten we ervoor zorgen dat de verschillende banksystemen en zakenmodellen in de verschillende lidstaten op evenwichtige en eerlijke wijze worden beoordeeld, en wij moeten ervoor trachten te zorgen dat de nieuwe stresstests zoveel mogelijk aansluiten op het gehele bankwezen in iedere lidstaat. Alleen op die manier zullen we het vertrouwen van de financiële experts kunnen terugwinnen.</p>
    </intervention>
    <intervention id="2-724-000" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, mijnheer de commissaris, bij de in 2010 gemaakte analyse van de banken werd unaniem erkend dat een van de problemen van deze tests was dat ze vooral op basis van de nationale praktijk werden vastgesteld, of het nu ging om de methodologie, de diagnosestelling of de keuze van de criteria. Achteraf verzocht dit Parlement in het verslag dat ik mocht opstellen, en dat u zo vriendelijk was te noemen, om versterking van een Europese dimensie voor crisisbeheersing van de bankensector.</p>
      <p sl="pt">Ondertussen werden het Europees Comité voor systeemrisico's en de Europese Bankautoriteit opgericht. Dit wijst erop dat we ons eindelijk in de richting een Europese dimensie voor de bankensector bewegen.</p>
      <p sl="pt">De stresstests waar we het nu over hebben, werden echter door in de Raad van 24 en 25 maart als volgt aangehaald, en ik zal het in Engels voorlezen want ik heb hier de Engelse tekst:</p>
      <p sl="en">"De lidstaten zullen, vooruitlopend op de publicatie van de resultaten, specifieke en ambitieuze strategieën voor de herstructurering van kwetsbare instellingen opstellen, waaronder oplossingen waarbij de private sector betrokken is (…), maar ook een solide kader voor het verlenen van overheidssteun in geval van nood".</p>
      <p sl="pt">Wat dus de stresstests betreft, gaan we hier opnieuw aanbevelen – zonder echter over een helder en overzichtelijk kader te beschikken dat de diverse nationale praktijken harmoniseert – om het aan de lidstaten over te laten: we gaan wederom de nationale dimensie bij de aanpak van de oplossing en bij het corrigeren van de stresstests op de bankensector versterken.</p>
      <p sl="pt">Dit brengt mij bij een fundamentele vraag. Is het niet zo dat we met dergelijke instrumenten een gouden kans missen om eindelijk een Europees en niet een nationaal kader in te stellen voor de oplossing van het reguleringsprobleem?</p>
    </intervention>
    <intervention id="2-727-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, wij leven in een moeilijke tijd. De financiële crisis heeft aangetoond hoe belangrijk het is dat burgers vertrouwen hebben in de banken en betalingssystemen. Stresstests voor banken zijn daarom belangrijke instrumenten om te controleren hoe goed de banken tegen onverwachte schokken bestand zijn. Financiële stabiliteit draait om hoe goed gekapitaliseerd de banken zijn en hoe groot hun weerstandsvermogen is. Uit onze ervaringen blijkt dat intensieve tests het vertrouwen in het bankensysteem vergroten, en de tests dienen zwaar, geloofwaardig en uitgebreid te zijn en voorzien van duidelijke eisen. Het Ierse voorbeeld bewijst helaas het tegendeel.</p>
      <p sl="sv">Ik wil het belang onderstrepen van openheid en transparantie in verband met de openbaarmaking van het resultaat van de stresstests. Publicatie van de afzonderlijke tests is zeer belangrijk om het vertrouwen van de burgers en de markt in de banken te vergroten. Zoals mijnheer Barnier al zei, het draait om vertrouwen.</p>
      <p sl="sv">De toekomstige stresstests dienen voortdurend verder ontwikkeld te worden, zodat daarin rekening wordt gehouden met de werkelijke marktverhoudingen en risico's. Door verslag uit te brengen van de mate van blootstelling aan overheidsschulden kunnen de spelers op de markt hun eigen risicobeoordelingen maken. Dit is van belang voor het vergroten van het vertrouwen van de markt in de opzet en geloofwaardigheid van de tests. De Commissie, het Europees Comité voor systeemrisico's (ECSR) en de Europese Bankautoriteit (EBA) moeten duidelijk maken wat het doel is van de stresstests en controleren en waarborgen dat de veronderstellingen waarvan de stresstests uitgaan de risico's weerspiegelen.</p>
      <p sl="sv">Als uit de stresstests blijkt dat bepaalde banken niet aan de eisen voldoen, moeten de lidstaten onmiddellijk actie ondernemen. De Zweedse ervaringen met expansieve banken in de Baltische Staten tonen aan dat de risico's zich snel opstapelen ten gevolge van toenemende onevenwichtigheid. De geschiedenis heeft ons geleerd dat voorzichtigheid geboden is, maar uitstel en twijfel kunnen bij onbevredigende resultaten vernietigend zijn. Dank u.</p>
    </intervention>
    <intervention id="2-728-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">Mijnheer de Voorzitter, commissaris, dames en heren, stresstests zijn het nieuwste van het nieuwste. We worden geconfronteerd met een ernstige economische en financiële crisis, dus onderwerpen we onze banken aan stresstests! We worden geconfronteerd met een nucleaire crisis, dus laten we onze kerncentrales aan stresstests onderwerpen! Alsof onze medeburgers of de financiële markten worden gerustgesteld door alleen al de idee van stresstests. Alles hangt namelijk natuurlijk af van de mogelijkheden die zij bieden, en zoals u, commissaris, reeds zei, kunnen we niet stellen dat de financiële stresstests van vorig jaar vanuit dat gezichtspunt gezien zeer geloofwaardig zijn geweest.</p>
      <p sl="fr">Bovendien zijn de nucleaire stresstests, zoals uw collega, de heer Oettinger, vanmiddag erkende, een lachertje – tot nu toe tenminste – omdat er geen rekening is gehouden met de mogelijkheid dat een vliegtuig op een kerncentrale neerstort. Daarom zou ik willen zeggen dat in een dergelijk geval, wanneer een vliegtuig op een kerncentrale neerstort, duidelijk sprake is van een verwaarloosd risico.</p>
      <p sl="fr">Commissaris, u zegt dat we rekening moeten houden met voor de hand liggende mogelijkheden, en daarom houden we geen rekening met de mogelijkheid van het faillissement van een soevereine Europese staat. Ik zou daarom het volgende willen opmerken: ofwel u beschouwt dit als een te verwerpen mogelijkheid, en in dat geval zou ik tegen u willen zeggen dat u voorbijgaat aan de werkelijkheid – omdat uit de cijfers ten aanzien van de Griekse schuld en de Ierse schuld duidelijk blijkt dat deze staten vroeg of laat hun schuld moeten herstructureren – ofwel u rekt tijd en in dat geval zou ik tegen u willen zeggen dat dit eveneens onverantwoord is. Hoe langer het duurt om deze zaak aan te pakken, des te meer zal het de gemeenschap als geheel kosten. Ik doe derhalve een beroep op uw realiteitszin en uw verantwoordelijkheidsgevoel ten aanzien van deze kwestie, commissaris.</p>
      <p sl="fr">U bent een ambitieus Europeaan. U weet dat de mensen wier stressniveaus dag in dag uit worden getest, onze medeburgers zijn, die terdege weten dat we hun geen veiligheid of veilige financiële markten kunnen garanderen zolang wij de koe niet bij de horens vatten. Nu de koe bij de horens vatten wil zeggen de financiële sector in Europa radicaal herstructureren. Ik weet dat u hiermee bent begonnen, maar dit vereist tevens een Europese begrotingsfederatie. Over dit punt zullen wij echter morgen weer spreken.</p>
    </intervention>
    <intervention id="2-729-000" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer Barnier, dames en heren, allereerst wil ik u hartelijk danken voor het uitvoerige antwoord op mijn parlementaire vraag van 8 februari over de stresstests met betrekking tot de Ierse banken.</p>
      <p sl="de">We hebben hier vandaag allemaal duidelijk gemaakt dat geloofwaardigheid voor vertrouwen zorgt, en dat serieusheid, oprechtheid en vastberadenheid kunnen helpen om de vertrouwenscrisis te overwinnen. Daarom moet ik zeggen dat ik in de laatste stresstest een voldoende evaluatie van deze test mis. De consequenties zijn niet bekend. Op de conclusies heeft u vandaag gewezen, en de consequenties van de volgende test vind ik nog te onduidelijk. Daarom heb ik drie vragen.</p>
      <p sl="de">Ten eerste: hoe kunt u het garanderen, commissaris, dat de stresstest zich dit keer op de lange termijn concentreert, en niet zoals de laatste keer bij de Ierse banken op de korte termijn?</p>
      <p sl="de">Ten tweede: voltrekt zich voor onze ogen een verscherping van de Europese staatsschuldencrisis, zoals de heer Giegold heeft beschreven? Deze verscherping wordt echter in de huidige stresstests alleen in de handelsportefeuilles van de banken gecontroleerd. Iedere titel die de banken tot de ultimatieve vervaldag houden, is echter in de bankportefeuille te vinden. Deze bankportefeuille wordt echter in de stresstest niet meegenomen. Hoe kunt u dit verschil rechtvaardigen?</p>
      <p sl="de">Ten derde: wordt hierdoor niet alweer het gevoel gegeven dat de banken op de lange termijn gegarandeerd zijn, omdat ons hoofdprobleem – de crisis van de staatsschulden – niet voldoende wordt beoordeeld?</p>
    </intervention>
    <intervention id="2-730-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, mijnheer de commissaris, ik zou u willen bedanken voor uw antwoord.</p>
      <p sl="es">Waar het om gaat, is dat er een goede diagnose gesteld wordt, maar ook dat we na die diagnose in staat zijn om een goede behandeling toe te passen. Daarom moeten we de stresstests transparanter en betrouwbaarder maken – en we zijn goed op weg – maar we moeten ook de respons doeltreffender maken.</p>
      <p sl="es">We hebben behoefte aan solvente financiële instellingen en een stabiel financieel stelsel, maar bovenal aan een herstel van de kredietstroom voor de reële economie.</p>
      <p sl="es">De banken die slagen voor de stresstests worden niet ontslagen van de plicht om ongunstige ontwikkelingen met alle middelen aan te pakken en zich voor te bereiden op een steeds veeleisender regelgeving. De banken die niet voor de tests slagen, dienen onverwijld naar oplossingen te zoeken om de situatie aan te pakken, en de lidstaten – die dat nog niet gedaan hebben – moeten initiatieven goedkeuren om die banken te hulp te schieten en bij te dragen aan hun herkapitalisering of aan het vinden van formules voor een oplossing.</p>
      <p sl="es">De Europese Bankautoriteit kan aanbevelingen doen om aan het licht gekomen risico's te corrigeren, teneinde alle instellingen op te kunnen sporen die systeemrisico's hebben – en die onderworpen zullen worden aan toezicht op een hoger niveau – en om ervoor te zorgen dat er reddings-, herstel-, en oplossingsgerichte procedures kunnen worden ingezet.</p>
      <p sl="es">U zult onze steun hebben bij deze procedures, commissaris, zodat er een ambitieus Europees kader kan worden opgezet, een kader waarmee we zelfs nog verder kunnen gaan, want een monetaire unie vereist wel meer financiële integratie maar zij vereist ook meer integratie op belasting- en politiek gebied.</p>
    </intervention>
    <intervention id="2-731-000" speaker_id="39721" name="Theodor Dumitru STOLOJAN" is_mep="True" mode="spoken" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, de stresstests zijn belangrijk voor het beoordelen van de gezondheid van het bankensysteem. Er zijn echter twee essentiële voorwaarden. De eerste voorwaarde betreft de kwaliteit van deze tests en de nauwkeurigheid van het feitelijke beoordelingsproces. De banken hebben verschillende zakenmodellen gebruikt in verschillende landen. In Roemenië hebben de banken, net als in andere landen, zich niet beziggehouden met zogenaamde toxic assets . Zij hebben echter wel expansief leningen verstrekt op basis van externe middelen die op korte termijn werden aangetrokken voor financiering op lange termijn. De resultaten waren overigens hetzelfde: verliezen, een bijzondere kwetsbaarheid in de betrokken landen en uiteraard een gebrek aan verantwoordelijkheid voor risicobeheersing. De tweede voorwaarde betreft de transparantie van de testresultaten die we zullen toepassen op het bankensysteem. Deze transparantie is een eis van zowel de financiële markten als de burgers.</p>
    </intervention>
    <intervention id="2-732-000" speaker_id="96673" name="Olle LUDVIGSSON" is_mep="True" mode="spoken" nationality="Sweden" birth_date="28-10-1948" birth_place="Hälsö" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Mijnheer de Voorzitter, tijdens de turbulente periode met betrekking tot de overheidsfinanciën van de laatste jaren zijn we uit het oog verloren wat de oorzaak van het probleem was. In onze pogingen om de overheidsfinanciën van de zwakste landen te redden, waren we geneigd om te vergeten dat de banken ons grootste probleem waren.</p>
      <p sl="sv">Het feit dat de overheidsfinanciën in zoveel landen nu zo breekbaar zijn, is deels te wijten aan het grote aantal krachs in de banksector, en deels zijn veel van de centrale zwakheden in het bankensysteem nog aanwezig. We moeten levensvatbare oplossingen vinden voor de overheidsfinanciën van Athene, Dublin en Lissabon. Dergelijke oplossingen zijn echter niet veel waard als we niet gelijktijdig de Europese banken versterken die nog steeds niet op eigen benen kunnen staan. Als we in dit stadium niet de inspanningen verrichten die nodig zijn om een stabiele banksector te creëren, dan zal dit vroeg of laat in een belasting van de overheidsfinanciën resulteren waar zelfs de sterkste landen nauwelijks tegen opgewassen zijn.</p>
      <p sl="sv">Wat in dit verband bijzonder beklemmend is, is dat diverse landen die vandaag de dag stabiele financiën hebben zo weinig doen om de zwakten in hun eigen bankensysteem te verhelpen. Ze eisen luidkeels dat de Grieken, Ieren en Portugezen hun leven moeten beteren, maar verzuimen zelf hun huiswerk te doen, ondanks het feit dat ze de middelen hebben.</p>
      <p sl="sv">Het spreekt vanzelf dat de stresstest die nu plaatsvindt op stevige, transparante en vertrouwenwekkende wijze wordt uitgevoerd. Het is net zo vanzelfsprekend dat de stresstest wordt gevolgd door passende maatregelen om de zwakten die aan het licht gekomen zijn te verhelpen. Een gemeenschappelijke Europese strategie hiervoor zou zeer waardevol zijn. Ik verwacht dat de Commissie binnenkort een dergelijk initiatief ontplooit, op grond van de richtsnoeren die ter sprake zijn gebracht door het Parlement in het verslag van mevrouw Ferreira over crisisbeheersing in de banksector. Maar de hoofdverantwoordelijkheid ligt uiteindelijk nog steeds op nationaal niveau. Alle landen, met name de sterkste, moeten ervoor zorgen dat ze iets doen aan de tekortkomingen die nog steeds voorkomen in het bankensysteem. Dank u.</p>
    </intervention>
    <intervention id="2-733-000" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, commissaris Barnier, de EU-stresstests voor banken die verleden zomer hebben plaatsgevonden moeten sterk worden verbeterd. Het is niet voldoende om zich op het eigen kapitaal van de bank te concentreren. De effecten van de crisis op de liquiditeit van de banken moet net zo goed worden getest. Even een geheugensteuntje: banken als Lehman Brothers zijn toen in elkaar gestort omdat ze met aanzienlijke liquiditeitsproblemen te kampen kregen. Het debat of de resultaten van het liquiditeitsonderzoek nu wel of niet moeten worden gepubliceerd begrijp ik in het geheel niet.</p>
      <p sl="de">Wie aandringt op het geheim houden van de gegevens, ondermijnt het doel van de test. Het doel is duidelijk: verhinderen dat de markten hun vertrouwen verliezen in de banken die bij de test zijn gezakt. Wie echter het publiek in het duister laat over de uitkomst van de test, zorgt voor onzekerheid. In een dergelijk klimaat kunnen geruchten en halve waarheden welig tieren.</p>
      <p sl="de">Ook al zal er kritiek zijn op de nieuwe methode en op verschillende parameters, het gemeenschappelijke doel moet duidelijk zijn. Er moet voor transparantie worden gezorgd om de crisisbestendigheid van Europese banken vast te kunnen stellen. Het is dringend noodzakelijk dat breed vertrouwen ontstaat en dat de banken in hun eigen belang hieraan een bijdrage leveren.</p>
    </intervention>
    <intervention id="2-734-000" speaker_id="96733" name="Antonio CANCIAN" is_mep="True" mode="spoken" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik dank de heer Barnier voor het uitstekende werk dat hij verricht. We moeten de stabiliteit en het vertrouwen herstellen en ik denk dat er op dat gebied veel werk wordt verzet. De heer Barnier kan aan de hand van het wetgevingskader voor crisisbeheersing een reeks preventieve maatregelen nemen en de huidige situatie beheren. We moeten waken voor, en niet toegeven aan de bureaucratische neiging om instellingen, agentschappen of andere instrumenten in het leven te roepen die de zaken in de toekomst alleen maar ingewikkelder maken.</p>
      <p sl="it">Als we nieuwe problemen en financiële crises willen voorkomen en de Europese banken in staat willen stellen om onder beter geordende en voor iedereen gelijke omstandigheden te opereren, kunnen we niet zonder een gecoördineerde aanpak binnen een algemeen EU-wetgevingskader. Ik geloof dat om transparantie te bewerkstelligen de wetgevers constant moeten werken aan de ontwikkeling van standaardvoorschriften en -procedures.</p>
      <p sl="it">Toch wil ik benadrukken dat voorzichtigheid moet worden betracht bij het publiceren van de resultaten. Het financieel jaar 2010 maakte goed duidelijk hoe gevoelig en belangrijk de publicatie van de resultaten is voor de consistentie. De publicatie kan ook contraproductieve gevolgen hebben voor de markt en tot onrust leiden. Daarom moet dit onderwerp zorgvuldig worden behandeld en nader worden bestudeerd.</p>
    </intervention>
    <intervention id="2-735-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, banken werden ooit gerespecteerd in Ierland. Nu worden ze gehaat, en ik hoef niet uit te leggen waarom. Ik ben hier om vragen te stellen en niet zozeer om allerlei inzichten te geven, en ik heb een aantal vragen.</p>
      <p sl="en">Eén: moeten alle banken meedoen aan de stresstests? Twee: kunnen we er zeker van zijn dat de stresstests vanaf nu de echte positie van banken zullen laten zien? En drie: welke mogelijkheden heeft de Europese Bankautoriteit om haar gezag op te leggen aan ontspoorde banken, banken die te hoge risico's lopen, banken die zich roekeloos gedragen, enzovoort?</p>
      <p sl="en">Tot slot heeft de heer Gauzès gewezen op de noodzaak om onszelf te verlossen van de afhankelijkheid van ratingbureaus. Hoe kan deze idyllische situatie zo snel mogelijk tot stand worden gebracht?</p>
    </intervention>
    <intervention id="2-736-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, ik dank u voor de mogelijkheid om deze vraag te stellen. Ik wil duidelijk stellen dat de situatie in het Europese banksysteem slechter zou zijn geweest als de Europese Commissie en u, mijnheer de commissaris, geen maatregelen hadden genomen. De situatie heeft echter een erg dynamisch karakter. Een deel van de problemen in verband met de liquiditeit van banken is gelukkig opgelost, maar er duiken nieuwe problemen en bedreigingen op. Daarom wil ik u, mijnheer de commissaris, vragen hoe u de momenteel opduikende bedreigingen beoordeelt, en welke bedreigingen er in de nabije toekomst zullen moeten worden bestreden? Ik wil nogmaals benadrukken dat we bepaalde problemen gelukkig achter ons hebben, maar dat er steeds andere problemen blijven opduiken.</p>
    </intervention>
    <intervention id="2-737-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, opdat we niet vergeten dat er mensen zijn die door deze problemen getroffen worden, wil ik opmerken dat ik op de vlucht naar Frankfurt vandaag een Ierse jongeman sprak die met een enkele reis op weg naar Australië was. Hij is een van de velen die dat doen vanwege onze economische problemen en de problemen met onze banken.</p>
      <p sl="en">Erkent de Commissie dat de schade die het geknoei van de eerste stresstests aan de geloofwaardigheid van Europa hebben toegebracht – en ik zeg dit met de grootst mogelijk spijt – bijna onherstelbaar is? De burgers van de Europese Unie kijken verontrust naar wat er allemaal gebeurt in verband met de banken. We hebben het vertrouwen in de Europese Unie en de eurozone beschadigd.</p>
      <p sl="en">Zoals u weet heeft de Ierse bankensector een tweede ronde van stresstests ondergaan en heeft de nieuwe regering een herstructureringsplan aangenomen. Het extra kapitaal dat de banken moesten aantrekken bedroeg 24 miljard euro. Het effect op de Ierse economie is dat goedlopende ondernemingen geen kapitaal meer kunnen krijgen omdat banken moeite hebben om aan de verschillende eisen te voldoen. Dit is een onmogelijk scenario, en ik wil de Commissie vragen om hier iets aan te doen.</p>
    </intervention>
    <intervention id="2-738-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, het feit dat de vorige stresstests niet betrouwbaar waren maakt de komende tests ingewikkeld. De crisis in Ierland heeft de nieuwe gegevens in het Europese bankensysteem aanzienlijk gewijzigd. Zodoende moeten toekomstige tests veel nauwkeuriger zijn in de informatie die zij opleveren. De nationale autoriteiten moeten de actieplannen nu al toepassen. Dat zou het probleem van stresstests in het algemeen oplossen. We moeten niet verwachten dat banken zakken voor de test. De nieuwe tests moeten de zwakten van het bankensysteem aan het licht brengen en duidelijk maken waar het kapitaal moet worden geconsolideerd. Ik wil benadrukken hoe belangrijk het is dat de Commissie een eerlijke benadering kiest bij het uitvoeren van de stresstests in alle lidstaten.</p>
      <p sl="ro">Tot slot: De informatie van de Commissie over de door haar voorgestelde grote wijzigingen vond ik nuttig.</p>
    </intervention>
    <intervention id="2-739-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, niets toont het belang van dit thema beter aan dan het feit dat niet minder dan drie Parlementsleden zich tot de Commissie hebben gericht met inhoudelijk soortgelijke vragen. Dat is geen toeval, want als we net zo'n test als die van vorig jaar uitvoeren, waarmee het vertrouwen in de Europese banksector niet kon worden hersteld, kan dat de geloofwaardigheid van de Europese Unie schaden. Het werk van het ECSR en de EBA ter voorbereiding van de test lijkt ongetwijfeld deugdelijk, zowel ten aanzien van de uniforme methodiek als met betrekking tot de wijze van afhandeling.</p>
      <p sl="hu">Maar voor mij blijven sommige vragen ook na het antwoord van de commissaris nog altijd onbeantwoord. Een zo'n vraag is of de selectieprocedure grensoverschrijdende commerciële relaties en relaties tot aandeelhouders, evenals uiteenlopende bedrijfsmodellen behandelt. Nog zo'n vraag is of met volledige zekerheid kan worden beweerd dat zo'n testserie geen enkele bank buiten beschouwing zal laten die de Europese economie in gevaar kan brengen.</p>
    </intervention>
    <intervention id="2-740-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, ik ben eenieder die op dit late uur heeft gesproken dankbaar voor de waakzaamheid, en ik zou zelfs zeggen de intelligentie waarvan dit Europees Parlement blijk geeft in deze moeilijke kwestie.</p>
      <p sl="fr">In de eerste plaats – en dan kom ik onmiddellijk terug op de vraag van zojuist van mevrouw Gáll–Pelcz, die over de verantwoordelijkheid van de Commissie sprak –heb ikzelf niet de gewoonte om mijn verantwoordelijkheden uit de weg te gaan, en daarom wil ik erop wijzen dat de momenteel uitgevoerde stresstests zijn opgezet door en onder de verantwoordelijkheid vallen van de nieuwe autoriteit die wij samen hebben opgezet, de Europese Bankautoriteit. Uiteraard werken wij nauw samen met deze autoriteit en hebben wij, net als de Europese Centrale Bank, met de EBA meegewerkt aan de totstandkoming van deze nieuwe ronde tests, maar de EBA is hiervoor in de eerste plaats verantwoordelijk.</p>
      <p sl="fr">De heer Zemke heeft een nogal algemene vraag gesteld over toekomstige bedreigingen en risico's. Ten eerste denk ik dat risico's nooit helemaal kunnen worden uitgesloten, noch op dit gebied, noch op milieugebied. Ik denk dat de toekomst heel moeilijk te voorspellen is, en mijnheer Zemke, wij weten immers dat de markten oneindig sneller zijn dan de tijd die de democratie nodig heeft, dan onze eigen tijd, hoe snel wij ook handelen of hoe snel en doeltreffend wij ook willen handelen.</p>
      <p sl="fr">Hoe kan men echter beter zijn voorbereid dan wij vier jaar geleden waren, toen wij te maken kregen met de crisis die in de Verenigde Staten ontstond en bijna alles wegvaagde? Door instrumenten te scheppen, kaders voor bestuur, voor toezicht, voor verantwoordelijkheid, voor transparantie, voor alles wat deel uitmaakte van de enorme golf van ultraliberalisme die de wereld in de jaren negentig overspoelde, voor alles wat voor een deel ook weer is ontkracht, met die dwaze opvatting dat de markten zichzelf konden reguleren.</p>
      <p sl="fr">Binnen het raamwerk van de G20, en op sommige gebieden misschien wel met meer ambitie dan waar de G20 om had gevraagd, zijn we geduldig de kaders aan het herscheppen, de instrumenten voor bestuur, regulering, transparantie, ik zou haast gewoon zeggen moraal – als ik dat woord mag gebruiken – of ethische kaders, die gedurende een vijftiental jaren te enen male hebben ontbroken in de wereld van de financiële markten.</p>
      <p sl="fr">Daarom is uw begrip van deze situatie belangrijk en daarom is de rol die u hebt gespeeld in het scheppen van werkelijke toezichthoudende Europese autoriteiten – mevrouw Goulard noemde het Europees Comité voor systeemrisico's – van groot belang.</p>
      <p sl="fr">Daarom – en dit zeg ik ook tegen Jean–Paul Gauzès, die de kredietbeoordelaars ter sprake bracht – hebben wij dit optreden inbegrepen, het specifieke onderwerp van deze bijeenkomst van vanavond, alles wat wij geduldig, week na week, doen ten behoeve van het grote project van het Europees economisch en financieel bestuur, en we zijn nog niet klaar. Ik ben niet bang om ten aanzien van dit grote project het woord federatie te gebruiken; ik meen dat de heer Giegold dit woord eerder heeft gebruikt. Het is noodzakelijk dat wij onze inspanningen en ons beleid meer samenvoegen. Soms moeten wij meer doen dan alleen coördineren.</p>
      <p sl="fr">Ik ben het met Jean–Paul Gauzès eens dat het belangrijk is om door te gaan met de hervormingen inzake kredietbeoordelaars. We werken aan een derde hervorming, ter aanvulling van de twee voorgaande. Wat betreft de kwestie die u naar voren hebt gebracht, mijnheer Gauzès, de buitensporige afhankelijkheid van kredietbeoordelaars, zullen wij ons begin juli –daar zal niet te veel tijd overheen gaan– ontdoen van een aantal verwijzingen naar beoordelingen, om de buitensporige afhankelijkheid van beoordelingen van banken, en trouwens niet alleen van banken, te voorkomen. Wij gaan derhalve hieraan werken.</p>
      <p sl="fr">Mevrouw Goulard wees op de opmerkingen van de heren King en Enria, en ik heb er nota van genomen. Ik dank haar dat ze mijn aandacht heeft gevestigd op hun opmerkingen, waaruit trouwens een veranderde, voortvarende aanpak blijkt, wat mij zeer verheugt. Ik wil haar er ook voor bedanken dat zij de zeer belangrijke rol heeft vermeld – en wij weten wat wij u verschuldigd zijn, mevrouw Goulard – van het Comité voor systeemrisico's. Wij moeten met al deze belanghebbenden en de EBA samenwerken en daarbij uiteraard oog hebben voor de rol van het Comité voor systeemrisico's, zodat wij de stresstests op consistente wijze toepassen en er lering uit trekken.</p>
      <p sl="fr">Uiteindelijk is het eerder aan de lidstaten dan aan de EBA om lering te trekken uit het instellen van voorwaarden en backstop- instrumenten, wat wij nauwgezet zullen volgen in de periode die onmiddellijk op de stresstests volgt.</p>
      <p sl="fr">Toen de drie Europese toezichthoudende autoriteiten en het Comité voor systeemrisico's in het leven werden geroepen, heb ik gezegd dat wij al doende wijzer zullen worden. Dat is wat we aan het doen zijn. Ik meen dat de EBA onder leiding van de heer Enria goed werk aflevert; dat geldt ook voor de overige autoriteiten, voor het Comité voor systeemrisico's, en, mijnheer Giegold, voor de Europese Autoriteit voor verzekeringen en bedrijfspensioenen EAVB. U had het zojuist over de tests in de verzekeringssector; de EAVB is bezig een reeks tests in deze sector op te stellen, zoals de EBA dat voor de banken heeft gedaan.</p>
      <p sl="fr">Mijnheer Giegold, u hebt een gevoelige kwestie ter sprake gebracht, net als eerder de heer Karas en de heer Olle Schmidt, namelijk de impact op de staatsschuld. Zoals ik al heb gezegd, en ik zal vanavond hierover niets anders zeggen, was het de taak van de EBA om deze tests op te zetten en te ontwikkelen. De EBA was van oordeel dat een impact op de beleggingsportefeuille niet realistisch was; het was dus niet van nut om in dit stadium tests voor de beleggingsportefeuille uit te voeren. Ik kan alleen maar zeggen dat wij een dialoog voeren met de EBA, wij zijn vastbesloten – de heer Giegold heeft maximale lering getrokken uit deze nieuwe testronde, net zoals wij trouwens lering hebben getrokken uit de vorige ronde, die onbevredigend was –, en het is ons streven – en de heer Sánchez Presedo heeft mij gevraagd van dit streven blijk te geven – om veeleisend en rigoureus te zijn bij het voeren van deze dialoog en tegelijkertijd de bevoegdheden en de onafhankelijkheid van de EBA te eerbiedigen, net zoals wij in de Commissie eerbiediging van onze eigen onafhankelijkheid eisen. Mijn streven, mijnheer Giegold, is om ons rationeel te bezinnen op wat wij hebben geleerd van deze testronde, die in juni zal zijn afgerond, en zo veel mogelijk lering te trekken uit de dialoog die wij met de EBA voeren om de volgende ronde te verbeteren.</p>
      <p sl="fr">Mijnheer Mann, u hebt, evenals uzelf, mijnheer Giegold, gesproken over de evaluatie van het liquiditeitsrisico. De evaluatie van het liquiditeitsrisico maakt op zichzelf, zoals u weet, geen deel uit van de stresstest, waarvan de resultaten openbaar zullen worden gemaakt. Aan het begin van het jaar had de Europese Bankautoriteit aangekondigd te zullen overgaan tot een afzonderlijke thematische toetsing van de liquiditeitsrisico's in de EU-banksector in het kader van haar reguliere cyclus van risico-evaluatie in het eerste semester van 2011. Zij zal deze kwestie dus in dit kader – parallel, als ik het zo mag zeggen – behandelen.</p>
      <p sl="fr">De heer Karas heeft zijn collega´s en de Commissie op het hart gedrukt om alles wat wij doen in langetermijnstrategieën op te nemen. Ik wil mijnheer Karas zeggen dat ik dit als algemeen beginsel aanhang en het is trouwens ook de geest waarin ik met mijn teams werk aan de voorstellen voor alle nieuwe wetgeving die deel uitmaakt van dit nieuwe financiële en economische bestuur dat wij nodig hebben. Dat geldt in het bijzonder voor de bestuurskwestie, voor wat wij zullen bewerkstelligen ten aanzien van de verantwoordelijkheid van aandeelhouders – wij werken op de lange termijn –, ten aanzien van wat we willen doen aangaande het resolutiestelsel, zoals ik zo-even tegen mevrouw Ferreira gezegd. Dat zal ook het geval zijn voor een ander punt dat ik in gedachten heb: ook al hebt u dat niet ter sprake gebracht, het is een van de redenen voor – of een van de oorzaken van – de crisis: de onzindelijke beloningen en bonussen, die zelfs hoger waren naarmate meer risico's werden genomen, aangezien degenen die de risico's namen wisten dat anderen ervoor zouden betalen.</p>
      <p sl="fr">Wanneer wij de toepassing van huidige richtsnoeren inzake de bonussen en beloningen evalueren en hun tekortkomingen vaststellen, zal ik – zoals velen van u hebben verzocht –, er zeker op toezien dat zij de komende weken in elke lidstaat worden omgezet en toegepast. Wanneer ik zeg dat ik nadenk over een nieuw kaderregeling voor deze kwestie, dan is dat juist om een van de oorzaken van de crisis aan te pakken – die krankzinnige risico's – en om ervoor te zorgen dat de betrokkenen in de banksector weer voorzichtiger en verantwoordelijker te werk gaan.</p>
      <p sl="fr">Mevrouw Ferreira en mijnheer Lamberts hebben met nadruk gewezen op het inconsistente karakter van de stresstests. Ik heb gezegd wat ik vind van de tekortkomingen van de voorgaande tests. Er is meer consistentie nodig, er is meer Europa nodig bij de uitvoering van deze tests, en daarom zal de peer review met de EBA zeer nuttig zijn.</p>
      <p sl="fr">Wat de kwestie van een geharmoniseerd kader voor de resolutie betreft, dat is precies waaraan wij werken, mevrouw Ferreira. Ik kan u bevestigen dat wij ons voorstel voor het eind van de zomer zullen voorleggen. Wij verlaten ons in alle oprechtheid en zeer concreet op een groot aantal van de voorstellen die u hebt gedaan.</p>
      <p sl="fr">Enkelen van u, onder wie mijnheer Ludvigsson, mevrouw Ford, mijnheer Cancian, mevrouw Băsescu, zojuist, hebben aangedrongen op – ik herhaal wat ik heb gehoord –, strenge, geloofwaardige, transparante tests. Nogmaals, in de algehele context van dit financieel en economisch bestuur dat wij samen bezig zijn op te bouwen: de tests van 2011 zullen strenger, geloofwaardiger, transparanter zijn dan de vorige ronde, en wij zullen voortborduren op wat wij hebben geleerd van de evaluatie van deze ronde van 2011 om ons ervan te vergewissen dat, zoals u hebt gevraagd, de volgende stadia in de stresstests van de banksector nog strenger, nog geloofwaardiger en nog transparanter zullen zijn.</p>
    </intervention>
    <intervention id="2-741-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Heel hartelijk bedankt, mijnheer Barnier. Onze discussie is wat uitgelopen. Het siert u dat u op elke spreker hebt gereageerd. Misschien moeten we, om opvoedkundige redenen, in de toekomst echter afspreken dat de commissaris in zijn slotverklaring alleen reageert op de sprekers die nog in de zaal aanwezig zijn. Dat zal wat tijd schelen. Met dit laatste debat hebben we de tijd die ons ter beschikking stond tot de laatste minuut gebruikt.</p>
      <p sl="nl">Het debat is gesloten.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-743-000" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Zoals we nu kunnen zien heeft de stresstest voor banken die vorig jaar werd verricht op banken van de Europese Unie, de werkelijke situatie in deze sector niet kunnen weergeven. Het voorbeeld in Ierland heeft laten zien dat de controle in feite onbetrouwbaar was. Dit jaar werd een gedeeltelijk verbeterde test uitgevoerd, en we wachten nog op de resultaten daarvan. Ik ben van mening dat voor het terugwinnen van het vertrouwen van de burgers van de Europese Unie in banken en het financiële systeem in het algemeen, en voor het garanderen van de geloofwaardigheid van de hele Europese financiële structuur, het noodzakelijk is om meer bevoegdheden en een belangrijkere rol toe te kennen aan de nieuw gecreëerde Europese Bankautoriteit. Ik ben ervan overtuigd dat de stresstests regelmatig uitgevoerd dienen te worden en dat ze een zo breed mogelijk scala van risico-elementen moeten bestrijken; deze verschillen van lidstaat tot lidstaat. De Europese Bankautoriteit zou ook duidelijke procedures moeten vaststellen en in staat moeten zijn om beslissingen te nemen die voor de banken bindend zijn, mochten de controles financiële instabiliteit en onbetrouwbaarheid van de banken onthullen.</p>
    </intervention>
    <intervention id="2-742-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Interessant is dat de pers na het fiasco van de stresstest ook vorig jaar nog door valse succesverslagen werd overspoeld –kennelijk heeft ook de Europese Commissie daar iets mee te maken gehad. En nu eisen niet alleen wij, maar iedereen, van de liberalen tot en met de PPE, een verklaring voor de mislukking. Zij zoeken echter een oplossing in valse antwoorden, bijvoorbeeld in de vorm van nieuwe kapitaalinjecties van de overheid in banken, of in een grotere invloed van Brussel. Maar de werkelijke oorzaak van de mislukking is nu net dat het Brussels waterhoofd eenvoudig niet in staat is om een efficiënte bijdrage te leveren aan de meeste terreinen van ons leven. Dus na het fiasco moeten ze de lidstaten niet nog meer bevoegdheden willen ontnemen en miljarden euro's aan de instelling van nieuwe mammoetautoriteiten verkwisten, maar juist erkennen dat Europa niet als de Verenigde Staten van Europa kan bestaan, en dat de efficiëntie afneemt naarmate er meer macht aan Brussel wordt gegeven.</p>
    </intervention>
  </section>
  <section id="creitem69" title="21. Handhaving van de voorschriften inzake de overbrenging van giftige afvalstoffen naar ontwikkelingslanden (debat)">
    <intervention id="2-745-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde is het debat over:</p>
      <p sl="nl">mondelinge vraag (O-000065/2011) van Catherine Bearder en Lena Ek, namens de ALDE-Fractie, Miroslav Ouzký, namens de ECR-Fractie, Richard Seeber en Christa Klaß, namens de PPE-Fractie, en Rebecca Harms, namens de Verts/ALE-Fractie, aan de Commissie: Handhaving van de voorschriften inzake de overbrenging van giftige afvalstoffen naar ontwikkelingslanden (B7-0217/2011), en</p>
      <p sl="nl">mondelinge vraag (O-000066/2011) van Sabine Wils, Kartika Tamara Liotard, Bairbre de Brún, João Ferreira, Marisa Matias en Nikolaos Chountis, namens de GUE/NGL-Fractie, aan de Commissie: Handhaving voorschriften inzake vervoer van giftig afval naar ontwikkelingslanden (B7-0218/2011).</p>
    </intervention>
    <intervention id="2-746-000" speaker_id="96955" name="Catherine BEARDER" is_mep="True" mode="spoken" nationality="United Kingdom" birth_date="14-01-1949" birth_place="Broxbourne" p_group="Renew Europe Group" m_state="GB">
      <p sl="en">auteur. − Mijnheer de Voorzitter, stel, commissaris, dat we op een goede morgen wakker worden om te zien dat onze rijke buren hun giftige afval in onze voortuin hebben gedumpt. Denkt u ook niet dat wij allemaal woedend zouden worden? Toch is dat wat de EU elke dag doet.</p>
      <p sl="en">Elk jaar worden tonnen giftige afvalstoffen, in strijd met de EU-milieuwetgeving, vanuit de EU naar ontwikkelingslanden gesmokkeld via havens waar de controles sterk tekortschieten. Bijna driekwart van het elektronisch afval in de EU is niet in de boeken terug te vinden, en maar een derde van het elektronisch afval wordt bewerkt overeenkomstig de wetgeving van de EU. In het Verenigd Koninkrijk gooit de gemiddelde Brit elk jaar vier elektronische apparaten weg. Dat is 500 000 ton aan kapotte televisies, computers en telefoons. Meer dan de helft hiervan wordt echter niet geregistreerd als gerecycled – het verdwijnt gewoon. En dat is alleen nog maar in mijn eigen land.</p>
      <p sl="en">Op grond van de huidige EU-wetgeving is de uitvoer van gecontroleerde afvalstoffen voor verwijdering verboden, maar de omvang van de illegale overbrengingen van dit soort afval vanuit de EU wordt geschat op jaarlijks 22 000 ton. In de richtlijn betreffende afgedankte elektrische en elektronische apparatuur (de AEEA-richtlijn) wordt bepaald dat uitgevoerde elektronische apparaten goed moeten werken. Dit betekent echter dat er doelmatige EU-brede inspecties nodig zijn, waarvan duidelijk geen sprake is. Dit afval bevat lood, cadmium, barium, kwik, broomhoudende brandvertragers en andere chemische stoffen en plastics die gevaarlijk worden wanneer ze worden verbrand. Verbranden is vaak de goedkoopste methode om deze waardevolle metalen terug te winnen, terwijl volwassenen en kinderen de afvalbergen afstruinen in de hoop een paar centen te verdienen.</p>
      <p sl="en">We mogen de milieu- en gezondheidseffecten van deze schandalige situatie, die de meest kwetsbaren treft, niet negeren. Eerlijk gezegd schaam ik me als Europeaan. Ik dank de commissaris voor zijn antwoorden, maar we moeten heel specifiek weten hoe hij deze maas in de verordening betreffende de overbrenging van afvalstoffen gaat dichten. Heeft de Commissie plannen om de tonnen EU-afval die al in Afrikaanse landen zijn gedumpt op te ruimen? Moet de verordening betreffende de overbrenging van afvalstoffen worden herzien of is het slechts een kwestie van handhaving? Dit is een urgent probleem en er moet nu actie worden ondernomen. Ik wacht op uw antwoord.</p>
    </intervention>
    <intervention id="2-747-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">ter vervanging van de auteur. − Mijnheer de Voorzitter, het doet mij deugd dat mijn collega's hier in dit Parlement er zich van bewust zijn dat ons afval niet zomaar in het niets verdwijnt, maar dat het helaas vaak elders in de wijde wereld terechtkomt waar niemand er naar behoren mee omspringt. Maar natuurlijk is dat niets nieuws onder de zon. Al jaren geleden begonnen talloze Europese landen hun afgedankte, tot de nok met asbest volgepropte veerboten naar India toe te sturen om daar blootsvoetse arbeiders ergens op een strand ijzer van gevaarlijke stoffen te laten scheiden. En dat gebeurt tot op de dag van vandaag. Nóg erger is de toestand van de Afrikaanse kinderen die zittend op de grond ons elektronisch afval tot in de allerkleinste onderdeeltjes uit elkaar peuteren. Is dat acceptabel? Nee, natuurlijk niet, maar de EU heeft domweg geen redelijke en realistische middelen om te zorgen voor handhaving van de voorschriften die lang geleden, dat wil zeggen op 12 juli 2006, van kracht werden.</p>
      <p sl="da">De handhaving van deze richtlijn valt, zoals bepaald in artikel 50 daarvan, onder de verantwoordelijkheid van de individuele lidstaten. Sommige lidstaten laten zich er echter absoluut niets aan gelegen liggen. Nu is het echter de hoogste tijd om iets te doen, want de 70 miljoen ton gevaarlijk afval per jaar – een hoeveelheid die bovendien jaar in jaar uit groeit – is geen peulenschil. Ik heb dan ook nog een andere vraag, naast de schriftelijke vragen die de Commissie reeds eerder ontvangen heeft, en wel als volgt: heeft de Commissie al eens overwogen om speciale havengebieden aan te wijzen voor het uitladen van gevaarlijk afval in geselecteerde havens? Dat zou het toezicht over de hele linie aanzienlijk vereenvoudigen. Zou de Commissie ook niet kunnen overwegen om de nodige publiciteit aan dit vraagstuk te geven, om zo de EU-burger aan te moedigen om hun gevaarlijk afval naar specifieke plaatsen in de lidstaten te brengen? Het is namelijk van extreem belang dat onze burgers bewust worden gemaakt van dit probleem, want zonder hun hulp in de strijd om de stroom gevaarlijk afval beheersbaar te houden, zijn we nergens.</p>
    </intervention>
    <intervention id="2-748-000" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">auteur . – Mijnheer de Voorzitter, mijnheer Barnier, niet alleen in de bankensector hebben we regelingen die niet functioneren, maar jammer genoeg ook op milieugebied. Wij hebben weliswaar de verordening betreffende de overbrenging van afvalstoffen uit 2006, maar deze functioneert niet, omdat de overbrenging van gevaarlijke afvalstoffen over de EU-grenzen heen toeneemt, met name naar ontwikkelingslanden, landen waarin geen behoorlijke verwijdering van deze gevaarlijke afvalstoffen is gewaarborgd. Deze ondeskundige afvalverwijdering leidt in deze landen tot milieu- en gezondheidsproblemen die in extreme gevallen zelfs de dood van veel mensen kunnen veroorzaken.</p>
      <p sl="de">Bovendien verliezen we hier in de Gemeenschap ook waardevolle grondstoffen. Een deel van onze 2020-strategie is die hulpbronnenstrategie, en afval is één van onze hulpbronnen. We moeten inspanningen ondernemen om onze onderzoeksactiviteiten op dit gebied te verbeteren, zodat aan het einde van de productlevenscyclus waardevolle stoffen kunnen worden teruggewonnen.</p>
      <p sl="de">Uw collega, commissaris Potočnik, heeft in een redevoering op 7 april jongstleden aangekondigd – nadat de Commissie dit probleem eigenlijk zeer lang had getraineerd en niets had ondernomen – dat hij in de herfst een mededeling op tafel zou leggen om deze problemen aan te pakken, met name als het gaat om de tenuitvoerlegging en de verbetering van het inspectiestelsel, en natuurlijk de verbreding van de kennisbasis. Mijnheer de commissaris, ik wil graag van u weten of de diensten van de Commissie deze mededeling reeds aan het voorbereiden zijn.</p>
      <p sl="de">Commissaris Potočnik heeft in andere redevoeringen ook over een nieuw agentschap gesproken. Wij hebben weliswaar erg veel agentschappen, maar klaarblijkelijk is hij ook op dit gebied van plan om de controlemogelijkheden van de autoriteiten van de lidstaten te versterken. Daarom wil ik graag weten wat de stand van zaken is, omdat we moeten constateren dat we deze problemen op het moment helaas niet kunnen oplossen. Welke stappen is de Commissie van plan te zetten op dit gebied?</p>
    </intervention>
    <intervention id="2-749-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">ter vervanging van de auteur . − Mijnheer de Voorzitter, dames en heren, de slechte implementatie van de verordening betreffende de overbrenging van afvalstoffen is al lang een ernstig probleem. Het Europees Netwerk voor de uitvoering en handhaving van de milieuwetgeving (IMPEL) hamert hier al sinds 2003 op, en heeft ook concrete voorstellen voor verbetering gedaan. Toch heeft de Commissie, afgezien van haar vele onderzoeken en haar voorstel voor een nieuwe richtlijn inzake hernieuwbare energiebronnen, bijna niets gedaan.</p>
      <p sl="fi">Het Parlement eist nu al meer dan tien jaar lang strengere inspecties en wetgeving voor Europese inspecties: in 1999 met het verslag-Jackson over minimumeisen voor inspecties, in 2003 met het verslag-Blokland over de herziening van de wetgeving betreffende de overbrenging van afvalstoffen en in 2008 met de resolutie over minimumeisen voor inspecties. Dit heeft de Commissie bijna allemaal genegeerd.</p>
      <p sl="fi">In 2006 waren we geschokt door het enorme Trafigura-schandaal, toen grote hoeveelheden giftige afvalstoffen in Ivoorkust werden gedumpt. De toenmalige commissaris voor milieu, Stavros Dimas, beloofde naar mogelijkheden te zoeken om de verordening inzake de overbrenging van afvalstoffen en de uitvoering ervan in de lidstaten te verbeteren, maar er gebeurde niets concreets. Twee jaar geleden werd in een onderzoek van de Commissie aanbevolen om voor de uitvoering van de afvalstoffenwetgeving een speciaal agentschap op te richten dat talrijke taken moet uitvoeren, zoals het controleren van de inspectiesystemen in de lidstaten en het coördineren van controles en inspecties, maar er is geen voorstel ingediend.</p>
      <p sl="fi">Vorig jaar werd in een onderzoek van de Commissie geconcludeerd dat een rechtsinstrument voor de inspectiecriteria het beste alternatief zou zijn, maar er werd geen voorstel ingediend, ofschoon commissaris Potočnik heeft gezegd dat de uitvoering van de communautaire milieuwetgeving zijn prioriteit is.</p>
      <p sl="fi">Nu wil ik de Commissie vragen wanneer zij eigenlijk concrete maatregelen gaat nemen in plaats van steeds alleen maar onderzoeken te doen. Wanneer krijgen we een concreet wetgevingsvoorstel en niet alleen mededelingen en onderzoeken? Zoals collega Seeber al zei, zou dit ook het efficiënt gebruik van de hulpbronnen door Europa verbeteren.</p>
    </intervention>
    <intervention id="2-750-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">auteur . – Mijnheer de Voorzitter, geachte collega's, illegale exporten van afvalstoffen en illegale verwijdering van gevaarlijke afvalstoffen vormen een toenemend gevaar voor de gezondheid en het milieu van miljoenen mensen in de ontwikkelingslanden.</p>
      <p sl="de">In de EU groeit de hoeveelheid toxisch afval voortdurend. Vanwege de hoge kosten voor recyclage en verwijdering van afvalstoffen is de verleiding groot om dit afval naar landen met minder milieuvoorschriften en lagere kosten voor afvalverwijdering te overbrengen. Het verheugt mij dat dit probleem door alle fracties wordt ingezien, en ik hoop dat het Parlement bij dit onderwerp eendrachtig handelt.</p>
      <p sl="de">De mazen in de wetgeving die dit soort giftige exporten mogelijk maken, moeten worden gedicht. De bestaande verordeningen betreffende de overbrenging van toxische afvalstoffen naar ontwikkelingslanden moeten worden aangescherpt en nageleefd. Wij hebben behoefte aan een wetsvoorstel voor milieu-inspecties – dat het Parlement reeds in 2008 had geëist – zodat schepen in havens op doeltreffende wijze door de plaatselijke autoriteiten kunnen worden gecontroleerd.</p>
      <p sl="de">Dit voorstel moet gekoppeld worden aan de mogelijkheid om schepen in de gehele EU aan de ketting te leggen indien er gegronde redenen voor verdenking bestaan. Ons voorstel is om dit in een gezamenlijke resolutie van alle fracties te bekrachtigen.</p>
      <p sl="de">Ook de overbrenging van afvalstoffen binnen de EU moet beter worden gecontroleerd. Aan de kust van Calabrië, op een paar mijl afstand van de haven van Cetraro, ligt een tot zinken gebracht schip, dat bekend was vanwege het vervoer van zeer toxisch afval. Vermoed wordt dat er nog veel meer schepen voor het vervoer van giftige afvalstoffen voor de kust van de Tyrreense Zee tot zinken zijn gebracht. Dit voorbeeld toont ook aan hoe noodzakelijk het is transparantie te brengen in de overbrenging van afvalstoffen en te voorzien in betrouwbare inspecties door de autoriteiten.</p>
    </intervention>
    <intervention id="2-751-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, geachte afgevaardigden, om te beginnen wil ik u meedelen dat mijn collega en vriend, de heer Potočnik, zich laat verontschuldigen, omdat hij vanavond in New York is voor de ondertekening van een belangrijke overeenkomst – de overeenkomst van Nagoya – over biodiversiteit.</p>
      <p sl="fr">Ik ben niettemin blij dat ik de kans krijg om hem te vervangen, of in ieder geval te proberen te vervangen, aangezien de kwestie die u aan de orde stelt een onderwerp is dat mij altijd heeft geïnteresseerd, dames en heren. Ik ben minister van Milieu geweest in mijn eigen land en ben niet vergeten welke inspanningen wij ons, tijdens mijn eerste ambtstermijn als commissaris ongeveer tien jaar geleden, hebben getroost om deze uiterst serieuze kwestie samen met het Parlement aan te pakken. De verordening betreffende de overbrenging van afvalstoffen verbiedt de uitvoer van gevaarlijke afvalstoffen naar ontwikkelingslanden, evenals de uitvoer van voor verwijdering bestemde afvalstoffen buiten de Unie en de EVA-landen.</p>
      <p sl="fr">Wij weten echter – en u hebt daarop gewezen – dat de inspanningen om op de naleving van dit verbod toe te zien, sterk uiteenlopen van lidstaat tot lidstaat. Bedrijven proberen vaak munt te slaan uit de gebrekkige inspecties, om aldus het verbod te omzeilen en de afvalstoffen door andere lidstaten te smokkelen waar de inspecties minder streng zijn, zoals u al zei.</p>
      <p sl="fr">Bovendien worden vaak valse aangiftes gebruikt om afvalstoffen als gebruikte goederen uit te voeren, hetgeen de taak van de autoriteiten die belast zijn met de controle op en de handhaving van de regels bemoeilijkt. Verder vormen de uiteraard lage verwerkingskosten in derde landen de belangrijkste economische factor waardoor deze illegale uitvoer wordt gestimuleerd of aangedreven. En dan is er nog de zeer ernstige situatie van de landen die dit afval, deze illegale overbrengingen, om zo te zeggen in ontvangst nemen: deze afvalstoffen verontreinigen de lucht, het water, de bodem en de huizen in aanzienlijke mate, en vormen een bedreiging – zoals u zojuist zei, mevrouw Wils, en zoals mevrouw Bearder en mevrouw Rosbach vóór u met dezelfde emotie zeiden – voor de gezondheid van mensen en met name kinderen, wat nog het meest schokkend is, evenals voor de gezondheid van werknemers en een groot deel van de bevolking. De gevaarlijke stoffen die in afval zitten, zijn op zich al toxisch maar gaan vaak nog gepaard met extra risico´s als er verkeerde technieken voor afvalbeheer worden toegepast, hetgeen vaak het geval is in deze landen van bestemming.</p>
      <p sl="fr">Bovendien hebben illegale overbrengingen van afval naar derde landen uiteraard een negatief effect op de handel en de mededinging, aangezien bedrijven die zich aan de wetgeving houden zijn blootgesteld aan concurrentie en in het nadeel zijn. De Europese sector van recycling- en afvalbeheer, die zich aan de strenge milieuwetgeving van onze Unie moet houden, is een dynamische sector. De sector heeft een gezonde omzet van 95 miljard euro, voorziet in – of ondersteunt – 1,2 tot 1,5 miljoen banen en vertegenwoordigt 1 procent van het bbp, en het is deze volgens de regels opererende afvalbeheer- en recyclingsector die concurrentie ondervindt van de illegale handel en daardoor wordt benadeeld.</p>
      <p sl="fr">Een effectieve controle op EU-niveau op de toepassing van de verordening betreffende de overbrenging van afvalstoffen zou deze sector volgens mij stimuleren tot investeringen en tot het creëren van nog meer banen in de toekomst. Illegale overbrenging van afvalstoffen en kwalitatief slechte recycling leiden ook tot een verlies aan hulpbronnen, aangezien secundaire grondstoffen in belangrijke mate kunnen voorzien in de behoeften aan grondstoffen van Europa, en ook de doeltreffendheid en het gebruik van de hulpbronnen kunnen verbeteren. Uitgaande van deze diagnose moeten wij de situatie dus verbeteren. Daarom heeft de Commissie getracht te ontdekken of er aanvullende wettelijke maatregelen moeten worden genomen op het niveau van de Unie, en zo ja, welke nieuwe, specifieke voorschriften en criteria daarin moeten worden opgenomen voor inspecties met betrekking tot de overbrenging van afvalstoffen.</p>
      <p sl="fr">Wij leggen momenteel de laatste hand aan een effectbeoordeling van de verschillende aanpakken die mogelijk zijn om het zojuist door mij genoemde probleem op te lossen, waaronder plannen en programma's voor nationale inspectie en verplichte nationale risicobeoordeling, evenals meer gerichte opleiding van nationale functionarissen die ermee belast zijn om de inspecties uit te voeren en, omgekeerd, om te bewijzen dat degenen die afvalstoffen aangeven als gebruikte goederen, frauduleus handelen.</p>
      <p sl="fr">Ter afsluiting, mijnheer de Voorzitter, zou ik nog even op de volgende punten willen ingaan, als antwoord op een aantal specifieke vragen. Ten eerste is het mogelijk de verordening betreffende de overbrenging van afvalstoffen te omzeilen door te stellen dat de uitgevoerde artikelen gebruikte goederen zijn in plaats van afval. Het voornaamste probleem is dat de lidstaten de inspectievoorschriften niet correct implementeren. Om dit op te lossen moet deze verordening worden aangevuld met meer gedetailleerde regels inzake nationale inspecties. De wettelijke maatregelen zouden vergezeld moeten gaan van een adequate opleiding voor functionarissen die belast zijn met de handhaving van de regels, zoals ik al zei.</p>
      <p sl="fr">Ten tweede zouden juridisch niet-bindende richtsnoeren de tenuitvoerlegging en handhaving van de verordening betreffende de overbrenging van afvalstoffen door met name douanebeambten kunnen vergemakkelijken en op die manier een bijdrage kunnen leveren aan de bestrijding van illegale activiteiten. Richtsnoeren alleen zijn echter niet genoeg. Wij hebben ook bindende regels nodig om dit probleem te bestrijden.</p>
      <p sl="fr">Ten derde is de afvalproductie de afgelopen jaren toegenomen of gestabiliseerd. Afvalbeheer is in de gehele Unie verbeterd, en er is de afgelopen vijf jaar meer gerecycled. Wat momenteel echter opvalt, zijn de grote verschillen tussen de lidstaten in de tenuitvoerlegging van onze afvalvoorschriften. De Commissie, dames en heren, is zich bewust van de gevolgen voor het milieu en de volksgezondheid, evenals van de economische, sociale en menselijke gevolgen van de illegale overbrengingen van afval, en de kwestie van de Probo Koala , waarbij verscheidene mensen omkwamen nadat ze waren blootgesteld aan gevaarlijk afval dat illegaal in Ivoorkust was gedumpt, is een van de ergste voorbeelden uit onze herinnering, en ook op dat punt moeten er lessen worden getrokken. De Commissie heeft tal van onderzoeken ingesteld naar deze kwestie, en de resultaten van deze onderzoeken kunnen op onze website worden geraadpleegd.</p>
      <p sl="fr">Als er eenmaal illegale overbrengingen van afval zijn gedetecteerd, voorziet de verordening in maatregelen om de situatie aan te pakken. Het afval moet worden teruggestuurd naar het land van herkomst, overeenkomstig de EU-wetgeving en het internationale recht. Als de verantwoordelijke ondernemingen niet te vinden zijn, dan moet het land van herkomst in de Unie de kosten betalen om het afval te laten terugsturen en verwerken. In sommige gevallen moeten lidstaten opdraaien voor kosten van meer dan een miljoen euro. In de Probo Koala -kwestie die ik zojuist noemde, moest de firma Trafigura 152 miljoen euro betalen voor het opruimen van het afval, evenals een schadevergoeding van 33 miljoen euro aan de inwoners van de betrokken dorpen.</p>
      <p sl="fr">Tot slot zou ik tegen de heer Seeber willen zeggen dat de heer Potočnik, voor zover ik begrepen heb, beloofd heeft deze mededeling over de tenuitvoerlegging en handhaving van het Gemeenschapsrecht te presenteren en dat hij bezig is deze op te stellen.</p>
    </intervention>
    <intervention id="2-752-000" speaker_id="28130" name="Åsa WESTLUND" is_mep="True" mode="spoken" nationality="Sweden" birth_date="19-05-1976" birth_place="Anderstorp" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">namens de S&amp;D-Fractie. – Mijnheer de Voorzitter, velen van ons zijn verontwaardigd over het feit dat Europa, ondanks een uitgebreid publiek debat hierover, nog steeds gevaarlijk afval dumpt in armere landen. Zoals velen al hebben gezegd, onze verontwaardiging is terecht. We gebruiken niet alleen producten die het milieu belasten en aantasten en springen er bovendien onzorgvuldig mee om als we genoeg hebben van deze producten, we dumpen dat gevaarlijke afval ook nog, en dit tast de gezondheid van onschuldige mensen, vaak kinderen, aan en vergiftigt de grond en het water in andere landen voor de volgende generaties. Dat is gewoon onacceptabel.</p>
      <p sl="sv">Hoe kan men toestaan dat dit doorgaat? Er is wetgeving en er is een verbod, maar het werkt niet. De Commissie moet daarom wijzigingen voorstellen. Zoals altijd zou het het beste zijn als er helemaal geen gevaarlijk afval was. Het vele werk dat we hebben verzet om gevaarlijke chemicaliën te identificeren en af te schaffen, zoals binnen REACH, is ook in dit verband belangrijk. Aangezien het verbod op de export van gevaarlijk afval niet werkt, denk ik dat we extra blij moeten zijn dat we de wetgeving voor afval dat elektrische of elektronische producten bevat (AEEA) hebben versterkt door middel van het stellen van hoge inzamelingsdoelen. Maar wetende hoe slecht de lidstaten het exportverbod naleven, heeft de Commissie goede redenen om de gedragingen van de lidstaten op de voet te volgen, in het kader van AEEA en de overige wetgeving die voorschrijft hoe men met dergelijke producten dient om te gaan.</p>
      <p sl="sv">Zoals velen al hebben gezegd, zelfs de Commissie, is er een bepaalde vorm van verduidelijking en vereenvoudiging nodig ten aanzien van de voorschriften die van toepassing zijn op het transport van giftig afval naar ontwikkelingslanden, zodat het voor de politie en andere grensbewakers eenvoudiger wordt om maatregelen te treffen tegen milieuovertredingen, waar het exporteren van gevaarlijk afval toch eigenlijk op neerkomt. Maar het is net zo zeker dat de lidstaten meer prioriteit aan deze kwestie moeten geven. Ik ben van mening dat het feit dat de lidstaten tekortschieten in hun verantwoordelijkheid om de naleving van de EU-voorschriften te controleren een terugkerend probleem is. Het is hier zeer duidelijk dat de lidstaten hun verplichtingen niet nakomen.</p>
      <p sl="sv">De lidstaten moeten meer verantwoordelijkheid nemen en wij verwachten dat de Commissie erop toeziet dat dit ook echt gebeurt. Wat u hier vandaag gepresenteerd heeft, mijnheer Barnier, lijkt mij zeker een stap in de goede richting. Zodra we inzage krijgen in de hele mededeling, kunnen we bepalen of het aantal genomen stappen voldoende is. Dank u.</p>
    </intervention>
    <intervention id="2-753-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Geachte Voorzitter, de exponentiële groei van de hoeveelheid door de Europese industrie en consumenten geproduceerde afval heeft alles weg van een tijdbom, zowel hier in de Europese Unie, alsook in de ontwikkelingslanden waar massaal en illegaal gevaarlijk afval naar toe verscheept wordt. Mijnheer de commissaris, ik ben ingenomen met het feit dat u blijk heeft gegeven van een zekere bereidheid van de kant van de Commissie om de mazen in de wetgeving binnen relatief afzienbare tijd te dichten. Net als de sprekers voor mij vrees ik echter dat we hier eerst en vooral te maken hebben met een te kleine bereidheid van de lidstaten om te investeren in controles en om afdoende hoge sancties in te voeren voor de schending van de reeds bestaande regels. Als ondervoorzitter van de Paritaire Parlementaire Vergadering ACS-EU ben ik van mening dat er samen met de ACS-landen een strategie tot stand moet worden gebracht ter bestrijding van de illegale invoer van giftig afval op hun grondgebied en eerst en vooral een actieplan moet worden opgesteld voor de inrichting van een systeem voor veilige afvalverwerking in Afrika, geflankeerd door maatregelen ter stimulering van recyclingtechnologieën.</p>
    </intervention>
    <intervention id="2-754-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren, de schijnbaar strikte EU-regelgeving betreffende gevaarlijke afvalstoffen bevat in de praktijk talrijke achterpoortjes die door georganiseerde groepen misdadigers en de afvalmaffia uitstekend kunnen worden benut.</p>
      <p sl="hu">Het illegaal verwijderen van giftige, gevaarlijke afvalstoffen is een van de meest winstgevende branches geworden. Dat komt enerzijds door de abnormaal hoge kosten van legale verwijdering en hergebruik, en anderzijds door de overdreven bureaucratisering bij de verwerving van wettige vergunningen.</p>
      <p sl="hu">De oplossing moet tweeledig zijn: de administratieve lasten voor ondernemingen die gevaarlijke afvalstoffen legaal gebruiken en verwijderen, moeten worden verminderd, en tegelijk moeten producenten van afvalstoffen natuurlijk gestimuleerd worden om voor de legale weg te kiezen en belang krijgen bij het beteugelen van de afvalmaffia.</p>
      <p sl="hu">Anderzijds moeten de strafrechtelijke sancties voor milieucriminaliteit radicaal worden aangescherpt, en moet de controle op EU-niveau ook uniform worden opgevoerd.</p>
    </intervention>
    <intervention id="2-755-000" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Mijnheer de Voorzitter, het is een kwartier voor middernacht, en de onderhavige kwestie is belangrijk: de export van giftig afval naar ontwikkelingslanden.</p>
      <p sl="sk">Het is schandalig dat Europese landen zich in deze moderne tijd inlaten met het soort activiteiten dat we gezien hebben in de film en Oscarwinnaar 'Erin Brockovich', met Julia Roberts in de hoofdrol, waarin we zagen dat zoiets alleen kon gebeuren in Californië, met fabrieken die giftig afval exporteren en mensen die heel erg ziek worden en zelfs doodgaan. Het is een buitengewoon treurig feit dat EU-lidstaten hun giftige afval exporteren naar Afrikaanse landen die vrijwel niet in staat zijn om dat te voorkomen, en dat afval bevat toxische elementen zoals lood, cadmium, kwik en asbest. Naar mijn mening is het positief dat de Commissie zich wil blijven inzetten om dit te bestrijden. Ik zou Commissaris Barnier, die ons beloofd heeft dat de Commissie dit probleem met meer daadkracht zal aanpakken, willen verzoeken de maatregelen te nemen die nodig zijn om verbetering te brengen in deze situatie.</p>
    </intervention>
    <intervention id="2-756-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mijnheer de Voorzitter, we hebben een probleem in de Europese Unie omdat onze burgers afval dumpen voor hun eigen voordeur. Om dat in Europa te doen is één ding, maar om het in ontwikkelingslanden te doen, ten koste van de armen, zoals de auteur van deze vraag het heeft gesteld, is laakbaar.</p>
      <p sl="en">Ik zal zorgvuldig luisteren naar de antwoorden van de Commissie over nieuwe wetgeving. Ik ben altijd bang dat we nieuwe wetgeving bovenop bestaande wetgeving stapelen zonder naar de handhavingsaspecten te kijken, en ik wil de Commissie vragen om op het probleem van de handhaving in te gaan. Ik denk dat we in de lidstaten op veel gebieden over onvoldoende cijfers beschikken om het vervoer van dit – in dit geval giftige – afval goed te kunnen controleren en er een correcte boekhouding van te kunnen voeren. De gevolgen voor de gezondheid en het welzijn van degenen die dit afval op niet-correcte wijze behandelen zijn bijzonder ernstig. Dit is een morele en ethische kwestie. Misschien zouden onze burgers, als ze zich hier bewust van waren – en ik denk dat ze dat niet zijn – beter nadenken over hun koop- en weggooigedrag.</p>
    </intervention>
    <intervention id="2-757-000" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, mevrouw McGuinness maakte zojuist een belangrijke opmerking, namelijk dat deze kwestie een morele en ethische kant heeft, gezien alle zorgen op het vlak van de volksgezondheid, biodiversiteit en economie die wij aan de orde hebben gesteld.</p>
      <p sl="fr">Daarom – en ik zeg dit ook tegen mevrouw Westlund en mevrouw Roithovà, evenals tegen andere sprekers – is de Commissie vastberaden om actie te ondernemen. Ter staving van de effectbeoordeling, die zal aantonen dat dit initiatief gerechtvaardigd is, zal de Commissie een versterking van de EU-wetgeving voorstellen, met name om de inspecties en de handhaving van de verordening betreffende de overbrenging van afvalstoffen te verbeteren. Dit zou het grote aantal illegale overbrengingen in belangrijke mate moeten verminderen.</p>
      <p sl="fr">Alle mogelijke oplossingen worden onderzocht. Gun de heer Potočnik de paar weken die hij nodig heeft om deze wetgeving op te stellen. Ik kan u namens hem zeggen dat de Commissie, rekening houdend met het zeer belangrijke debat dat u, ondanks dit late tijdstip, hebt gevoerd, vóór het einde van dit jaar, 2011, haar wetgevingsvoorstellen zal presenteren om de strijd tegen deze illegale overbrengingen en alle gevolgen ervan, op te kunnen voeren.</p>
    </intervention>
    <intervention id="2-758-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Het debat is gesloten.</p>
      <p sl="nl">Schriftelijke verklaringen (Artikel 149)</p>
    </intervention>
    <intervention id="2-758-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Eerder dit jaar heb ik de Europese Commissie enkele vragen gesteld naar aanleiding van berichten in de pers over zendingen giftig afval van Italië naar Roemenië. Hoewel er geen bewijs werd gevonden voor de zendingen, bleek uit de resultaten van mijn vragen dat we baat zouden hebben bij meer regelmatige inspecties van ladingen, aangezien dit een afschrikwekkend effect zou hebben op de personen die zijn betrokken bij de illegale verzending van afval. Dit soort maatregelen kan een extra effect in derde landen hebben, omdat deze landen mogelijk niet over de capaciteit beschikken om inkomende zendingen naar behoren te controleren en zo de binnenkomst van giftig materiaal op hun grondgebied te voorkomen. We moeten serieus kijken naar de voordelen van grondige en regelmatige inspecties, gecoördineerd op EU-niveau, met name in het geval van zendingen naar ontwikkelingslanden.</p>
    </intervention>
  </section>
  <section id="creitem70" title="22. Agenda van de volgende vergadering: zie notulen"/>
  <section id="creitem71" title="23. Sluiting van de vergadering"/>
</text>
