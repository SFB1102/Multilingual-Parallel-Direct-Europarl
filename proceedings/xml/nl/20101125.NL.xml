<?xml version='1.0' encoding='utf-8'?>
<text id="20101125.NL" lang="nl" date="2010-11-25" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Besluiten inzake bepaalde documenten: zie notulen"/>
  <section id="creitem3" title="3. Tiende verjaardag van resolutie 1325 van de VN-Veiligheidsraad &quot;Vrouwen, vrede en veiligheid&quot; (ingediende ontwerpresoluties): zie notulen"/>
  <section id="creitem4" title="4. Verslag over de activiteiten van de Europese Ombudsman in 2009 – Speciaal verslag van de Europese Ombudsman aan het Europees Parlement naar aanleiding van zijn ontwerpaanbeveling aan de Europese Commissie inzake klacht 676/2008/RT (overeenkomstig artikel 205, lid 2, eerste deel, van het Reglement van het Europees Parlement) – 26ste jaarverslag betreffende de controle op de toepassing van het EU-recht (2008) (debat)">
    <intervention id="4-008" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de gecombineerde behandeling van de verslagen over de Europese Ombudsman en de toepassing van het EU-recht:</p>
      <p sl="nl">het verslag over het jaarverslag over de activiteiten van de Europese Ombudsman in 2009 [2010/2059(INI) ] – Commissie verzoekschriften. Rapporteur: Mariya Nedelcheva (A7-0275/2010);</p>
      <p sl="nl">het verslag over het speciaal verslag van de Europese Ombudsman in aansluiting op zijn ontwerp van aanbeveling aan de Europese Commissie naar aanleiding van klacht 676/2008RT [2010/2086(INI) ] – Commissie verzoekschriften. Rapporteur: Chrysoula Paliadeli (A7-0293/2010); en</p>
      <p sl="nl">het verslag over het 26ste jaarlijkse verslag over de controle op de toepassing van het gemeenschapsrecht (2008) [2010/2076(INI) ] – Commissie juridische zaken. Rapporteur: Eva Lichtenberger (A7-0291/2010).</p>
    </intervention>
    <intervention id="4-009" speaker_id="96848" name="Mariya GABRIEL" is_mep="True" mode="spoken" role="rapporteur" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Mijnheer de Voorzitter, mijnheer Diamandouros, mijnheer de commissaris, dames en heren, volgens mij is de taak van de Europese Ombudsman gebaseerd op twee doelstellingen.</p>
      <p sl="fr">Ten eerste is er de juridische doelstelling, die luidt dat de Europese instellingen behoorlijk bestuur garanderen, een van de grondrechten. Eerbiediging van dit recht is de kerntaak van de Ombudsman. En wij bevinden ons hier op een scharniermoment, omdat het Verdrag van Lissabon, dat tegenwoordig het Handvest van de grondrechten omvat, dit recht in artikel 41 van het Handvest juridisch afdwingbaar maakt. De Ombudsman beschikt dus nu over een mijns inziens versterkte rechtsgrondslag om zijn werkzaamheden goed te kunnen verrichten.</p>
      <p sl="fr">Om deze beoogde waarborg van behoorlijk bestuur te realiseren, moet de Ombudsman ten opzichte van de instellingen onvermurwbaar blijven. De speciale verslagen zijn hiervoor het instrument bij uitstek. Zij bieden de Ombudsman de gelegenheid een geval van uitgesproken slecht bestuur aan te pakken, wanneer alle mogelijkheden van geschillenbeslechting zijn uitgeput. De zaak-Porsche is daar een duidelijk voorbeeld van. Ik verheug mij over het doorzettingsvermogen, als ik het zo mag uitdrukken, waarmee de heer Diamandouros probeert de informatie te verkrijgen waarom hij met alle recht mag vragen.</p>
      <p sl="fr">De tweede doelstelling is van morele orde. De Ombudsman moet een cultuur van dienstbaarheid bevorderen. Die wordt in de Verdragen niet uitdrukkelijk genoemd, maar maakt wel deel uit van de toezeggingen die de instellingen hebben gedaan. Om deze cultuur van dienstbaarheid te waarborgen, zijn twee zaken van wezenlijk belang. Allereerst moet de Ombudsman, zoals hij reeds verscheidene jaren doet, betrokkenen aanmoedigen een minnelijke schikking te treffen. Ik wijs erop dat voor 56 procent van de ontvangen klachten een minnelijke regeling wordt gevonden.</p>
      <p sl="fr">Vervolgens dient hij zijn inspanningen op het terrein van de communicatie te bestendigen, zodat de Europese burgers over hun rechten en de bestaande procedures geïnformeerd worden, met het oog op de eerbiediging daarvan. Wat dit betreft is de totstandbrenging van een interactieve gids een belangrijke stap voorwaarts en ik denk dat veel van onze burgers u daar dankbaar voor zijn.</p>
      <p sl="fr">In 2009 heeft de Ombudsman dus prima werk geleverd. Dat heb ik geprobeerd in mijn verslag aan te geven. Ik heb daarin echter ook enkele aanbevelingen opgenomen. Ten eerste lijkt het me van het grootste belang de banden met de nationale parlementen en nationale ombudsmannen te versterken. Actie ondernemen in Brussel zonder de band op nationaal niveau te verzekeren, doet sterk afbreuk aan de efficiëntie van die actie. Daarom verzoek ik de Ombudsman de nationale ombudsmannen aan te zetten tot regelmatige gedachtewisselingen met de nationale parlementen, naar het voorbeeld van de gedachtewisselingen tussen de Europese Ombudsman en het Europees Parlement.</p>
      <p sl="fr">Hiertoe is het Europees netwerk van ombudsmannen een belangrijk instrument. Volgens mij is de uitwisseling van informatie en goede praktijken hierbij van primaire betekenis. Ik wil hier wijzen op het belang van een gemeenschappelijk intranetportaal voor de ombudsmannen om al deze informatie met elkaar te kunnen delen.</p>
      <p sl="fr">Mijnheer de Voorzitter, de burger moet bij al onze overwegingen centraal staan. Transparantie, nabijheid, behoorlijk bestuur, cultuur van dienstbaarheid, dat zijn de begrippen waar het om draait. Deze nabijheid wordt mede bewerkstelligd via ons Parlement. Daarom wil ik de heer Diamandouros opnieuw prijzen, omdat hij zo veel moeite doet om voortdurend met het Europees Parlement en vooral met de Commissie verzoekschriften in contact te blijven. Zoals ik in mijn verslag heb onderstreept, geloof ik dat het voor onze beide instellingen én voor de Europese burgers erg heilzaam zou zijn wanneer er tijdens een ambtshalve onderzoek van de Ombudsman meer informatie wordt uitgewisseld.</p>
      <p sl="fr">Tot op heden heeft de heer Diamandouros zich zeer goed gekweten van zijn taak die inhoudt dat hij de instellingen tot de orde roept wanneer zij zich op het slinkse pad van ondoorzichtigheid en onbehoorlijk bestuur begeven.</p>
      <p sl="fr">Mijnheer de Ombudsman, ik wens u het allerbeste en wacht met spanning uw activiteitenverslag voor het jaar 2009 af.</p>
    </intervention>
    <intervention id="4-010" speaker_id="97007" name="Chrysoula PALIADELI" is_mep="True" mode="spoken" role="rapporteur" nationality="Greece" birth_date="08-07-1947" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, in maart 2007 heeft een milieuorganisatie gevraagd om de openbaarmaking van de correspondentie tussen de Europese Commissie en de auto-industrie, dit in het kader van de beraadslaging over de voorbereiding van een wetgevingsvoorstel over de uitstoot van koolstofdioxide.</p>
      <p sl="el">Acht maanden later heeft de Commissie toegang gegeven tot zestien van de negentien documenten, maar weigerde – zonder juridische argumenten – drie van Porsche afkomstige documenten openbaar te maken. De milieuorganisatie heeft zich tot de Europese Ombudsman gewend, die een maand later een ontwerpvoorstel indiende bij de Commissie waarin werd gevraagd om, conform artikel 228 van het Verdrag betreffende de werking van de Europese Unie, binnen een termijn van drie maanden te antwoorden.</p>
      <p sl="el">De Commissie heeft vijf keer om een verlenging gevraagd alvorens in juni 2009 te komen met de verklaring dat zij nog altijd niet in staat is – een jaar na het ontwerpvoorstel van de Ombudsman – om de correspondentie tussen de Commissie en de onderhavige autofabrikant openbaar te maken omwille van het lopend beraad tussen hen. In oktober 2010 had de Ombudsman nog steeds geen informatie tot zijn beschikking.</p>
      <p sl="el">Deze ongeoorloofde vertraging heeft hem ertoe gebracht om een speciaal verslag naar het Europees Parlement uit te brengen, waarin hij zich beklaagt over het feit dat de Commissie weigert loyaal en te goeder trouw met de Ombudsman samen te werken, waarbij hij tevens wijst op het gevaar dat voortvloeit uit de uitholling van de mogelijkheden van de twee instituties om toezicht op de Commissie uit te oefenen.</p>
      <p sl="el">Het resultaat van dit speciale verslag van de Ombudsman, het eerste verslag dat handelt over een bestuurlijke onregelmatigheid en met betrekking waartoe het Parlement vandaag wordt opgeroepen om ervoor te stemmen, was dat de documenten van de onderhavige autofabrikant uiteindelijk, vijftien maanden na het oorspronkelijke verzoek van de Ombudsman openbaar werden gemaakt. Gedurende de periode van september 2008 tot februari 2010 kwam de Commissie tot een besluit dat op basis van een ontwerpvoorstel van de Ombudsman reeds vijftien maanden eerder aan haar werd voorgesteld. Tegelijkertijd is gebleken dat de onderhavige autofabrikant uiteindelijk akkoord was gegaan met de – zij het gedeeltelijke – openbaarmaking van diens documenten.</p>
      <p sl="el">Uit het voorgaande wordt duidelijk dat de Commissie zich uiteraard diende te houden aan het desbetreffende artikel van de verordening van het Europees Parlement, waarin staat dat de Europese instellingen en organen de toegang tot documenten moeten weigeren indien openbaarmaking hiervan een risico oplevert voor de handelsbelangen van bepaalde natuurlijke personen of rechtspersonen. Echter, gelet op het feit dat uit de controle van de brieven ten kantore van de Ombudsman al eerder was gebleken dat hier geen gegevens in stonden die de handelsbelangen van de onderhavige autofabrikant zouden kunnen schaden, had de Commissie onverwijld moeten overgaan tot, eventueel gedeeltelijke, openbaarmaking ervan, met inachtneming van de aanwijzingen van de Ombudsman. Als de Commissie echter nog enige bedenkingen had ten aanzien van het ontwerpvoorstel, dan had zij ter motivering van haar keuzes eveneens juridische overwegingen moeten overleggen van gelijk gewicht, op basis waarvan dan zou moeten blijken dat het niet uitgesloten was dat de desbetreffende autofabrikant zich zou kunnen wenden tot een rechtbank, een en ander op basis van het hierop betrekking hebbende artikel van Verordening (EG) nr. 1049/2001 van het Europees Parlement.</p>
      <p sl="el">Ik wil hier niet ingaan op het diepe zwijgen van deze specifieke autofabrikant als antwoord op de aanmaningen van de Commissie. Maar ik acht het onaanvaardbaar dat deze weigering van een particuliere onderneming, waaruit een bijna minachtende houding ten opzichte van de Europese instellingen blijkt, om aan een dergelijk verzoek tegemoet te komen als argument gebruikt wordt door het hoogste uitvoerende orgaan van de Europese Unie, te meer daar uit de inhoud van de documenten van deze onderneming geen gegevens blijken op basis waarvan het desbetreffende artikel van Verordening (EG) nr. 1049/2001 van het Europees Parlement in werking treedt en waardoor de Commissie voor het gerecht zou kunnen worden gedaagd.</p>
    </intervention>
    <intervention id="4-011" speaker_id="28253" name="Eva LICHTENBERGER" is_mep="True" mode="spoken" role="rapporteur" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Mijnheer de Voorzitter, mijn verslag over de toepassing van het gemeenschapsrecht is van het grootste belang voor het Europees Parlement. Hier in het Europees Parlement hebben we een wetgevingsproces dat, ondanks zijn complexiteit, tot de meest transparante behoort als je hem vergelijkt met die van de nationale parlementen. Ik wil erop wijzen dat ik lid ben geweest van een nationale volksvertegenwoordiging, dus ik weet waarover ik het heb.</p>
      <p sl="de">Dit langdurige proces waarbij zowel de regeringen van de lidstaten als het Europees Parlement betrokken zijn, levert resultaten op die vaak pas zichtbaar zijn als er sprake is van omzetting in de nationale wetgeving. Indien die omzetting in de verschillende nationale parlementen echter niet plaatsvindt of niet efficiënt is, dan hebben wij, de leden van dit Huis, het Parlement zelf en de Europese Unie als geheel een groot probleem met betrekking tot onze geloofwaardigheid. In mijn ogen is dit een bijzonder ernstige kwestie. Als leden van het Europees Parlement krijgen we continu te maken met burgers die ons vertellen wat de tekortkomingen van het systeem zijn. Ook de Commissie ontvangt regelmatig klachten van burgers over de manier waarop nationale wetten worden toegepast. Ik zou een paar voorbeelden willen noemen: neem bij voorbeeld de afvalcrisis in Napels. Dit is een steeds terugkerend probleem, waarvan we niet voor de eerste of de tweede maar voor de derde keer getuige zijn. We zien echter dat de Europese richtlijnen inzake afvalverwerking in dit geval niet zijn toegepast. De Commissie heeft hier wel ingegrepen maar dat heeft er niet toe geleid dat de beginselen van afvalverwerking die wij in Europa essentieel vinden, ook worden toegepast op nationaal niveau. Laten we eens kijken naar mijn land, Oostenrijk, waar de toepassing van de milieueffectbeoordelingsrichtlijn tekort schiet. Het geval van de sluiting van een skioord heeft duidelijk aangetoond dat er op dit punt enorme problemen zijn. Nog een ander voorbeeld is te zien op vervoersgebied. De lidstaten dienen volgens de bepalingen in het vervoersbeheer de rusttijd van chauffeurs te respecteren en er zijn controles vereist om de naleving van de regels te garanderen. Het onthutsend gebrek aan controle in deze sector leidt echter tot een toenemend aantal ongevallen door oververmoeidheid van de chauffeurs. In dit verband wil ik erop wijzen dat we moeten vermijden dat we de Europese burgers teleurstellen in hun verlangen naar toepassing van het gemeenschapsrecht. Ze dienen tijdig te worden geïnformeerd over de wetgeving en ze zouden erop moeten kunnen vertrouwen dat het proces op een transparante manier verloopt.</p>
      <p sl="de">Als leden van het Europees Parlement hebben wij dringend behoefte aan een procedure die ons in staat stelt om die feedback te krijgen van onze burgers, terwijl de eisen aangaande vertrouwelijkheid onverminderd worden nageleefd. Ik zou u willen vragen, mijnheer de commissaris, of u bereid bent de procedure die wij in ons verslag voorstellen, te ondersteunen. Dat zou een belangrijke stap zijn in de richting van transparantie, openheid en duidelijkheid in het Europese proces.</p>
      <p sl="de">Tenslotte zou ik nogmaals nadrukkelijk dit willen zeggen: als we onze geloofwaardigheid verliezen omdat we onvoldoende aandacht besteden aan de toepassing van het gemeenschapsrecht in de Europese lidstaten, dan zal dit de hele Europese Unie een geloofwaardigheidsprobleem opleveren.</p>
    </intervention>
    <intervention id="4-012" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman . – Mijnheer de Voorzitter, dames en heren, ik dank u voor deze gelegenheid om u toe te spreken. Ik bedank de Commissie verzoekschriften en met name haar voorzitster, mevrouw Mazzoni. Zij geven mij altijd waardevolle steun en raad, zoals blijkt uit de aan dit Huis overgelegde uitstekende verslagen van mevrouw Nedelcheva en mevrouw Paliadeli, die ik hartelijk bedank voor hun warme woorden.</p>
      <p sl="en">Zowel het Parlement als de Ombudsman streven ernaar dat EU-burgers en -ingezetenen hun rechten ten volle kunnen doen gelden, maar doen dit op verschillende wijzen. Het mandaat van de Ombudsman is beperkter. Ik behandel alleen klachten tegen EU-instellingen, terwijl u ook kunt onderzoeken wat de lidstaten doen. Als soevereine politieke instelling kan het Parlement bovendien verzoekschriften behandelen waarin wordt verzocht om wijzigingen van de wetgeving of nieuwe wetgeving. Mijn rol bestaat er daarentegen in te helpen om onbehoorlijk bestuur of wanbeheer aan de kaak te stellen en te proberen dit te corrigeren.</p>
      <p sl="en">In tegenstelling tot rechterlijke uitspraken hebben de besluiten van de Ombudsman geen bindende rechtskracht. Ik moet mij dus op mijn overredingskracht verlaten om de EU-instellingen mijn aanbevelingen te doen opvolgen of een voor beide partijen aanvaardbare minnelijke schikking te treffen.</p>
      <p sl="en">Als een EU-instelling weigert mijn aanbevelingen op te volgen, is het van essentieel belang dat de Ombudsman kan rekenen op de steun van het Parlement en ik ben natuurlijk bijzonder dankbaar dat het Parlement deze blijft verlenen, zoals blijkt uit het verslag-Nedelcheva en het verslag-Paliadeli.</p>
      <p sl="en">Dit is het eerste jaarverslag dat aan u is overgelegd sinds de inwerkingtreding van het Verdrag van Lissabon. Ik zal nauw blijven samenwerken met het Parlement ter verwezenlijking van onze gemeenschappelijke doelstelling om de Europese burgers hun rechten uit hoofde van het Verdrag ten volle te doen uitoefenen, waarbij ik mij steeds zal houden aan mijn mandaat als onafhankelijk en onpartijdig onderzoeker van vermeend wanbeheer – een onafhankelijkheid en onpartijdigheid die zowel van toepassing is op de klager als op de instelling waarover wordt geklaagd.</p>
      <p sl="en">In 2009 heeft mijn instelling 318 onderzoeken afgerond, waarvan 70 procent binnen een jaar. 55 procent werd binnen drie maanden afgerond. De gemiddelde duur van de behandeling van een klacht was negen maanden, waarmee mijn standaarddoel om onderzoeken binnen een jaar af te ronden, ruim is bereikt.</p>
      <p sl="en">Tot mijn vreugde kan ik meedelen dat in 2009 in 56 procent van de gevallen de kwestie ofwel door de instelling zelf werd geregeld ofwel in der minne werd geschikt. Dit is een grote verbetering ten opzichte van 2008, toen dit percentage 36 procent was. In 35 gevallen heb ik kritische opmerkingen gemaakt. Een hele verbetering ten opzichte van 2008, toen ik 44 kritische opmerkingen heb gemaakt, of zelfs 2007, toen dit er 55 waren. Deze aanhoudende daling is weliswaar goed nieuws, maar dit aantal is nog steeds te groot.</p>
      <p sl="en">Dames en heren, ik span mij ervoor in iedere klager die zich tot de Ombudsman richt, te helpen, zelfs in gevallen waarin de klacht niet onder mijn mandaat valt. In 2009 heb ik in totaal 2 392 van dit soort klachten ontvangen, een daling van 6 procent ten opzichte van 2008. Deze daling is bemoedigend. Een afname van het aantal niet-ontvankelijke klachten is een oude wens van het Parlement. Ik schrijf dit resultaat ten minste gedeeltelijk toe aan het feit dat meer burgers zich direct tot het juiste adres weten te richten.</p>
      <p sl="en">In januari 2009 heb ik een interactieve gids gelanceerd op mijn nieuwe website, die in alle 23 EU-talen toegankelijk is. Deze gids is erop gericht klagers te verwijzen naar de voor de behandeling van hun klachten meest geschikte instantie, of dit nu mijn eigen instelling is, nationale of regionale ombudsmannen in de lidstaten of probleemoplossende mechanismen zoals het grensoverschrijdende online netwerk Solvit.</p>
      <p sl="en">In 2009 is de gids door meer dan 26 000 mensen gebruikt. Het is erg belangrijk dat burgers van meet af aan worden verwezen naar de voor de behandeling van hun klachten meest geschikte instantie en niet zelf hoeven te achterhalen welke dit is, met alle bijbehorende frustraties en vertragingen.</p>
      <p sl="en">Dit betekent ook dat klachten sneller en effectiever worden afgehandeld, waardoor burgers de rechten die zij aan de EU-wetgeving ontlenen, ten volle kunnen uitoefenen en deze wetgeving ook correct wordt uitgevoerd.</p>
      <p sl="en">De afgelopen drie jaar heb ik tevens aanzienlijke inspanningen geleverd met het oog op een grotere bewustwording van de diensten die ik kan verlenen aan bedrijven, verenigingen, ngo's, regionale autoriteiten en andere doelgroepen, dat wil zeggen iedereen die betrokken is bij EU-projecten of -programma's en direct te maken heeft met de administratie van de EU.</p>
      <p sl="en">Om de bewustwording van het werk van de Ombudsman te vergroten, heb ik ook de samenwerkingsbanden met andere informatie- en probleemoplossende netwerken zoals Europe Direct en Solvit aangehaald. Daarnaast heb ik nog intensiever contact gezocht met potentiële klagers door een scala van publieke evenementen te organiseren; al deze outreach-activiteiten, in combinatie met de voor de klagers bereikte solide resultaten, hebben ertoe geleid dat de mediadekking van het werk van de Ombudsman met 85 procent is toegenomen.</p>
      <p sl="en">Het aantal ingestelde onderzoeken, op basis van in 2009 ontvangen klachten, steeg van 293 naar 335. Deze stijging moet ten minste gedeeltelijk worden toegeschreven aan outreach-activiteiten. Ook ben ik blijven streven naar een betere kwaliteit van de aan burgers en potentiële klagers geboden informatie omtrent de rechten die zij aan de EU-wetgeving ontlenen, en wel via het Europees Netwerk van Ombudsmannen, dat er wezenlijk toe bijdraagt dat klachten sneller kunnen worden doorverwezen naar de bevoegde Ombudsman of een vergelijkbaar orgaan.</p>
      <p sl="en">Ik ben er bovendien naar blijven streven dat de EU-instellingen de burger bij al hun werkzaamheden centraal stellen. Deze taak moet samen met de instellingen worden uitgevoerd. Om deze doelstelling te promoten, onderhoud ik, voor wat de Commissie betreft, nauw contact met de vicevoorzitter van de Commissie die verantwoordelijk is voor de relaties met de Ombudsman, commissaris Šefčovič, die ik bedank voor zijn aanwezigheid hier vandaag, en ik ben dankbaar voor zijn uitgebreide medewerking en steun tot op heden.</p>
      <p sl="en">De klachten die ik in 2009 heb onderzocht, hadden in de meeste gevallen betrekking op gebrek aan transparantie. Dit was in 36 procent van de onderzoeken het geval. Ik maak mij enigszins zorgen over het aanhoudend hoge percentage van dit soort klachten. Verantwoording en transparantie van de EU-administratie is ongetwijfeld de sleutel tot een groter vertrouwen onder de burgers. Ook betreur ik de langdurige vertragingen door de Commissie bij het reageren op zaken die de toegang tot documenten betreffen. Het schandaligste geval wordt behandeld in het verslag van mevrouw Paliadeli, dat duidelijk maakt dat het Parlement van de Commissie verwacht dat zij in dit opzicht haar leven substantieel zal beteren.</p>
      <p sl="en">De inwerkingtreding van het Verdrag van Lissabon was dé gebeurtenis van 2009. In dit Verdrag worden nieuwe beloften gedaan aan de burgers inzake grondrechten, grotere transparantie en meer mogelijkheden voor participatie in de beleidsvorming van de Unie. Met de inwerkingtreding van dit Verdrag heeft het Handvest van de grondrechten van de Europese Unie, inclusief het recht op goed bestuur, bovendien bindende werking gekregen.</p>
      <p sl="en">De herziening van het Financieel Reglement biedt een uitgelezen extra gelegenheid om het grondrecht op goed bestuur in praktijk te brengen. Ik ben van mening dat de relevante regels als richtsnoer moeten dienen voor de manier waarop de functionarissen zouden moeten zorgen voor zowel goed financieel beheer als goed bestuur. Dames en heren, ik heb een strategie voor de hele duur van mijn mandaat ontplooid en deze ook recentelijk aangenomen. Het document waarin deze is vervat, is deze week verspreid aan uw Bureau, de Conferentie van voorzitters en de Commissie Verzoekschriften voor informatie.</p>
      <p sl="en">Deze strategie is gericht op de uitvoering van de missieverklaring voor mijn instelling die ik in 2009 heb aangenomen en die als volgt luidt: "De Europese Ombudsman zoekt billijke oplossingen voor klachten tegen instellingen van de Europese Unie, moedigt transparantie aan en bevordert een administratieve cultuur van dienstverlening. Hij tracht vertrouwen te wekken via dialoog tussen burgers en de Europese Unie en de hoogste gedragsnormen binnen de instellingen van de Unie te stimuleren."</p>
      <p sl="en">Mijnheer de Voorzitter, dames en heren, in deze geest van de missieverklaring zal ik blijven werken, waarbij ik uitvoering geef aan het mandaat dat deze eerbiedwaardige instelling mij heeft toevertrouwd.</p>
    </intervention>
    <intervention id="4-013" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik vraag om uw geduld, want ik zal proberen te reageren op zowel onze drie rapporteurs als de Ombudsman. Allereerst zou ik graag mevrouw Nedelcheva, mevrouw Paliadeli en mevrouw Lichtenberger willen bedanken voor hun verslagen. Het is heel duidelijk dat wij dezelfde doelen nastreven: een efficiënt en professioneel bestuur en eerbiediging van de Europese wetgeving. Op die basis willen wij deze zaken bespreken en op zoek gaan naar een mooi resultaat.</p>
      <p sl="en">Ik richt me tot de heer Diamandouros om mijn waardering te uiten voor de nauwe samenwerking met de Commissie. Dit moet een bijzondere dag voor hem zijn omdat hij ziet dat zijn werk ook zeer gewaardeerd wordt door het Europees Parlement. Ik verzeker u dat de communicatie tussen ons en tussen onze diensten zeer intensief is. Er gaat zelden een week voorbij zonder dat ik de Ombudsman een toelichting stuur en een antwoord van hem ontvang. Op deze manier proberen we de juiste oplossingen te vinden in ons werk. Er staan natuurlijk nog een aantal kwesties open, waar we aan werken, maar dit zie ik alleen maar als een bewijs van onze productieve communicatie.</p>
      <p sl="en">Ik wil graag benadrukken dat de Commissie zeer te spreken is over het verslag van mevrouw Nedelcheva, dat een grondig en duidelijk overzicht van de activiteiten van de Ombudsman in het vorige jaar geeft. In het verslag van de activiteiten van de Europese Ombudsman in 2009 worden de uitkomsten van zijn verschillende onderzoeken namelijk heel duidelijk gepresenteerd, toegelicht met voorbeelden en ingedeeld in categorieën naar gelang de aard van de gevallen van onbehoorlijk bestuur of de betreffende Europese instelling.</p>
      <p sl="en">Zoals al eerder is vermeld door de heer Diamandouros, heeft de Ombudsman 3 098 klachten ontvangen in 2009, in vergelijking met 3 406 in 2008. Dit betekent weliswaar een daling van 9 procent, maar we zijn ons ervan bewust dat bij 56 procent van de onderzoeken de Commissie betrokken was. We zijn ons er tevens van bewust dat de meest voorkomende klacht over onbehoorlijk bestuur betrekking had op een gebrek aan transparantie, inclusief een onthouding van informatie, en ik zal er alles aan doen om dit soort zaken aan te pakken.</p>
      <p sl="en">De Commissie is enthousiast over de inspanningen die de Ombudsman zich getroost heeft om de gemiddelde duur van een onderzoek verder te bekorten tot negen maanden. De Commissie benadrukt echter dat de Ombudsman bij zijn inspanningen om de duur van een onderzoek te bekorten rekening moet houden met de deadlines die de Commissie hanteert voor intern overleg en voor het goedkeuren van haar antwoorden. Ieder antwoord wordt bevestigd en goedgekeurd door het college van commissarissen, en het duurt even om het college te bereiken.</p>
      <p sl="en">Het is belangrijk om te vermelden dat de Ombudsman een intensieve informatiecampagne heeft gevoerd, die gezorgd heeft voor een grotere bekendheid van burgerrechten en voor meer kennis over zijn bevoegdheden. In dit verband moet worden opgemerkt dat de Ombudsman geneigd is snel perscommuniqués uit te brengen en dat die vaak al worden gepubliceerd in de fase waarin de Ombudsman nog maar net een ontwerpaanbeveling naar de Commissie heeft gestuurd. Dit laat de Commissie geen ruimte om zichzelf te verdedigen, omdat zij dan nog bezig is met het formuleren van haar antwoord.</p>
      <p sl="en">In sommige gevallen kan een zaak in der minne geschikt worden wanneer de instelling de klager een vergoeding aanbiedt. Deze oplossing wordt uit eigen beweging aangeboden, zonder aansprakelijkheidskwesties hierbij te betrekken of een juridisch precedent te scheppen. Wanneer geen minnelijke schikking getroffen kan worden, kan de Ombudsman aanbevelingen doen om de zaak op te lossen. Wanneer de betreffende instelling deze aanbevelingen niet ter harte neemt, kan hij een speciaal verslag aan het Parlement sturen. In 2009 heeft de Ombudsman geen speciale verslagen naar het Parlement gestuurd. In 2010 is er wel een speciaal verslag naar het Parlement gestuurd, inzake een klacht over de toegankelijkheid van documenten van de Commissie.</p>
      <p sl="en">De verhouding met de Ombudsman heeft wel eens geleid tot een verschil van mening. Dit was het geval bij onderzoeken die betrekking hadden op inbreukprocedures. De Ombudsman betoogt vaak dat de Commissie haar positie onvoldoende heeft toegelicht, wat natuurlijk vraagt om een antwoord van de Commissie waarin ze haar redenering inhoudelijk toelicht, en dit neigt naar een discussie over de intrinsieke waarde van haar beleid. Desondanks geeft de Commissie over het algemeen uitgebreide reacties aan de Ombudsman, waarbij ze de door haar gehanteerde juridische interpretaties uitvoerig uiteenzet en onderbouwt. Tegelijkertijd laat ze ook expliciet de mogelijkheid open dat de wet verschillend geïnterpreteerd kan worden en onderstreept ze dat de uiteindelijke scheidsrechter het Europees Hof van Justitie is.</p>
      <p sl="en">Gezien de ontwikkelingen van de afgelopen jaren bij de registratie en behandeling van klachten (het project ‘EU Pilot’), zoals beschreven in het jaarlijkse verslag over de controle op de toepassing van het gemeenschapsrecht in 2009, zou de Commissie graag in de nabije toekomst haar mededeling van 23 maart 2002 betreffende betrekkingen met de klager inzake inbreuken op het gemeenschapsrecht willen herzien. Ik heb een persoonlijke ontmoeting gehad met de Ombudsman om hem te informeren over deze ontwikkelingen.</p>
      <p sl="en">Waar het transparantie en toegankelijkheid van documenten betreft, wil ik zeggen dat de Commissie alle klachten die zij ontvangt van de Ombudsman uitgebreid bestudeert.</p>
      <p sl="en">Een van deze zaken bracht de Ombudsman ertoe om in 2010 een speciaal verslag bij het Parlement in te dienen. Dit is het onderwerp van het verslag van mevrouw Paliadeli. Ik betreur het feit dat dit speciale verslag gestuurd is kort nadat de Commissie een definitief besluit in betreffende de zaak had genomen. Desondanks geef ik toe dat de tijd die genomen is om dit besluit te nemen buitensporig was, ook al was de oorzaak daarvan dat de derde partij verzuimde te reageren op het voorstel van de Commissie. Ik wil benadrukken dat de Commissie waarde hecht aan een goede samenwerking met de Ombudsman. Er is absoluut geen sprake van dat de Commissie niet wil meewerken en er is zeker geen intentie om het werk van de Ombudsman op welke wijze dan ook te dwarsbomen. De Commissie streeft altijd naar een nauwe samenwerking met de Ombudsman. Daar staat tegenover dat een aantal verzoeken om toegang tot documenten zeer ingewikkeld of omvangrijk zijn en niet behandeld kunnen worden binnen het normale tijdsbestek. De Commissie ontvangt ongeveer 5 000 verzoeken om toegang per jaar, waarvan er slechts 15 tot 20 aanleiding geven tot een klacht voor de Ombudsman.</p>
      <p sl="en">De inwerkingtreding van het Verdrag betreffende de werking van de Europese Unie heeft het mogelijk gemaakt na te denken over een gezamenlijke aanpak voor het creëren van een open, effectief en onafhankelijk Europees bestuur. De Commissie is daarom van mening dat een dialoog nodig is tussen de instellingen voordat er wetgevingsvoorstellen ingediend worden. Het is goed mogelijk dat hier positieve zaken uit voortkomen, en samenwerking tussen de twee instellingen zal hier vast en zeker voor zorgen.</p>
      <p sl="en">Ik hoop dat u me toestaat, mijnheer de Voorzitter, om ook te reageren op mevrouw Lichtenberger, omdat zij veel moeite heeft gedaan om hier vanochtend aanwezig te zijn. Ik wil haar verzekeren dat de Commissie de controle op de toepassing van het gemeenschapsrecht heel belangrijk vindt en, zoals u weet, was het een van de prioriteiten van de Commissie-Barroso. Al in onze mededeling 'Een Europa van resultaten' uit 2007 nam de Commissie het op zich om te werken aan een verbetering van werkmethoden ten behoeve van betere oplossingen voor problemen die voortkomen uit de toepassing van het gemeenschapsrecht, waarbij de nadruk ligt op kwesties die de meeste problemen voor burgers en bedrijven veroorzaken. In deze mededeling gaf ik reeds aan dat het jaarlijks verslag een strategische evaluatie van de toepassing van het gemeenschapsrecht is, waarin de grootste struikelblokken worden beschreven, prioriteiten worden gesteld en het werk aan de hand van deze prioriteiten wordt geprogrammeerd. De Commissie is zeer tevreden met het antwoord van het Parlement op dit verslag. Ik zal nu dieper ingaan op een aantal belangrijke kwesties.</p>
      <p sl="en">Met betrekking tot informatie over inbreuken op het gemeenschapsrecht werkt de Commissie aan het uitvoeren van de nieuwe kaderovereenkomst met het Parlement. Zij spant zich ervoor in het Parlement de informatie te schaffen waarnaar in deze overeenkomst wordt verwezen. De Commissie kijkt tevens uit naar de samenwerking met het Parlement voor de website ‘Uw Europa’ waarmee burgers precies de informatie kunnen vinden die ze zoeken.</p>
      <p sl="en">We waarderen de erkenning van het Parlement voor de bijdrage die het project ‘EU Pilot’ levert aan een goed functionerende Europese Unie die zich richt op de burger, overeenkomstig het Verdrag van Lissabon. Dit project is in het leven geroepen om te zorgen dat de bezorgdheid en klachten van burgers met betrekking tot de toepassing van het gemeenschapsrecht worden behandeld, en dat is vanzelfsprekend een belangrijk punt voor ons. Hierbij is de Commissie gebonden aan de vertrouwelijkheid waarvan het Europees Hof van Justitie heeft bevestigd dat de lidstaten hier recht op hebben bij onderzoeken naar vermeende toepassingskwesties en potentiële inbreukprocedures.</p>
      <p sl="en">Daaruit volgt dat, hoewel de Commissie uitvoerige informatie heeft gegeven in haar verslag van maart van dit jaar over de voortgang van het project ‘EU Pilot’, zij geen toegang verleent tot, of informatie geeft over, de specifieke kwesties die behandeld worden in het kader van de EU Pilot. De Commissie erkent tegelijkertijd het belang van een tijdige reactie aan burgers in de vorm van een volledige en duidelijke evaluatie van de resultaten van de samenwerking met de lidstaten in de EU Pilot, en zij zal ervoor zorgen dat klagers de mogelijkheid wordt geboden om te reageren op de uitkomst.</p>
      <p sl="en">Wat betreft de kwestie van het aannemen van een “procedurecode” overeenkomstig artikel 298, heeft de Commissie begrepen dat in het Parlement een werkgroep in het leven is geroepen om de eventuele reikwijdte en inhoud van een dergelijk initiatief te bestuderen. De Commissie beschouwt het ook als gepast om eerst de uitkomst van voorbereidend werk over het vraagstuk in zijn totaliteit af te wachten voordat ze ingaat op specifieke details. Daarom geven we momenteel geen commentaar, over geen enkel aspect.</p>
      <p sl="en">De Commissie bereidt zich ook voor op het geven van actuele informatie over de middelen die beschikbaar zijn gemaakt voor de toepassing van het gemeenschapsrecht. Wij bespreken vandaag een ontwerpresolutie die een groot aantal kwesties omvat en de Commissie zal extra toelichtingen geven in haar reactie op de resolutie. Het zou te ingewikkeld zijn om die toelichtingen vandaag te geven, voornamelijk vanwege een gebrek aan tijd.</p>
      <p sl="en">Mijnheer de Voorzitter, geachte leden, wij delen gelukkig een gezamenlijke interesse in de huidige toepassing van het gemeenschapsrecht ten dienste van de burgers en bedrijven van de EU. Een effectieve toepassing van het gemeenschapsrecht is een van de pijlers van de EU, en speelt een sleutelrol bij slimme regelgeving.</p>
      <p sl="en">Mijn excuses aan de tolken voor het feit dat ik zo snel sprak. Hartelijk bedankt voor uw geduld, en ik dank u allen voor uw aandacht.</p>
    </intervention>
    <intervention id="4-014" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Ja, ik vrees dat u de neiging had sneller te gaan praten. Dank u.</p>
    </intervention>
    <intervention id="4-015" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">rapporteur voor advies van de Commissie verzoekschriften. – Mijnheer de Voorzitter, in deze gecombineerde behandeling van meerdere verslagen spreek ik namens de voorzitter van de Commissie verzoekschriften, die helaas ziek is, en met mijn opmerkingen zou ik me willen beperken tot het verslag van mevrouw Paliadeli.</p>
      <p sl="de">Dit Huis heeft vaak gedebatteerd en gediscussieerd over de kwestie van de toegang tot documenten en de voordelen van transparantie en de vraag waar de lijn moet worden getrokken tussen enerzijds de legitieme rechten en belangen van het publiek in het algemeen, en anderzijds de legitieme belangen van individuele personen en bedrijven. Trouwens, mevrouw Paliadeli, de rollen kunnen ook worden omgedraaid, in die zin dat informatie ter beschikking wordt gesteld aan een ngo en dat een bedrijf of individuele persoon dan probeert na te gaan welke informatie precies verstrekt is. Het gaat ons hier niet om de vraag wie goed of fout is, maar het gaat gewoon om een kwestie van tijdskaders en tijdslimieten. Die tijdslimieten moeten gerespecteerd worden wanneer het gaat om individuele burgers en natuurlijk om de Europese Ombudsman. Dat zou je een grondbeginsel van goed bestuur kunnen noemen. Wij verwachten van de Commissie – die, zoals de vicevoorzitter al zei, heeft laten zien hoeveel belang zij erin stelt dat er schot komt in de zaak – dat zij deze kwestie onder de loep neemt en verbeteringen aanbrengt.</p>
    </intervention>
    <intervention id="4-016" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">namens de PPE-Fractie. – Mijnheer de Voorzitter, ik neem graag het woord als schaduwrapporteur namens de Fractie van de Europese Volkspartij (Christen-Democraten) voor het speciale verslag van de Europese Ombudsman. Ik wil allereerst benadrukken dat het bereiken van consensus tussen alle fracties het gemakkelijker maakte het verslag op te stellen. Ik merk op dat er niet één amendement werd ingediend en ik wil tegelijkertijd mevrouw Paliadeli bedanken voor dit resultaat.</p>
      <p sl="ro">Het is zorgwekkend dat het gebrek aan medewerking dat de Commissie jegens de Ombudsman aan den dag legt, kan leiden tot een groot gebrek aan vertrouwen van burgers in Europese instellingen. Een gebrek aan goede samenwerking kan het vermogen van de Ombudsman en het Europees Parlement om effectief toe te zien op de Europese Commissie in gevaar brengen. Ik wil ook herinneren aan het beginsel van oprechte samenwerking dat in het Verdrag betreffende de werking van de Europese Unie is vastgesteld. Het houdt in dat betrekkingen in goed vertrouwen tussen de instellingen van de EU worden verstevigd. Helaas wordt de Ombudsman zeer vaak geconfronteerd met het feit dat de Commissie de uiterste termijnen voor het verlenen van openbare toegang tot documenten niet nakomt.</p>
      <p sl="ro">Een ander zorgwekkend aspect is dat de Ombudsman, als laatste middel om de Commissie tot betere samenwerking te overreden, een speciaal verslag moest samenstellen. Zulke incidenten zouden zich niet meer mogen voordoen. Ik wil de Europese Commissie derhalve vragen doeltreffender met de Ombudsman samen te werken. Er mag niet over het hoofd worden gezien dat telkens als de Commissie deze verplichting niet aangaat, het Parlement sancties kan toepassen. De in het verslag aan het licht gebrachte situatie schept een systematisch probleem. Het ontzegt burgers een van de belangrijkste voordelen die zij verwachten over te houden aan het grondrecht om klachten in te dienen.</p>
    </intervention>
    <intervention id="4-017" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">namens de S&amp;D-Fractie . – Ik zou alle drie collega's willen bedanken voor de vandaag in het gezamenlijk debat behandelde verslagen en ik zou graag met name stil willen staan bij het verslag van mevrouw Lichtenberger, dat in mijn ogen buitengewoon precies is en dat voor het overgrote deel aansluit bij mijn eigen mening. Daarom, mijnheer de vicevoorzitter, zou ook ik me graag vandaag iets kritischer willen opstellen.</p>
      <p sl="sk">In het algemeen kan worden gezegd dat de Commissie niet echt voldoende met de burgers en het Parlement communiceert over de vraag hoe zij toeziet op de toepassing van het communautaire recht. Daarentegen is de actieve rol van de burger van de Europese Unie ondubbelzinnig vastgelegd in het verdrag over de Europese Unie; zie bijvoorbeeld het Europese burgerinitiatief. Het doet mij buitengewoon deugd, mijnheer de vicevoorzitter, dat u hier vandaag aanwezig bent bij ons debat, omdat ik weet dat u persoonlijk niet alleen competent bent, maar dat u zich bovendien altijd buitengewoon sterk hebt gemaakt voor het Europese burgerinitiatief.</p>
      <p sl="sk">Desondanks moet ik constateren dat het jaarlijkse verslag van de Europese Commissie inzake de toepassing van het Europees communautair recht in zijn huidige gedaante de burger en het Parlement te weinig informatie verschaft over de huidige stand van zaken. De Commissie heeft zich totnogtoe veel te veel op de omzetting van het Europees recht in de nationale wetgeving gericht, zonder verder veel aandacht te besteden aan de daadwerkelijke tenuitvoerlegging ervan. Enkel de verwijzing naar de formele procedures die zijn opgestart naar aanleiding van het feit dat een bepaalde lidstaat het communautair recht niet heeft omgezet, zegt de burger en ook ons niet bijster veel. Wij moeten en willen meer te weten komen over de gevallen waarin de Commissie onvolledige of zelfs geheel foute omzetting in onderzoek heeft. Pas als we volledig over dergelijke gevallen worden geïnformeerd, kan er echt sprake zijn van nauwlettend toezicht op de toepassing van het communautair recht.</p>
      <p sl="sk">Zoals we allemaal heel goed weten, geachte collega's, heeft het Europees Parlement bepaalde verplichtingen en ook bevoegdheden jegens de Commissie. Dit betreft onder meer het toezicht op, respectievelijk de beoordeling van haar activiteiten. Wij hier in dit Europees Parlement zijn oprecht geïnteresseerd in een zinvolle beoordeling van de door de Commissie ten aanzien van haar taken geboekte voortgang, te weten het hoeden van de verdragen en de toepassing van het communautaire recht. We hebben echter onvoldoende toegang tot de gegevens die de basis vormen van de door de Commissie gevoerde inbreukprocedures. En dat, mijnheer de vicevoorzitter, wordt niet voor de eerste keer gezegd.</p>
      <p sl="sk">Zo hebben we reeds in februari in de resolutie inzake het herziene kaderakkoord tussen het Europees Parlement en de Europese Commissie, de Commissie verzocht om, en ik citeer: "het Parlement te voorzien van beknopte gegevens over alle inbreukprocedures op basis van de schriftelijke aanmaning [ …] indien het Parlement hierom verzoekt", einde citaat. Ik roep de Commissie dan ook dringend op om ons, en via ons de Europese burger, deze gegevens daadwerkelijk te verstrekken.</p>
      <p sl="sk">Tot slot, mijnheer de vicevoorzitter, heb ik bij eerdere gelegenheden reeds meermaals aangegeven dat het Europees Parlement er oprecht in geïnteresseerd is de Commissie te helpen en haar zelfs te steunen ingeval van een conflict met de Raad. Wij willen de Commissie dan ook vragen om het Europees Parlement daarvoor die informatie te verschaffen die wij niet alleen voor onszelf vragen, maar ook voor de burgers van de lidstaten van de Europese Unie.</p>
    </intervention>
    <intervention id="4-018" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">namens de Verts/ALE-Fractie . – Mijnheer de Voorzitter, voor de Commissie verzoekschriften, dat wil zeggen de commissie die de klachten van burgers behandelt, staat de eerbiediging van de wetgeving van de EU centraal. De burgers wenden zich tot ons, omdat nationale of lokale overheden verzuimen om de EU-wetgeving inzake de bescherming van bijvoorbeeld de volksgezondheid of de natuur na te leven. Neem alleen al de vele klachten die we hebben ontvangen over de langdurige afvalcrisis in Campanië ondanks een duidelijk arrest van het Europees Hof van Justitie, alsmede over de bevriezing van gelden. Er is niet echt iets gedaan om het probleem op te lossen. Zowel de burgers als de natuur hebben hieronder te lijden, en dan te bedenken dat we dit gebied het 'gelukkige Campanië' noemden – ach! Hier moet de Commissie onmiddellijk alle beschikbare middelen inzetten.</p>
      <p sl="da">Het Verdrag geeft de Commissie een sleutelrol. Zij moet de naleving van de EU-wetgeving door de lidstaten bewaken. Daarom letten wij in de Commissie verzoekschriften bijzonder aandachtig op de manier waarop de Commissie omgaat met overtredingen van de regels. In het licht hiervan verwelkom ik het door mevrouw Lichtenberg opgestelde verslag. Zij maakt heel duidelijk dat het niet voldoende is om klachten over inbreuken door lidstaten eenvoudigweg terug te sturen naar de lidstaten zelf om ze door hen te laten oplossen. Zij zijn het immers op wie de klachten betrekking hebben. Op deze manier worden burgers totaal aan hun lot overgelaten.</p>
      <p sl="da">In dit verband wil ik graag de Europese Ombudsman complimenteren voor het feit dat hij op eigen initiatief juist een onderzoek heeft uitgevoerd naar de nieuwe manier waarop de Commissie klachten over veronachtzaming van het communautaire recht door de lidstaten registreert of misschien juist niet registreert. De Ombudsman heeft de bevoegdheid om zich een inhoudelijk oordeel over een zaak te vormen, indien de Commissie beschuldig wordt van niet optreden tegen inbreuken, hoewel het in laatste instantie natuurlijk het Hof van Justitie is dat over de zaak moet beslissen.</p>
      <p sl="da">In elk geval zou het een stap voorwaarts betekenen, indien we het voorstel in het door mevrouw Nedelcheva opgestelde verslag aannemen om een fatsoenlijke wet inzake de bestuurlijke procedures van de EU te creëren, waarvoor we nu eindelijk een basis hebben in artikel 298 van het Verdrag van Lissabon.</p>
      <p sl="da">Hoewel het jaarverslag van de Ombudsman vele tekenen bevat die wijzen op verbetering, is het nog steeds verontrustend dat meer dan een derde van de klachten gaat over een gebrek aan transparantie en toegang tot documenten en informatie. In dit verband is het beschamend dat zowel de Commissie als meerdere lidstaten proberen om belangrijke lobbyisten te beschermen tegen de burgers door middel van iets dat duidelijk lijkt op misbruik van de gegevensbeschermingsregels.</p>
      <p sl="da">Een vreselijk voorbeeld hiervan is het speciaal verslag van de Ombudsman over Porsche en de correspondentie over bescherming van de CO2 -grenswaarden voor auto's. Denkt iemand hier dat een klein of middelgroot bedrijf door de Commissie geraadpleegd is over de toegang tot brieven of dat de Commissie de zaak vijftien maanden zou hebben vertraagd omwille van een klein bedrijf? Natuurlijk niet! Het was omdat het Porsche was en uiteraard misschien ook omdat het de heer Verheugen was. Het speciaal verslag van de Ombudsman bevat een langer verhaal en ik zou iedereen willen aanbevelen om zowel het uitstekende verslag-Paliadeli als het speciaal verslag zelf te lezen. Het is onderhoudend en zal u keer op keer de ogen openen. Het ernstigste aan deze zaak is echter het feit dat de Commissie verzuimt om loyaal met de Ombudsman samen te werken. Dit is een belangrijk verslag. Het Parlement moet zich duidelijk over deze zaak uitspreken. Ik wil graag de Ombudsman en mevrouw Paliadeli danken.</p>
    </intervention>
    <intervention id="4-019" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">namens de ECR-Fractie . – Mijnheer de Voorzitter, het jaarverslag van de Europese Ombudsman is een goed voorbeeld van hoe wij onze activiteiten bij het grote publiek voor het voetlicht horen te brengen. Het jaarverslag is begrijpelijk, treffend en to the point . Ik heb buitengewone waardering voor uw inspanningen en de moeite die u zich hebt getroost, en zou u graag persoonlijk hiervoor mijn complimenten willen overbrengen. Tegelijkertijd wil ik hier echter opmerken dat de activiteiten van de Ombudsman mijns inziens een structureel probleem vertonen, te weten met betrekking tot de publieke bekendheid. Want laten we wel zijn, de Europese Unie is als internationale organisatie bar moeilijk te begrijpen, en dat niet alleen ten aanzien van de door haar geleverde vormen van financiële steun, maar ook voor wat betreft haar bevoegdheden, instellingen, besluitvormingsprocessen, beleidsvormen en wetgeving. Als ik zeg bar moeilijk te begrijpen, dan bedoel ik bar moeilijk te begrijpen voor de gewone burger. Logischerwijze geldt dat ook voor de organisatie van de Europese Ombudsman. Ik weet zeker dat indien we onder de Europese burgers een onderzoek zouden uitvoeren en hun zouden vragen wat de taak is van de Europese Ombudsman, zijn bevoegdheden en zijn werk, we er helaas achter zouden komen dat hij een ver van mijn bed show is voor de burger en dat deze vaak niet eens weet dat er überhaupt zoiets als een Europese Ombudsman bestaat. De feiten spreken voor zich. Het overgrote deel van de door mijn landgenoten uit Tsjechië ingediende klachten valt niet onder de bevoegdheden van de Europese Ombudsman. In de andere lidstaten is dat al niet veel beter.</p>
      <p sl="cs">Bij de behandeling van het verslag over 2008 riepen we hier allemaal op tot grotere publieke bekendheid. Er werden omvangrijke informatiecampagnes voorgesteld en er werd waardering uitgesproken voor het feit dat er een website was gelanceerd. Ik heb gisteren even fictief geprobeerd om een klacht in te dienen op uw website. Helaas moest ik constateren dat de interactieve gids te ingewikkeld is en voor de gemiddelde burger eerlijk gezegd bar moeilijk te begrijpen. Ook het klachtenformulier zelf is te ingewikkeld. Ik moest een beetje denken aan de belastingaangifte in mijn land, die een gewone burger zonder belastingadviseur niet correct invullen kan. Eerlijk gezegd weerhoudt uw website de burger eerder van het indienen van een klacht dan dat deze hem ertoe aanmoedigt. Ik wil hier dan ook pleiten voor vereenvoudiging van de website.</p>
      <p sl="cs">Verder acht ik het van buitengewoon belang dat de periode voor de behandeling van een klacht wordt ingekort. We weten per slot van rekening allemaal heel goed dat indien iemand een klacht indient, het uit oogpunt van vertrouwen van cruciaal belang is dat deze zo snel mogelijk in behandeling wordt genomen en dat de klagende burger zo snel mogelijk antwoord krijgt. En als een bepaalde kwestie niet binnen de bevoegdheid valt van het orgaan waaraan de klacht gericht is, dan dient de klacht direct te worden doorgegeven aan nationale of regionale ombudsmannen die wel over de bevoegdheid beschikken de zaak in behandeling te nemen.</p>
      <p sl="cs">Dames en heren, een overdaad aan communicatie leidt tot non-informatie. Een overdaad aan informatie maakt de Europese burger monddood. De Europese Ombudsman dient zich niet alleen te richten op het oplossen van problemen, maar juist eerder op het voorkomen van ambtelijke dwalingen. Ik acht het dan ook van cruciaal belang dat dit orgaan niet misbruikt wordt voor grote mediacampagnes en dat de bevoegdheden ervan niet worden uitgebreid. Na zijn verkiezing tot Europees Ombudsman, zei de heer Diamandouros: "Ik zal de inspanningen ter verhoging van de kwaliteit van het ambtelijk apparaat van de Europese Unie voortzetten." Ik zou dan ook graag tot slot willen vragen aan welk structureel probleem u iets gedaan hebt, wat u concreet hebt weten te verbeteren en wat uw speerpunten zijn voor het komende jaar. Vooral bij het oplossen van de structurele problemen wens ik u veel succes toe.</p>
    </intervention>
    <intervention id="4-020" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">namens de GUE/NGL-Fractie. – Mijnheer de Voorzitter, mijn fractie zou mevrouw Nedelcheva willen bedanken voor dit verslag, dat ons voorziet van een schat aan informatie van de Commissie verzoekschriften over het werk van de Europese Ombudsman.</p>
      <p sl="es">Het gaat om een bijzonder uitvoerig verslag over alle werkzaamheden over het jaar 2009 en waarin een groot deel van de klachten zijn opgenomen, die trouwens met 9 procent gedaald zijn ten opzichte van het vorig jaar. Meer dan de helft van de klachten heeft betrekking op de Europese Commissie.</p>
      <p sl="es">Ik geloof dat in de klachten die zijn ingediend die bij de Europese Ombudsman onbehoorlijke bestuurlijke praktijken aan de kaak worden gesteld, zoals het gebrek aan transparantie en de weigering om documenten te overleggen. We mogen er blij mee zijn dat het overgrote deel van deze klachten wordt afgehandeld doordat de Europese Ombudsman ze in behandeling neemt, en dat we dus op de goede kant opgaan.</p>
      <p sl="es">De doelstellingen voor 2010 waren samengevat in vijf doelstellingen: openstaan voor suggesties om betere werkwijzen vast te stellen; manieren proberen te vinden om sneller resultaten te bereiken; overtuigen om meer invloed te hebben op de bestuurlijke cultuur van de instellingen; gedetailleerde, nuttige informatie verstrekken, die makkelijk toegankelijk is; en aanpassen om een goed beheer van hulpbronnen, doeltreffendheid en efficiëntie te garanderen. Ik denk dat de doelstellingen die voor 2010 geformuleerd werden buitengewoon relevant zijn.</p>
      <p sl="es">We staan voor de noodzaak om mechanismen te moderniseren die ons in staat stellen oplossingen te vinden voor gevallen van gebrek aan transparantie en informatie, die ongetwijfeld zullen voorkomen. We hebben het voorbeeld van het verslag-Paliadeli over het bedrijf Porsche, en daar deze autoproducent, of beter gezegd de Commissie, weigerde om een aantal brieven van dit bedrijf vrij te geven aan de openbaarheid, moet dit Parlement de Europese Ombudsman steunen en moet de Ombudsman kunnen rekenen op het Europees Parlement om meer informatie te krijgen over deze kwesties.</p>
      <p sl="es">Het recente besluit van het Hof van Justitie van de Europese Unie tot nietigverklaring van de beslissing van de Commissie om de lijst van begunstigden van steunmaatregelen van het gemeenschappelijk landbouwbeleid te publiceren, is bijzonder verontrustend. Dit besluit van het Hof druist namelijk in tegen de fundamentele transparantiebeginselen, die van toepassing zouden moeten zijn op alles wat verband houdt met de Europese begroting, en het is een rechtstreekse aanval op van het recht van de burger om te weten waar zijn belastinggeld naartoe gaat. Ik denk dat dit een onbehoorlijke praktijk is, waaraan we een einde moeten zien te maken via het Parlement en middels de vereiste wetgevingsveranderingen.</p>
    </intervention>
    <intervention id="4-021" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">namens de EFD fractie. – Mijnheer de Voorzitter, na het jaarlijkse verslag van de Europese Ombudsman over het jaar 2009 te hebben gelezen moet ik de heer Diamandouros complimenteren, want hij dient en vertegenwoordigt op een waardige manier het instituut dat Europese burgers verenigt en hen een veilig gevoel geeft.</p>
      <p sl="el">Het is uiteraard de taak van de Europese Ombudsman om ervoor te zorgen dat een natuurlijk persoon of een rechtspersoon zich bij hem kan melden als er problemen ontstaan tussen deze persoon en de organen van de Europese Unie, waarbij te denken valt aan het over de schreef gaan van deze organen en/of alles wat onder wanbeheer valt.</p>
      <p sl="el">Na het lezen van dit verslag realiseer ik mij dat het succes van de werking van dit instituut en van zijn ambtenaren te maken heeft met de volgende feiten: ten eerste waren de meeste onderzoeken – inmiddels al 70 procent – binnen een jaar afgerond en meer dan de helft, 55 procent om precies te zijn, binnen drie maanden. Dit is illustratief voor de snelheid waarmee de Europese Ombudsman en zijn mensen in actie komen, en dus ook voor de soepele werking van dit instituut.</p>
      <p sl="el">Ten tweede bleek de Ombudsman in staat om in 80 procent van de door hem behandelde gevallen de belanghebbende op de een of op de andere manier te helpen in het oplossen van zijn probleem, door hem naar het juiste bevoegde orgaan te verwijzen of door hem van advies te voorzien over de instantie tot wie hij zich moet wenden voor een spoedige oplossing van zijn probleem. Dit geeft de doeltreffendheid aan van het instituut.</p>
      <p sl="el">We moeten niet vergeten dat 84 procent van de meldingen door particulieren werd gedaan en slechts 16 procent door ondernemingen en verenigingen. Ook dit bewijst dat de Europese burger die vindt dat hij slachtoffer is van wanbeheer, grote waarde toekent aan dit instituut en zijn vertegenwoordigers. Specifiek zou ik willen benadrukken dat negen van de in 2009 afgeronde zaken voorbeelden zijn van goede praktijken. Daarnaast wil ik zeggen dat het mij persoonlijk verheugde dat in de inleiding van het verslag de intentie van de Europese Ombudsman wordt uitgesproken dat hij ook wil helpen om er voor te zorgen dat de Europese Unie aan haar burgers de voordelen kan bieden die hen door het verdrag van Lissabon waren beloofd. Hierbij wil ik de heer Diamandouros dus feliciteren.</p>
    </intervention>
    <intervention id="4-022" speaker_id="39769" name="Martin EHRENHAUSER" is_mep="True" mode="spoken" nationality="Austria" birth_date="18-09-1978" birth_place="Linz" p_group="Non" m_state="AT">
      <p sl="de">Mijnheer de Voorzitter, ooit heb ik ook een klacht voorgelegd aan de Europese Ombudsman, en ofschoon de zaak voor mij niet op gunstige wijze uitpakte en ik niet blij was met de uitspraak, zou ik de Europese Ombudsman toch willen gelukwensen met zijn werk. Ik denk dat het voor ons in dit Huis heel belangrijk is dat we het werk dat hij doet ondersteunen.</p>
      <p sl="de">In zijn openingsbijdrage heeft de Ombudsman er terecht op gewezen dat het welslagen van zijn werk in hoge mate afhankelijk is van het optreden van de instellingen. Kijken we bijvoorbeeld naar het zaak-Porsche, dan zien we duidelijk in hoeverre de Ombudsman in zijn bevoegdheden beperkt is en hoe sommige instellingen tekort schieten wat betreft het serieus nemen van zijn aanbevelingen.</p>
      <p sl="de">Natuurlijk moeten we ook in onze eigen instelling orde op zaken stellen, wat bijvoorbeeld blijkt uit de koop van het Altiero Spinelli-gebouw, waarbij zich enorme onregelmatigheden hebben voorgedaan. De Ombudsman heeft een aantal duidelijke aanbevelingen ter zake gedaan en er zijn amendementen op ingediend. Totnogtoe is er echter in dit Parlement eigenlijk nauwelijks enige vooruitgang geboekt in deze zaak. De amendementen werden verworpen. Dat toont eens temeer aan hoe dit Parlement deze aanbevelingen beoordeelt. Wat ik probeer te zeggen is dat het voor ons van groot belang is om orde op zaken te stellen in dit Huis en de aanbevelingen van de Europese Ombudsman serieus te nemen, waarmee wij zijn positie verstevigen.</p>
    </intervention>
    <intervention id="4-023" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, zoals elk jaar legt de Commissie juridische zaken aan het Parlement een verslag van de Europese Commissie betreffende de toepassing van het gemeenschapsrecht voor en zoals elk jaar hebben de leden van de Commissie juridische zaken heel wat aanmerkingen, zowel op de inhoud als op de vorm waarin de Commissie het verslag heeft opgesteld.</p>
      <p sl="pl">Het lijdt geen twijfel dat de kwestie van de omzetting van het gemeenschapsrecht in de nationale rechtssystemen in de Unie een heel belangrijk probleem is. Dezelfde voorschriften worden door verschillende landen op verschillende momenten ingevoerd, wat om bepaalde redenen natuurlijk begrijpelijk is. Dit mag echter niet leiden tot vertragingen die een gebrek aan rechtszekerheid veroorzaken, en het de burgers dientengevolge onmogelijk maken om van hun rechten gebruik te maken. Onze rapporteur merkt terecht op dat vertraging bij de omzetting van het gemeenschapsrecht of een onjuiste toepassing ervan reële kosten met zich meebrengen en leiden tot een gebrek aan vertrouwen van de burger in de Europese instellingen. Daarom steun ik met genoegen alle initiatieven van de Commissie, zoals overleg met deskundigen en bilaterale dialoog tussen de Commissie en de lidstaten, die tot doel hebben bovenstaande problemen zo snel mogelijk op te lossen. Ik ben erg geïnteresseerd in het "EU Pilot"-programma, dat een instrument moet vormen om snel te reageren op alle gevallen van verkeerde toepassing of omzetting van het gemeenschapsrecht in de nationale wetgeving.</p>
      <p sl="pl">We willen nogmaals de rol benadrukken, die de nationale rechtbanken spelen bij de praktische toepassing en interpretatie van het gemeenschapsrecht. Deze rol kan echter niet correct worden vervuld, als er geen aangepaste opleidingen en samenkomsten worden georganiseerd en als er geen Europese juridische cultuur wordt gecreëerd. Wat het Parlement betreft – en ik richt me hierbij tot mijn collega's – het recht, dat wij als wetgevers maken, moet helder en begrijpelijk zijn, want alleen als het begrijpelijk is, zal het gemakkelijk kunnen worden omgezet in de nationale systemen en zullen er minder problemen uit voortvloeien.</p>
    </intervention>
    <intervention id="4-024" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, wanneer ik dit verslag over de activiteiten van de Europese Ombudsman in 2009 analyseer, merk ik tot mijn genoegen dat de samenwerking tussen de Ombudsman en de Commissie verzoekschriften verder evolueert. Ik ben uiterst tevreden over het werk van professor Diamandouros, die sinds 2003 de rol van Ombudsman vervult, en over zijn inspanningen om de burgers te informeren over de mogelijkheden om klachten in te dienen in verband met slecht functioneren van de administratie van de Europese Unie, en om de burgers aan te zetten van hun rechten gebruik te maken.</p>
      <p sl="pl">Aangezien slechts 23 procent van de meer dan drieduizend in 2009 geregistreerde klachten onder de bevoegdheden van de Ombudsman vielen, is het absoluut noodzakelijk om de informatiecampagne voort te zetten. Door zijn beperkte bevoegdheden kan de Ombudsman immers enkel klachten behandelen, die betrekking hebben op de instellingen en organen van de Europese Unie. Wat echter wel belangrijk is, is dat iedereen die zich tot de Ombudsman wendt met klachten die om formele redenen onontvankelijk zijn, informatie ontvangt over de bevoegde instantie waartoe men zich in dat concrete geval kan wenden.</p>
      <p sl="pl">Het dient ook te worden benadrukt dat de invoering van het Verdrag van Lissabon duidelijk de democratische legitimiteit van de Ombudsman versterkt en zijn bevoegdheden uitbreidt tot het buitenlandse beleid. Ook dient te worden opgemerkt dat de Ombudsman steeds vaker op eigen initiatief optreedt, bijvoorbeeld op het gebied van achterstallige betalingen van de Europese Unie, invaliditeit of discriminatie. Zijn werk droeg ook bij tot het ontstaan van de Europese Code van Goed Administratief Gedrag. Ik ben ook verheugd dat de duur van de onderzoeken tot negen maanden is verkort.</p>
      <p sl="pl">Het grote aantal afgeronde zaken waarbij de instelling waartegen een klacht werd ingediend, een minnelijke schikking aanvaardde of de kwestie in het voordeel van de klager behandelde, getuigt ook van de doeltreffendheid van de Ombudsman en zijn goede samenwerking met andere instellingen. In 2009 gold dit voor 56 procent van de gevallen. Ik hoop dat de Ombudsman, gesteund door ons, het Parlement en de andere instellingen, zijn werk zal voortzetten met evenveel energie en met een nog grotere doeltreffendheid dan tot nu toe.</p>
    </intervention>
    <intervention id="4-025" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, mijn dank gaat uit naar de Europese Ombudsman en zijn Bureau voor het waardevolle werk dat zij in moeilijke omstandigheden hebben gedaan. Transparantie, het recht op toegang tot informatie en het recht op goed bestuur zijn essentiële voorwaarden voor het vertrouwen van het publiek in het vermogen van de Europese instellingen om hun rechten te monitoren. Het is zorgwekkend dat jaar in jaar uit de grootste bestuurlijke misstand het gebrek aan transparantie is en soms zelfs een weigering om gegevens en documenten te verstrekken. De zaak Porsche is in dit verband zeer ernstig. Door vijftien maanden te wachten met het geven van de gevraagde documenten heeft de Commissie op ernstige wijze haar plicht om eerlijk met de Ombudsman samen te werken verzaakt. Deze houding van de Commissie heeft het vertrouwen van onze burgers in de Commissie geschonden en het publieke imago van de Europese Unie geschaad.</p>
      <p sl="fi">Nu een commissaris en de Ombudsman daar vredig naast elkaar zitten, denk ik dat het goed zou zijn als zij een vertrouwelijk en grondig gesprek zouden voeren over de vragen of zij elkaars werk respecteren en of zij bereid zijn samen te werken en op te treden overeenkomstig de eigen grondbeginselen van de Europese Unie. Ik wil in dit verband geen enkele afzonderlijke commissaris de schuld geven, maar de Commissie zou een serieus debat hierover moeten voeren, omdat het publieke imago van de Europese Unie beslist niet zo goed is dat wij ons in de toekomst zaken als die met betrekking tot Porsche kunnen permitteren.</p>
      <p sl="fi">De rechten van onze burgers moeten worden geëerbiedigd door de Commissie, de Raad en natuurlijk ook het Parlement – door alle Europese instellingen.</p>
    </intervention>
    <intervention id="4-026" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, de heer Diamandouros is voor onze burgers en voor de Europese Unie een echte aanwinst geweest en ik zou hem oprecht willen bedanken voor zijn werk. Natuurlijk raken we hiermee ook een gevoelig punt, namelijk het gebied waarop dingen moeten worden verbeterd. De zaak-Porsche is zojuist genoemd, en als Duitse burger moet ik zeggen dat wat er gebeurd is mij met schaamte vervult. Het betreft een Duits Commissielid en een Duits automobielbedrijf en de briefwisseling tussen die twee. Alle correspondentie tussen de Commissie en andere autoproducenten in Italië, Spanje en overige landen wordt openbaar gemaakt, maar niet die met Duitsland. De Ombudsman heeft niet een, niet twee maar drie berispingen doen uitgaan, en nog werden er geen stappen genomen. Dit moet dringend beter. Ik zou dat in de krachtigste bewoordingen willen benadrukken.</p>
      <p sl="de">De tweede opmerking die ik zou willen maken is dat we, wanneer we het woord "pilot" gebruiken, doorgaans denken aan een beroepsgroep die zijn werktijd hoog boven de grond doorbrengt. Ik vraag me af hoe de Commissie op het idee is gekomen om dit nieuwe project voor afhandeling van de klachten van Europese burgers aan te duiden als "pilot project", want in wezen heeft het niets nieuws te bieden. Onze burgers dienen eerst een gerechtvaardigde klacht in in hun eigen land. Daar wordt dan geen actie ondernomen. Dus wenden zij zich tot de Commissie. Wat doet de Commissie dan? Zij stuurt die klacht met een retourvlucht terug naar het land van herkomst, en weer gebeurt er niets. Ik denk niet dat dit een adequate manier is om met de problemen en klachten van onze burgers om te gaan, en ik zou deze gelegenheid willen aangrijpen om commissaris Šefčovič, die ik bijzonder hoogacht, te vragen of hij wil aangeven dat hij ofwel van plan is om dit project op te geven dan wel om nogmaals te overwegen hoe we ervoor kunnen zorgen dat de klachten van onze burgers verstuurd worden naar de plaats waar ze feitelijk in behandeling zullen worden genomen, en dat de burgers recht wordt gedaan.</p>
    </intervention>
    <intervention id="4-028" speaker_id="96800" name="Marek Henryk MIGALSKI" is_mep="True" mode="spoken" nationality="Poland" birth_date="14-01-1969" birth_place="Racibórz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, mijnheer de commissaris, ik ben niet van plan om hier een hoorcollege te geven, maar zoals u wel weet, ontstond het ambt van Ombudsman voor het eerst bijna driehonderd jaar geleden in Europa. Het is daarom ook niet vreemd dat we in deze zaken geïnteresseerd zijn en er zoveel aandacht aan besteden.</p>
      <p sl="pl">Ik denk dat alle drie verslagen onze aandacht verdienen, maar met één bedenking. Er is een aspect in het verslag van Mariya Nedelcheva dat ik verontrustend vind. Met alle respect voor zijn nobele en goede daden, moet het ambt van de Europese Ombudsman bijna negen miljoen euro kosten? Is het niet mogelijk om de bijna Byzantijnse manier van functioneren van deze instelling te beperken? Daarom onthoudt mijn fractie zich van de stemming over deze materie, in het bijzonder over dit verslag, hoewel we de Ombudsman, en in het bijzonder alle burgers die zich met hun klachten tot hem wenden, het beste toewensen.</p>
    </intervention>
    <intervention id="4-029" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mevrouw de Voorzitter, ik wil allereerst de heer Diamandouros bedanken voor zijn werk en voor het verslag dat hij ons heeft voorgelegd. Het is uitstekend werk, van grote kwaliteit, en daar wil ik hem voor bedanken. Ik wil het meer over de kwantiteit hebben dan over de kwaliteit, omdat het ook interessant is te weten hoe vaak de burgers van deze diensten gebruik maken.</p>
      <p sl="pt">Er blijken enkele duizenden klachten te zijn, en enkele van die duizenden klachten zijn niet ontvankelijk. Maar het is interessant om te weten waarom er niet méér klachten zijn. Dat wil zeggen: is dit een glas dat halfvol is, of halfleeg? Ik vraag me af in hoeverre de moeizame relatie tussen de burgers en de Europese instellingen te maken heeft met de complexiteit en het gebrek aan transparantie van deze instellingen en van de wet- en regelgeving die hun grondslag vormt. Oftewel: om een klacht te kunnen indienen, moet je je rechten kennen, en om je rechten te kennen moet je de wet- en regelgeving kennen en de procedures om deze klacht te kunnen indienen. In plaats van u voorstellen te doen, mijnheer Diamandouros, zou ik u als Ombudsman liever vragen om aan ons, het Parlement als wetgevend orgaan, voorstellen te doen voor de vereenvoudiging van de wetgevingsprocedures en, voor zover mogelijk, van de institutionele mechanismen van de Europese Unie. Er wordt veel gesproken over transparantie en helderheid, maar een andere democratische waarde, die we vaak vergeten, is eenvoud, omdat de instellingen daarmee voor iedereen toegankelijk worden.</p>
      <p sl="pt">Mijnheer Diamandouros, ik zit ook in de Commissie burgerlijke vrijheden, justitie en binnenlandse zaken, waarin dan ook een stemming plaatsvindt. Ik beloof u dat ik met belangstelling kennis zal nemen van uw antwoorden op dit gebied.</p>
    </intervention>
    <intervention id="4-030" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, misschien wel het meest schandelijke aspect van het gedrag van de commissaris dat in dit verslag aan het licht wordt gebracht, nog eens boven op de ontzettend slechte behandeling van de klager in deze zaak, is dat dit geen op zichzelf staand geval van wanbeheer is geweest. Sterker nog, de feiten die in dit scherpzinnig verslag aan het licht zijn gebracht, zijn meer dan louter nalatigheid en luiheid. Veeleer is de redelijke conclusie te trekken dat dit soort gedrag van de kant van de Commissie zeer weloverwogen en niets minder dan een berekende gedragslijn is, die erop gericht is om het harde werk van de Ombudsman te dwarsbomen en de rechtsstaat bij het vuilnis te zetten.</p>
      <p sl="en">Zijn werk is al moeilijk genoeg zonder het extra probleem van een Commissie die zich ten doel stelde, zoals de feiten hier hebben laten zien, om bij elke gelegenheid te verhinderen dat hij zijn ambt fatsoenlijk kon uitvoeren. Er was ooit een tijd dat als dergelijk verachtelijk gedrag van de zijde van ambtenaren naar buiten kwam, zowel de functionarissen als de verantwoordelijke minister zich in hun zwaard stortten. In plaats daarvan zullen we naar ik vermoed een arrogante en aanmatigende Commissie zien doen wat zij het beste kan, een lange neus trekken naar de mensen, terwijl de schuldigen er ongestraft vanaf komen. Geen wonder dat de EU nog nooit zo impopulair is geweest!</p>
    </intervention>
    <intervention id="4-031" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Uit het verslag van de Ombudsman blijkt duidelijk dat het gebrek aan transparantie bij de Europese instellingen een van de grootste problemen vormt. De meeste klachten gaan over de Commissie, die met haar standaard late antwoorden het vertrouwen in de Europese instellingen aan het wankelen brengt. We moeten de transparantie vergroten door het werk van de instellingen te optimaliseren en de communicatie uit te breiden, terwijl we er tegelijkertijd op letten dat de kosten hierdoor niet stijgen. Aan propaganda en eigen reclame heeft de Europese Unie toch al astronomische bedragen uitgegeven.</p>
      <p sl="hu">Het aantal klachten zal waarschijnlijk bovendien verder toenemen bij de invoering van het Verdrag van Lissabon en bij de gebrekkige of trage toepassing van de Europese wetgeving in de lidstaten. Om dit te voorkomen, moeten er uitgebreidere en op elkaar afgestemde justitietrainingen worden georganiseerd voor nationale rechters, praktiserende juristen en ambtenaren in het overheidsapparaat. Daarnaast moeten de burgers ervan bewust worden gemaakt dat daden die in strijd zijn met het Europese recht, ook kunnen worden aangevochten ten overstaan van rechtbanken in eigen land. In het eerste halfjaar van 2011 verzorgt Hongarije het voorzitterschap van de Europese Unie, en ook daarom rust er een belangrijke taak op de schouders van ons, Hongaarse Parlementsleden, voor de implementatie van de wetgevingsharmonisatie.</p>
    </intervention>
    <intervention id="4-032" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, mijnheer Diamandouros, mijnheer de commissaris, de Ombudsman als instelling heeft in Europa een zeer indrukwekkende geschiedenis. Op basis van een concept dat oorspronkelijk in Zweden is ontwikkeld, proberen ombudsmannen nu al tweehonderd jaar lang als onpartijdige tussenpersonen geschillen en problemen op te lossen. In mijn ogen komt het idee voor een ombudsman voort uit een diepe menselijke behoefte om geschillen op vreedzame wijze op te lossen.</p>
      <p sl="de">Dit jaarverslag is het vijftiende van de Europese Ombudsman en het zevende van de heer Diamandouros. Dat zijn aantallen om trots op te zijn, en ik wil de heer Diamandouros daarmee feliciteren. Toen hij vorig jaar werd gekozen, heb ik gezegd dat ik hoopte dat de Ombudsman zijn uiterste best zou doen om ervoor te zorgen dat het besluitvormingsproces in de EU transparanter en relevanter voor de burgers zou worden en dat hij doelmatig zou samenwerken met de Commissie verzoekschriften. Ik denk dat we gerust kunnen zeggen dat we hier samen in zijn geslaagd. Ik zie nog ruimte voor verbetering in de coördinatie tussen de functies en taken van de Ombudsman en die van de Commissie verzoekschriften. We ontvangen steeds meer verzoekschriften die raken aan aspecten van het klassieke recht van petitie en aan elementen van de taakopdracht van de Ombudsman. Dan heb ik het over mensenrechten, eigendomsrechten en belemmeringen voor economische activiteiten. Het is redelijk en passend dat we op deze gebieden samenwerken, zodat we de Commissie samen kunnen aanpakken, in positieve zin, en de relevante antwoorden in het vereiste tijdsbestek ontvangen.</p>
      <p sl="de">Ook wil ik de nieuwe website met de interactieve richtsnoeren verwelkomen. Deze zullen ervoor zorgen dat mensen bewust worden gemaakt van de mogelijkheden die hun ter beschikking staan om hun stem te laten horen in Europa. Ik hoop dat de heer Diamandouros zijn goede en belangrijke werk met succes zal voortzetten en erin zal slagen om waar mogelijk verbeteringen door te voeren. De Commissie verzoekschriften zal ook alles blijven doen wat in haar mogelijkheden ligt om ook in de toekomst een nauwe samenwerking met de Ombudsman te bevorderen, in het belang van de burgers van de Europese Unie.</p>
    </intervention>
    <intervention id="4-033" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de Voorzitter, vandaag behandelen wij hier twee zeer belangrijke onderwerpen. Het eerste betreft de belangen van Europese burgers. Het tweede handelt over de verzoening tussen Europese burgers en de Europese instituties.</p>
      <p sl="el">De drie werkelijk voortreffelijke verslagen van de drie rapporteurs en de inzet van de Europese Ombudsman doen mij, voor wat betreft de Europese burgers, denken aan de heer Diamandouros in de rol van d'Artagnan en de drie rapporteurs als de drie musketiers die strijden voor de belangen van de Europese burgers.</p>
      <p sl="el">Het is bijzonder jammer dat de Europese Commissie in deze hele kwestie niet zo intensief deelneemt als dat zij eigenlijk zou moeten. Het enige positieve dat ik in de uiteenzettingen van de commissaris van vandaag kan ontdekken, is zijn spreektempo. Als de Europese Commissie met een dergelijk tempo zou handelen, zouden wij vandaag dit debat niet hoeven voeren.</p>
      <p sl="el">Het is bijzonder belangrijk dat de Europese burgers vertrouwen krijgen in de Europese instituties, dat zij die zullen gaan beschouwen als iets positiefs en gaan ervaren als instituties die zich inzetten voor hun belangen. Een vertraging van vijftien maanden – zoals mevrouw Paliadeli in haar verslag meldt – in de levering van drie brieven van een in snelle bolides gespecialiseerde autofabrikant, is nogal een oxymoron! Als er in plaats van een autofabrikant sprake was geweest van de belangen van een enkele Europese burger, zou dan de vertraging ook zo groot zijn? Ik vraag het me af!</p>
      <p sl="el">Hoe het ook zij, ik denk dat we eerlijk moeten zijn. We moeten allemaal samenwerken, we moeten vertrouwen hebben in wat de commissaris heeft gezegd, we moeten er vanuit gaan dat de commissaris van goede wil is en zal samenwerken met de Europese Ombudsman, we moeten ons allemaal echt inzetten voor de belangen van de Europese burgers. Laten we hopen dat de Commissie met dezelfde snelheid handelt als de snelheid waarmee de commissaris zijn toespraak hield – hij maakte het de tolken niet makkelijk.</p>
    </intervention>
    <intervention id="4-034" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="es">Mevrouw de Voorzitter. Het is jammer dat de heer Vidal-Quadras de vergadering niet langer voorzit, want ik weet zeker dat hij mijn betoog zou hebben gewaardeerd.</p>
      <p sl="es">In de eerste plaats wil ik de Europese Ombudsman bedanken voor zijn werk en hem aansporen om het dapper te blijven opnemen voor het recht van de Europeanen, die vaak bedreigd worden door sommige bestuurlijke overheden.</p>
      <p sl="es">In dit verband wil ik erop wijzen dat een culturele vereniging in Valencia 650 000 handtekeningen heeft opgehaald ter ondersteuning van een wetgevingsinitiatief om de ontvangst van radio- en televisieprogramma's in het Catalaans veilig te stellen. Dit is gewoon een kwestie van naleving van artikel 12, lid 2 van het Europees Handvest van regionale of minderheidstalen van de Raad van Europa en van de richtlijn inzake diensten van audiovisuele media zonder grenzen.</p>
      <p sl="es">Welnu, de Spaanse regering heeft geweigerd die 650 000 handtekeningen in aanmerking te nemen. Wij hopen dat de Europese Ombudsman die handtekeningen in ontvangst zal nemen en de rechten zal beschermen van die 650 000 Europeanen die beschermd worden door de Europese wetgeving.</p>
    </intervention>
    <intervention id="4-035" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Ter inleiding zou ik graag willen zeggen dat het jaarlijkse verslag van de Commissie over de controle op de toepassing van het gemeenschapsrecht nog wel voor verbetering vatbaar is. In zijn huidige gedaante verschaft het noch de burger, noch de desbetreffende instellingen inzicht in de daadwerkelijke stand van zaken ten aanzien van de toepassing van het communautair recht.</p>
      <p sl="sk">Vooral voor wat betreft inbreukprocedures naar aanleiding van een onjuiste omzetting van het EU-recht zou het goed zijn als de Commissie in de toekomst ten minste de belangrijkste feiten zou geven over de aard en de omvang van de inbreuk. Het is zelfs zo dat het Europees Parlement al op 4 februari 2010 middels een resolutie vroeg beter geïnformeerd te worden over inbreukprocedures op basis van een schriftelijke aanmaning.</p>
      <p sl="sk">Ik beschouw het als een positief punt in de woorden van de vicevoorzitter van de Europese Commissie, de heer Šefčovič, dat de Commissie voornemens is te kijken naar de mogelijkheid voor de invoering van een "procedurecode", waarin alle verschillende aspecten ten aanzien van de inbreukprocedure, zoals bepaalde minimumtermijnen, het recht op wederhoor, de verplichting tot aanvoering van redenen, en dergelijke worden weergegeven.</p>
      <p sl="sk">Ik ben ervan overtuigd dat dankzij een nauwere samenwerking tussen de Commissie en het Europees Parlement het toezicht op de toepassing van het EU-recht er alleen maar beter en transparanter op kan worden</p>
    </intervention>
    <intervention id="4-036" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">De Europese Ombudsman is het democratische geweten van de Europese Unie. Jaar in jaar uit draagt hij bij aan de versterking van het vertrouwen van klagende burgers in de Europese instellingen. Het doet me bijzonder veel deugd dat met de tenuitvoerlegging van het Verdrag van Lissabon de Ombudsman ook zal toezien op het respecteren van het Handvest van de grondrechten, waarbij hij in de eerste plaats zal waken over de naleving van het recht op de adequate behartiging van zaken. Ik vind het Europese netwerk van ombudsmannen uitermate nuttig, aangezien de bekendheid bij de bevolking en de kwaliteit van de overheidsdienst in bepaalde lidstaten, waaronder Roemenië, mijn thuisland, achterblijven bij het Europese gemiddelde. Dit wordt ook weerspiegeld in het verslag over de activiteiten van de Ombudsman. Juist om die reden vraag ik de Ombudsman om in de toekomst ook de bij de nationale ombudsmannen ingediende klachten over de toepassing van het Europese recht door de lidstaten te verzamelen, aangezien de burgers meestal via hun eigen overheidsinstanties in aanraking komen met het Europese recht.</p>
    </intervention>
    <intervention id="4-037" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de voorzitter, mijnheer de commissaris, om te beginnen zou ik de Europese Ombudsman willen feliciteren voor het uitzonderlijk goede werk dat hij gedurende deze hele periode geleverd heeft. Ook de drie rapporteurs wil ik feliciteren.</p>
      <p sl="el">Specifiek zou ik willen ingaan op het verslag van mevrouw Paliadeli. Het is werkelijk een schokkende kwestie: de weigering om de complete inhoud te onthullen van de correspondentie tussen de Commissie en autofabrikant Porsche in het kader van de voorbereidingen van de richtlijn over de uitstoot van voertuigen. Dit roept vragen op omtrent de objectiviteit van de wetgevingsvoorstellen van de Commissie, en in hoeverre de Commissie werkelijk onafhankelijk is als het om industriële belangen gaat.</p>
      <p sl="el">In het verslag wordt terecht voorgesteld om een deel van de begroting van de Commissie te blokkeren als zij doorgaat met dergelijke praktijken. Het Parlement zal dat ook doen, mijnheer de commissaris, als u deze praktijken niet verandert.</p>
    </intervention>
    <intervention id="4-038" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, het is vanzelfsprekend dat een vergadering als deze met de Europese Ombudsman en de commissaris een buitengewoon belangrijke rol speelt in het kader van de huidige situatie in Europa, die zich in het algemeen belang op dynamische en tastbare wijze ontwikkelt.</p>
      <p sl="it">Aangezien de burgers op grond van de instrumenten die sinds het Verdrag van Lissabon beschikbaar zijn, wetgevingsinitiatieven kunnen indienen, gebiedt de eerlijkheid nu evenwel te zeggen dat het Parlement achter de eisen en verwachtingen van de burgers staat.</p>
      <p sl="it">Het is waar dat de effectieve toepassing van de wet in de eerste plaats afhankelijk is van de vraag hoe goed de Commissie, met de gezaghebbende steun van de Ombudsman, presteert. Het is belangrijk dat we luisteren naar de eisen en verwachtingen van de burgers, en dat we eisen dat de instrumenten werkelijk in het algemeen belang worden ingezet. We kunnen het verzoek tot het opstellen van een procedurehandboek dat in het initiatief wordt gedaan, alleen maar toejuichen.</p>
      <p sl="it">Informatie moet worden verstrekt op basis van toegankelijkheid, samenhang en volledige transparantie. We zijn namelijk van mening dat diverse regio's van de Commissie verwachten dat zij zich meer energie stopt in de aangevoerde doelstelling. We mogen niet vergeten hoe belangrijk de bijdrage van andere Europese ombudsmannen kan zijn in het kader van interparlementaire samenwerking.</p>
      <p sl="it">Als we vooropstellen dat de nationale parlementen en het Europees Parlement effectief moeten samenwerken in het belang van de burger, want dat moeten ze inderdaad, lijdt het geen twijfel dat deze verrijking op het persoonlijke vlak door de verschillende achtergronden en op het professionele vlak door de uiteenlopende rechtsculturen tijdens deze samenwerking ruimte moet bieden voor bemiddeling als een effectieve manier om in het belang van de burger problemen op te lossen.</p>
    </intervention>
    <intervention id="4-039" speaker_id="96681" name="Vilija BLINKEVIČIŪTĖ" is_mep="True" mode="spoken" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mevrouw de Voorzitter, ik dank de Ombudsman voor zijn verslag. De rol van de Europese Ombudsman is vooral van belang om burgers te helpen problemen op te lossen die zich hebben voorgedaan, en om de transparantie van de instellingen en de controleerbaarheid van hun werk te verbeteren. De Europese Ombudsman verlangt van de instellingen van de Europese Unie dat hun besluiten inzichtelijk zijn voor burgers, omdat burgers in staat moeten zijn de verlangde informatie te krijgen. Dit sterkt hun vertrouwen in het vermogen van de instellingen om hun rechten te beschermen en op te komen tegen discriminatie, machtsmisbruik door de instellingen, vertraagde afhandeling van informatieverzoeken of het achterhouden van informatie. Bij de Commissie komen tal van klachten binnen over wanbeheer. De Commissie doet er goed aan actie te ondernemen en ervoor te zorgen dat er snel gereageerd wordt op verzoeken om inzage in documenten, aangezien een correcte tenuitvoerlegging van de wetgeving van de Europese Unie rechtstreekse inwerkt op het dagelijks leven van de burgers en de uitoefening van hun rechten. Een incorrecte tenuitvoerlegging van wetgeving ondermijnt verder het vertrouwen in de instellingen van de Europese Unie en leidt tot extra kosten.</p>
    </intervention>
    <intervention id="4-040" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, om te beginnen wil ik de rapporteur bedanken voor het uitstekende, uitgebreide en evenwichtig verslag, en ik wil ook de Ombudsman bedanken voor zijn onverdroten ijver om onbehoorlijk bestuur te bestrijden en de standaarden voor het bestuur in de Europese Unie te verbeteren.</p>
      <p sl="pl">De rapporteur merkte terecht op dat de Ombudsman in het voorbije jaar zijn plichten goed vervuld heeft en vooruitgang heeft geboekt bij het verminderen van het aantal klachten en het inkorten van de behandeling van klachten. Ik denk dat dat ook het effect is van de continuïteit bij de uitoefening van dit ambt. De keuze van de heer Diamandouros was duidelijk een goede beslissing. De Ombudsman moet echter nog sneller reageren op de behoeften van de burger. Om dit mogelijk te maken moet hij nog nauwer samenwerken met de nationale ombudsmannen. De functie van Europese Ombudsman is een functie die samen mettertijd verandert, maar hij moet wel een vaste, universele waardenset vertegenwoordigen. Ik ben ervan overtuigd dat hij in zijn volgende ambtstermijn nog intensiever naar de stem van de burger zal luisteren.</p>
    </intervention>
    <intervention id="4-041" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Mevrouw de Voorzitter, ik wil allereerst de rapporteur, mevrouw Nedelcheva, complimenteren, evenals de heer Diamandouros voor zijn harde werk. Ik wil hem in het bijzonder complimenteren met het feit dat hij zich heeft ingespannen om de wachttijd voor geregistreerde procedures te verkorten, omdat ik vind dat dit de juiste manier is om de instellingen van de Europese Unie dichter bij de burgers te brengen.</p>
      <p sl="mt">In de tweede plaats wil ik het grote belang van interinstitutionele samenwerking benadrukken, zoals mijn collega's ook al deden. Ik denk dat onze ervaring met de Ombudsman, met name met de huidige, de mate van samenwerking weerspiegelt tussen deze vergadering, dit Parlement, en in het bijzonder de Commissie verzoekschriften, en het bureau van de Ombudsman.</p>
      <p sl="mt">Bovendien zou ik de hier aanwezige commissaris, de heer Šefčovič, willen voorstellen ons voorbeeld te volgen, omdat ik denk dat de Europese Commissie op het gebied van klachten van burgers niet zo veel samenwerkt met het Parlement als de Ombudsman. We weten dat veel burgers hun klachten rechtstreeks bij de Europese Commissie indienen, maar we weten eigenlijk niet hoeveel mensen klagen bij de Europese Commissie, waarover zij klagen, en wat het uiteindelijke resultaat van die klachten is.</p>
      <p sl="mt">We worden daarentegen wel op de hoogte gehouden van alle klachten die de Ombudsman ontvangt, en de klachten die door de Commissie verzoekschriften worden behandeld zijn bekend, omdat die openbaar zijn.</p>
      <p sl="mt">Tot slot heb ik een boodschap voor de burgers. Bij lezing van het verslag wordt duidelijk dat het grootste aantal klachten, naar verhouding, toevallig afkomstig is uit Malta en Luxemburg. Dat is interessant, en ik denk niet dat dat komt omdat de mensen uit Malta en Luxemburg gewoon veel klagen, maar omdat deze burgers voor hun rechten opkomen, en ik vind het belangrijk dat ze dat doen.</p>
    </intervention>
    <intervention id="4-042" speaker_id="96983" name="Pascale GRUNY" is_mep="True" mode="spoken" nationality="France" birth_date="18-02-1960" birth_place="Cambrai" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, mijnheer de Ombudsman, mijnheer de commissaris, dames en heren, laten wij het Europa van de burgers een gezicht geven. Het is de verantwoordelijkheid van alle Europese instellingen om alles in het werk te stellen om de burgers te informeren over alle beroepsmiddelen die hun ter beschikking staan wanneer het gemeenschapsrecht wordt geschonden of de Europese instellingen zich aan onbehoorlijk bestuur schuldig maken.</p>
      <p sl="fr">Allereerst ben ik ingenomen met het verslag van mijn collega, mevrouw Nedelcheva, over de activiteiten van de Europese Ombudsman in 2009. Daarin wordt de Europese Commissie het meest door de Ombudsman op de vingers getikt, dikwijls omdat zij verzuimt informatie te verstrekken. Het verslag van onze collega Paliadeli, waar ik ook blij mee ben, geeft hiervan overduidelijke voorbeelden.</p>
      <p sl="fr">Vervolgens wil ik onze Europese Ombudsman bedanken voor al het werk dat hij samen met zijn team heeft verricht, voor zijn beschikbaarheid en voor zijn uitstekende samenwerking met de Commissie verzoekschriften. Dat is erg belangrijk. De taak die hij vervult, vormt een essentiële waarborg voor de eerbiediging van het beginsel van transparantie en behoorlijk bestuur en dat biedt onze medeburgers werkelijke bescherming.</p>
      <p sl="fr">Ten slotte is het tijd dat onze medeburgers beter geïnformeerd worden over de beroepsmiddelen die zij tegen de Europese Commissie kunnen inzetten, te weten de Europese Ombudsman en de Commissie verzoekschriften. Daarvoor hebben wij inderdaad een internetportaal nodig, die echter wel een gemeenschappelijk karakter moet hebben, zoals wij reeds in ons verzoek aan u hebben aangegeven. Een dergelijk portaal zou werkelijk een nuttig hulpmiddel voor onze burgers vormen.</p>
    </intervention>
    <intervention id="4-043" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Mevrouw de Voorzitter, ik zou de Ombudsman graag willen bedanken voor zijn werk. Hij heeft een heel specifieke taak, namelijk wanbeheer aanpakken, en daarom is het belangrijk dat de burger begrijpt wat die term inhoudt.</p>
      <p sl="en">Veel van wat ik zo dadelijk ga zeggen heeft niet rechtstreeks met de Ombudsman te maken, maar ik denk dat het officieel genoteerd moet worden. Sommige van de grootste problemen en klachten die we krijgen gaan over onze eigen lidstaten. Burgers klagen dan, zoals de heer Busuttil al zei, rechtstreeks bij de Commissie, die krachtens deze proefregeling naar de lidstaat teruggaat om de kwestie te laten oplossen als de burgers daar zelf niet in geslaagd zijn. Dat mechanisme is niet transparant en daar moet naar worden gekeken. Dat moet in dit Huis aan de orde komen.</p>
      <p sl="en">De tweede kwestie die naar voren komt, heeft te maken met de aankoop van onroerend goed en transacties tussen burgers in verschillende lidstaten. We hebben geen opdracht op dit gebied, maar het is een steeds groter punt van zorg en we moeten het op de een of andere manier aanpakken.</p>
      <p sl="en">En als laatste punt: de Ierse Ombudsman heeft twee verslagen gepubliceerd die onze eigen regering heeft verworpen. Het is zeer zorgwekkend dat een Ombudsman in een lidstaat zijn werk letterlijk doorgescheurd ziet worden. U bent zich daar van bewust, mijnheer de Ombudsman. Ik ben blij dat u instemmend knikt. Dit moet aangepakt worden. Dit kan niet langer zo doorgaan.</p>
    </intervention>
    <intervention id="4-044" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mevrouw de Voorzitter, ik verwijs naar het derde punt: de toepassing van het Europees recht. Je zou kunnen stellen dat het enige wat nog erger is dan duidelijk en transparant Europees recht, onduidelijk en onzeker EU-recht is.</p>
      <p sl="en">De agenda van de Commissie van betere regelgeving en vereenvoudiging lijkt net zo ongrijpbaar als de heilige graal. De kwaliteit van het Engels in een deel van de voorgestelde wetgeving deed me aanvankelijk concluderen dat het oorspronkelijk uit een zuidelijk dialect van het Albanees kwam. Maar al vroeg ontdekte ik dat het merendeel van de ergste voorbeelden oorspronkelijk uit het Engels kwam.</p>
      <p sl="en">Slecht opgestelde wetgeving wordt er door het wetgevingsproces niet beter op. Amendementen worden op het laatst mogelijke moment naar de leden van het EP gestuurd; stemmingen worden gesplitst en vervolgens weer bij elkaar gezet; we zijn naar de Kamer gegaan in het volste vertrouwen dat we de laatste, meest definitieve versie van de stemlijst hadden, om er vervolgens achter te komen dat deze alweer door een andere vervangen is.</p>
      <p sl="en">Die leden van het EP van de grote fracties die het prima vinden om lobbyvoer voor hun partijleider te zijn hoeven zich niet ongerust te maken. Ze volgen eenvoudigweg het gebarenspel van de bookmakers van hun partij. Maar voor gewetensvolle EP-leden en de leden van de niet-gebonden fracties is het een nachtmerrie.</p>
    </intervention>
    <intervention id="4-045" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mevrouw de Voorzitter, zoals we allemaal weten, probeert de Europese Unie al decennia lang de bureaucratie te verminderen en de transparantie te vergroten. Daar valt echter weinig van te zien in het Europees Parlement zelf. Integendeel, je krijgt het gevoel dat het papierwerk jaar in jaar uit alleen maar toeneemt.</p>
      <p sl="de">Voorafgaand aan de hoorzittingen voor de meest recente verkiezingen lag het woord transparantie op ieders lippen. Dankzij het gezag dat hun functie met zich meebrengt, en de bijbehorende rechten kunnen leden van het Parlement hun stem laten horen. Datzelfde kan niet worden gezegd voor de burgers van Europa. Daarom hebben zij de Europese Ombudsman. Wanneer meer dan een derde van de onderzoeken van de Ombudsman gevallen betreft waarin een gebrek aan transparantie wordt geconstateerd, en wanneer 56 procent van alle gevallen in der minne wordt geschikt, is het belang van de Europese Ombudsman duidelijk aangetoond.</p>
      <p sl="de">Om de Ombudsman zelf aan te halen: burgers hebben het recht om te weten wat de EU en de diensten van de EU doen. Misschien mag ik hier aan toevoegen dat onze burgers ook het recht hebben om te weten hoe de Europese Unie hun belastinggeld besteedt en waar geld wordt verspild. Het is hoog tijd dat de Commissie begrotingscontrole eindelijk eens in vorm raakt, zodat haar verslagen misschien wel bijna even nuttig worden als die van de Ombudsman.</p>
    </intervention>
    <intervention id="4-046" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, in mijn inleidende opmerkingen praatte ik te snel en ik zal dat daarom proberen te corrigeren. Ik zal proberen om de leden van het Parlement niet te imponeren met mijn spreektempo, maar met de belofte die ik hier heel duidelijk doe dat de Commissie zeer veel belang hecht aan een zo goed mogelijke, nauwe samenwerking met de Ombudsman. Ik denk dat de heer Diamandouros dit weet.</p>
      <p sl="en">Hij weet hoe nauw wij samenwerken en ik denk dat het succespercentage wat betreft het oplossen van de problemen met betrekking tot wanbeheer of andere kwesties die hij momenteel onderzoekt, zo hoog is, omdat wij zeer nauw en met een zeer positieve instelling samenwerken. Uiteraard zijn er soms gevallen waarbij bijkomende problemen komen kijken, die extra energie kosten om aan te pakken, en dat was duidelijk het geval in de zaak waarnaar de meesten van u hebben verwezen.</p>
      <p sl="en">Dit was heel duidelijk een situatie waarbij de Commissie verscheurd werd tussen enerzijds de inspanningsverplichting van transparantie en de wettelijke verplichtingen die uit de rechtspraak van het Europees Hof van Justitie voortvloeien, en anderzijds onze inspanningsverplichting om het beroepsgeheim te eerbiedigen. Als we de informatie bekend hadden willen maken, hetgeen in dit bijzondere geval zeer relevant was, dan hadden we de toestemming van de derde partij nodig, die we verschillende maanden zonder succes hebben proberen te verkrijgen. Pas toen wij heel duidelijk hadden gemaakt dat wij de informatie toch zouden publiceren en het bedrijf hadden ingelicht dat het tien dagen de tijd had om een klacht bij het Europees Hof van Justitie in te dienen zijn we tot een akkoord gekomen.</p>
      <p sl="en">Wat zou er gebeurd zijn als we niet volgens onze wettelijke verplichtingen hadden gehandeld? De klacht zou waarschijnlijk bij het Europees Hof van Justitie zijn ingediend en misschien hadden wij die informatie zelfs vandaag nog niet in de openbaarheid gebracht. Heb dus alstublieft soms geduld met ons. Wij voelen ons echt heel sterk verplicht tot transparantie, maar we moeten altijd een heel nauw luisterend evenwicht bewaren tussen de verschillende inspanningsverplichtingen die wij in deze zeer ingewikkelde gevallen moeten eerbiedingen.</p>
      <p sl="en">Desalniettemin geef ik toe, zoals ik in mijn inleidende opmerkingen heb aangegeven, dat dit een lang oponthoud is geweest en dat wij het bedrijf waarschijnlijk meer onder druk hadden moeten zetten. Wij hadden hun reactie sneller moeten krijgen, en ik kan u verzekeren dat de Commissie haar uiterste best zal doen om deze situatie in vergelijkbare gevallen niet te herhalen; wij zullen niet naar manieren zoeken om het proces vijftien maanden te rekken, wat inderdaad ondraaglijk lang was. Ik ben het in dit opzicht volledig met mevrouw Paliadeli eens.</p>
      <p sl="en">Wat de toegang tot informatie betreft, geldt nogmaals dat we de cijfers in de juiste verhouding moeten zien. Wij krijgen ongeveer vijfduizend verzoeken per jaar binnen en we hebben tachtig mensen die zich daarmee bezighouden. Sommige dossiers die we toegankelijk moeten maken, zijn wel zó dik. Vele ervan zijn verzoeken van burgers, maar ik kan u zeggen dat er ook veel vragen van zeer vermaarde advocatenkantoren bij zijn, die extra informatie proberen te verkrijgen over zeer gevoelige dossiers op mededingingsgebied. Wij moeten zeer voorzichtig omgaan met dit proces. Ik vind dat we het goed doen in dit opzicht, omdat van deze vijfduizend dossiers er slechts vijftien tot twintig op het bureau van de Ombudsman belanden. 85 procent van deze verzoeken wordt toegelaten bij het eerste verzoek, dus u kunt wel uitrekenen hoeveel duizenden dossiers er elk jaar toegankelijk worden gemaakt. Wij nemen deze inspanningsverplichting zeer serieus en wij zullen op deze manier blijven doorgaan.</p>
      <p sl="en">Wat de omzetting en tenuitvoerlegging van de EU-wetgeving betreft: op dit gebied kan ik u verzekeren dat wij zeer nauwe samenwerking met het Europees Parlement zoeken. Wij zijn ons er volledig van bewust dat een gepaste snelle omzetting en juiste tenuitvoerlegging dingen zijn die de Europese Unie bij elkaar houden. Zij zijn absoluut van essentieel belang voor het goed functioneren van de interne markt. Daarom proberen wij honderd procent te garanderen dat wat de tenuitvoerlegging en omzetting van de Europese wetgeving betreft, wij zeer nauwgezet en zeer streng zijn. Als u mij toestaat dat ik citeer, in de kaderovereenkomst zijn wij reeds overeengekomen dat:</p>
      <p sl="en">"Om een beter toezicht op de omzetting en uitvoering van het recht van de Unie te verzekeren, streven de Commissie en het Parlement ernaar verplichte concordantietabellen op te nemen en een bindend tijdschema voor de omzetting, die bij richtlijnen gewoonlijk een termijn van twee jaar niet mag overschrijden.</p>
      <p sl="en">Naast de specifieke verslagen en het jaarverslag over de toepassing van het recht van de Unie stelt de Commissie het Parlement beknopte gegevens ter beschikking over alle inbreukprocedures vanaf de ingebrekestelling, waaronder, zo het Parlement hierom verzoekt, per geval en met inachtneming van de vertrouwelijkheidsregels, met name die welke erkend zijn door het Hof van Justitie van de Europese Unie, de kwesties waarop de inbreukprocedure betrekking heeft."</p>
      <p sl="en">Er is dus nog een manier waarop we kunnen communiceren en het Europees Parlement beter op de hoogte kunnen houden. Als ik de hulp van het Europees Parlement op dit specifieke gebied mag vragen, ik zou u willen vragen om wat meer aan te dringen op de concordantietabellen als het om richtlijnen gaat. Dat is altijd het voorstel van de Commissie. Wij kunnen het er niet altijd door krijgen in de definitieve procedures wanneer de wetgever de laatste hand legt aan de onderhandelingen over het voorstel van de Commissie, maar dit is mogelijk in het Parlement en de Raad. Door de concordantietabellen wordt het veel gemakkelijker voor de Commissie om te controleren of de Europese wetgeving juist wordt toegepast en om fouten te vinden en naar correcties te zoeken.</p>
      <p sl="en">In antwoord op de vraag van de heer Hefner met betrekking tot het EU-proefproject en waarom het zo heet: dit komt doordat toen we met dit nieuwe project zijn begonnen over het scheppen van extra mogelijkheden voor de lidstaten om zelf hun fouten sneller te corrigeren het een geaccepteerde procedure was die door enkele lidstaten was begonnen. Nu passen de meeste lidstaten het toe. We bevinden ons nog steeds in de aanvangsfase. Tot nu toe zijn de resultaten zeer positief. Wanneer we het stadium bereiken dat alle lidstaten dit instrument voor een betere en snellere toepassing van de Europese wetgeving gebruiken, dan ben ik er uiteraard zeker van dat we een andere naam zullen zoeken, omdat het dan niet langer een proefproject is.</p>
      <p sl="en">Tot slot, mevrouw de Voorzitter, zou ik de leden van het Europees Parlement willen bedanken en uiteraard onze Ombudsman voor de zeer bevredigende samenwerking, en voor een heel goed debat en de vele nieuwe ideeën die ik vanochtend in dit debat heb gehoord. Ik zou ons allen nog even eraan willen herinneren dat dankzij het Verdrag van Lissabon de burgers recht op goed bestuur hebben. De eerbiediging van de Europese wetgeving is uiteraard cruciaal daarvoor, voor het gelijke speelveld in de EU. Ik ben er zeker van dat we dat samen met het Europees Parlement en de Ombudsman zullen bereiken.</p>
      <p sl="en">Nu ik mevrouw Durant onze zitting van vanochtend zie voorzitten, zou ik nog één element naar voren willen halen. Dat is het feit dat we erin geslaagd zijn om de laatste hand te leggen aan een overeenkomst over het gezamenlijke transparantieregister van de EU, hetgeen extra licht en transparantie zal brengen over lobbyactiviteiten en de activiteiten van de vertegenwoordigers van belangengroepen in Brussel. Ik meen dat dit ook een zeer belangrijke bijdrage aan de toegenomen transparantie en hogere kwaliteit van het wetgevingsproces van de EU is.</p>
    </intervention>
    <intervention id="4-047" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman . − Mevrouw de Voorzitter, allereerst wil ik alle leden die de tijd hebben genomen om op mijn verslag te reageren heel hartelijk bedanken. Ik wil hen bedanken voor hun warme steun voor het werk van de ombudsman. Ik put veel voldoening maar ook inspiratie uit de aanmoedigingen die ik van u ontvang en ik wil openlijk tegen u zeggen dat dit soort aanmoedigingen ook het gevoel van verantwoordelijkheid vergroten dat ik op mijn schouders voel voor het verdedigen van de rechten van burgers.</p>
      <p sl="en">Ik wil u daar heel hartelijk voor bedanken – voor uw betrokkenheid, niet alleen bij het jaarverslag, maar natuurlijk ook bij het speciale verslag – en ik wil de twee rapporteurs bedanken die de tijd hebben genomen om uitstekende verslagen op te stellen over mijn jaarverslag en mijn speciale verslag.</p>
      <p sl="fr">Graag wil ik mevrouw Nedelcheva bedanken voor haar opmerkingen. Ik wil in het bijzonder tegen u zeggen, mevrouw Nedelcheva, dat ik nota heb genomen van uw opmerkingen waarmee u mij aanspoort een dialoog met mijn nationale collega's aan te gaan over de correcte toepassing van het gemeenschapsrecht.</p>
      <p sl="fr">Ik kan u verzekeren dat ik op de volgende vergadering van nationale ombudsmannen in Kopenhagen dit punt nadrukkelijk aan de orde zal stellen. Dat zeg ik u dus toe en ik wil u tevens bedanken voor uw opmerkingen over het belang van de interactieve gids, waar uw collega's van andere partijen ook al op hebben gewezen.</p>
      <p sl="en">ombudsman. − Mevrouw de Voorzitter, ik wil me nu concentreren op enkele van de opmerkingen van vicevoorzitter Šefčovič. Ik wil beginnen met een algemene opmerking. Ik wil aan dit Parlement duidelijk maken dat de heer Šefčovič zijn uiterste best heeft gedaan om nauw samen te werken met de Ombudsman en ik ben hem heel dankbaar voor wat hij tot nu toe heeft gedaan.</p>
      <p sl="en">Ik wil ook aan dit Parlement duidelijk maken dat de heer Šefčovič, toen hij zijn functie aanvaardde, in feite – dit zijn mijn woorden – het standpunt van zijn voorganger heeft omgekeerd en openlijk heeft erkend, met betrekking tot de situatie met Porsche, dat de reactie van de Commissie onbevredigend en betreurenswaardig was geweest. Daarom wil ik onderscheid maken tussen de commissaris als persoon en de institutionele reactie van de Commissie op deze kwestie, die ertoe heeft geleid dat ik – voor het eerst in vijftien jaar – mij genoodzaakt heb gezien een verslag bij deze instantie in te dienen met betrekking tot dit gedrag. Ik moet dit onderscheid maken met betrekking tot de afhandeling van de situatie en ik wil de heer Šefčovič nogmaals bedanken voor zijn inspanningen om verder te komen en constructief te zijn op dit gebied.</p>
      <p sl="en">Dat gezegd hebbende, wil ik nog een paar dingen zeggen. Mijnheer de commissaris, ik acht de mededeling van 2002 betreffende burgers van fundamenteel belang voor de toepassing van goed bestuur van de Unie. Als de Commissie overweegt deze mededeling te wijzigen, hoop ik daarom dat de Commissie overleg zal plegen met zowel de Ombudsman als de Commissie verzoekschriften van het Europees Parlement, voordat zij daadwerkelijk wijzigingen aanbrengt in een instrument dat van fundamenteel belang is voor de burgers.</p>
      <p sl="en">We zijn het er sterk over eens – en ik ben blij dat u dit ook hebt genoemd – dat de rechtbanken de hoogste en enige autoriteiten zijn die besluiten kunnen nemen over een dwingende interpretatie van de wet. Ik ben erg blij dat de Commissie dat ook erkent. Met betrekking tot ontwerpaanbevelingen wil ik een kleine verduidelijking aanbrengen, commissaris.</p>
      <p sl="en">Een ontwerpaanbeveling betekent dat de Ombudsman wanbeheer heeft vastgesteld. Dat betekent niet dat de betrokken instelling niet kan reageren op de betreffende ontwerpaanbeveling en de zaak niet kan rechtzetten, en ik zal dat in aanmerking nemen bij het afronden van de zaak. Een persbericht op het moment dat er een geval van wanbeheer is geconstateerd, is dus op geen enkele manier bedoeld om te zorgen dat een instelling niet meer hoeft te reageren of kan reageren – daar wil ik u persoonlijk van verzekeren.</p>
      <p sl="en">Tot slot nog een verduidelijking met betrekking tot het speciale verslag. Het verslag is ingediend vanwege de buitensporige vertraging. Het is niet zo – want ik zag uw spijt – dat het is uitgebracht net nadat de Commissie de documenten had vrijgegeven. Die twee gebeurtenissen stonden los van elkaar. De aanleiding tot het verslag was dat het antwoord zo lang op zich liet wachten, en ik ben erg blij dat ik het antwoord heb gekregen. Maar nogmaals, u hebt daar een standpunt over aangenomen.</p>
      <p sl="en">Tot slot hoop ik dat er zal worden geprobeerd iets te doen aan de vertragingen. Wat ik zal zeggen over de vertragingen, mijnheer de commissaris, is dat ik verwacht dat de Commissie zich kan houden aan de regels met betrekking tot termijnen die zij zelf heeft aangenomen en die zij probeert na te leven. Ik zal me aan mijn deadlines houden bij het behandelen van dit soort situaties. Ik denk dat dat tot een beter resultaat zal leiden.</p>
      <p sl="en">Ik zal nog twee dingen zeggen. Ik wil de heer Vlasák – ik hoop dat ik zijn naam goed uitspreek, want ik spreek geen Tsjechisch – bedanken voor zijn opmerkingen, want die geven mij de gelegenheid om te zeggen dat ik uitkijk naar de mogelijkheid om gebruik te maken van de faciliteiten van de Eurobarometer om meer te weten te komen over wat de burgers denken en vinden van de Ombudsman en de behandeling van klachten. Ik wil hem daarvoor bedanken.</p>
      <p sl="en">Ik zal mijn best doen om te kijken hoe de website gebruiksvriendelijker kan worden gemaakt. Ik wil hem ervan verzekeren dat de website vele testfasen heeft doorlopen en aan veel doelgroepen is voorgelegd, en dat die hem allemaal zeer gebruiksvriendelijk vonden. Meer dan 46 000 mensen hebben hem tot nu toe gebruikt en die kwamen direct op de juiste plaats terecht. Ik wil hem er in antwoord op zijn vraag van verzekeren dat dit is wat we doen om wanbeheer te bestrijden en dat de interactieve gids veel heeft bijgedragen om wanbeheer bij de instellingen te verminderen.</p>
      <p sl="en">Nog twee dingen. Mevrouw Geringer de Oedenberg: het is misschien niet eenvoudig te begrijpen dat de grote meerderheid van de klachten, of die nu aan de Europese ombudsman of aan de nationale ombudsman worden gericht, betrekking hebben op het EU-recht. Daarom hebben we het door mij gecoördineerde netwerk van ombudsmannen om de klachten van het begin af aan naar de juiste instelling te kunnen sturen en zo problemen te voorkomen. Als we ons alleen richten op zaken die binnen de taken van de Ombudsman vallen, gaan we voorbij aan het feit dat het netwerk ervoor zorgt dat de meeste klachten op het gebied van EU-recht bij de juiste nationale of regionale ombudsman terechtkomen en daar worden behandeld.</p>
      <p sl="en">Een opmerking over de vraag van de heer Migalski. Ik kan hem ervan verzekeren dat de begroting van de Ombudsman zonder wijzigingen door de Raad is goedgekeurd. We zijn ons zeer bewust van de beperkingen, maar we voelen ons ook gesterkt door het feit dat de belangrijkste begrotingsinstantie – niet alleen het Parlement – haar heeft goedgekeurd.</p>
      <p sl="en">Met betrekking tot de vraag van de heer Szegedi: we zijn het er nadrukkelijk over eens dat de rechtbanken van de lidstaten onvoldoende op de hoogte zijn van het EU-recht en ik besteed tijdens mijn bezoeken aan alle lidstaten, waar ik vaak ben geweest, speciale aandacht aan het bezoeken van de rechterlijke macht om die in de juiste richting te helpen.</p>
      <p sl="en">Tot slot – en hiermee sluit ik af – heeft de heer Sógor ook verzocht het mogelijk te maken dat de Ombudsman klachten met betrekking tot EU-recht ontvangt die op nationaal niveau zijn ingediend. Helaas valt dat buiten mijn mandaat. Ik zou mijn mandaat schenden als ik die taak zou aanvaarden en ik zou inbreuk maken op de juridische verantwoordelijkheden en taken van mijn collega's in de lidstaten als ik dat zou doen. Ik probeer met hen samen te werken op dat gebied, maar ik ben niet bevoegd om klachten te ontvangen die betrekking hebben op de toepassing van het EU-recht in de lidstaten.</p>
      <p sl="fr">Mevrouw de Voorzitter, ik hoop dat ik alle opmerkingen heb beantwoord en ik wil nogmaals alle afgevaardigden voor hun aanmoedigende opmerkingen bedanken. Tevens wil ik u, mevrouw de Voorzitter, zoals ook de commissaris reeds heeft gedaan, feliciteren met het belangrijke initiatief om een gemeenschappelijk register van Parlement en Commissie goed te keuren. Ik ben ervan overtuigd dat dat een zeer grote stap voorwaarts betekent.</p>
    </intervention>
    <intervention id="4-051" speaker_id="96848" name="Mariya GABRIEL" is_mep="True" mode="spoken" role="rapporteur" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Mevrouw de Voorzitter, mijnheer Diamandouros, mijnheer Šefčovič, dames en heren, ik dank u hartelijk voor uw bijdragen. Daaruit – en daar geloof ik vast in – valt duidelijk op te maken hoe belangrijk de activiteiten van de Europese Ombudsman zijn en hoeveel waarde ons Parlement daaraan hecht. Ik profiteer van deze gelegenheid om mijn collega's van de Commissie verzoekschriften te bedanken, die door hun werk de band tussen de Europese burgers en de instellingen van de Unie nog concreter maken.</p>
      <p sl="fr">Mijnheer Diamandouros, in 2009 bestond de Europese Ombudsman vijftien jaar. In datzelfde jaar trad ook het Verdrag van Lissabon in werking. Uw verkiezing door het Europees Parlement heeft aan uw functie extra legitimiteit toegevoegd. Ik zeg bewust 'toegevoegd', want eigenlijk verlenen wij allen, Europese burgers, uw functie legitimiteit. Wij kunnen ons tot u wenden en dankzij uw bemoeienis een oplossing vinden voor onze problemen.</p>
      <p sl="fr">Wat de functie van Europese Ombudsman echter zo fascinerend maakt, is dat niets ooit vanzelfsprekend is. Dat het aantal klachten vermindert, dat sneller een oplossing wordt gevonden, dat klachten in der minne worden geschikt, is een vooruitgang, maar de vraag zal altijd blijven. Tegen de achtergrond van deze feiten moeten we mijns inziens twee belangrijke uitdagingen niet uit het oog verliezen: zorgen voor een transparantere werking van de instellingen en voor een betere dialoog tussen de burgers en de instellingen op Europees en nationaal niveau.</p>
      <p sl="fr">Mijnheer Diamandouros, ik wil u bedanken en ik sluit af met de opmerking dat u in uw dagelijkse werkzaamheden concreet laat zien dat het niet alleen mogelijk is deze uitdagingen op te pakken, maar vooral ook om de burgers adequate en bevredigende antwoorden te verschaffen. Zeker, het is geen gemakkelijke taak, maar met het jaarverslag van 2009 en gezien de toezegging die u zojuist met betrekking tot de ontmoeting in Kopenhagen hebt gedaan, geloof ik dat we op de goede weg zijn.</p>
    </intervention>
    <intervention id="4-052" speaker_id="97007" name="Chrysoula PALIADELI" is_mep="True" mode="spoken" role="rapporteur" nationality="Greece" birth_date="08-07-1947" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mevrouw de voorzitter, mijnheer Diamandouros, mijnheer de commissaris, ik vind dat het desbetreffende verslag van de heer Diamandouros, waarvan mij de eer toekwam om dit aan het Europese Parlement te presenteren, vooral een formeel verslag betreft dat niet de essentie van de zaak raakt. Voor mij is dit heel erg belangrijk.</p>
      <p sl="el">Een vertraging van vijftien maanden in het geven van een antwoord en een definitief besluit, herhaald uitstel van de oorspronkelijke deadline, en vooral het naar mijn mening curieuze besluit van de Commissie om de door haar voor deze specifieke autofabrikant opgestelde brief niet bekend te maken, een brief waarin stond dat zij een aantal documenten openbaar zou maken: dat zijn ernstige zaken. Maar naar mijn mening vormt vooral het besluit om de brief niet te onthullen een zeer ernstige kwestie.</p>
      <p sl="el">Als na zo lange tijd – en dat ligt niet aan u, mijnheer de commissaris, aangezien u nog maar zeer recentelijk de verantwoordelijkheid voor de desbetreffende sector op u hebt genomen; maar als de Commissie had besloten om op 18 februari aan de heer Diamandouros de door haar voor deze specifieke autofabrikant opgestelde brief bekend te maken, dan zou wellicht dit speciale verslag niet nodig zijn geweest. De heer Diamandouros besloot om steeds maar weer akkoord te gaan met het door de Commissie herhaaldelijk gevraagde uitstel.</p>
      <p sl="el">Desondanks vind ik dat we dankzij deze vertraging, ja dit verzuim van de Commissie om de heer Diamandouros te informeren nu een verslag in handen hebben kunnen krijgen waarin kwesties worden behandeld die zowel vorm als inhoud hebben. Over de inhoud wil ik het helemaal niet hebben. Maar de Commissie moet er goed van doordrongen zijn – en ik ben blij dat u dit al zei voordat ik het nu zelf doe – dat elk probleem dat u voor de Europese Ombudsman tijdens de uitoefening van zijn werk veroorzaakt, een probleem is dat de eenheid van de Europese Unie schaadt, het vertrouwen van de burgers in de Europese instituties ondermijnt en de publieke opinie over de werking hiervan aantast.</p>
      <p sl="el">Wij willen inderdaad dat wat u eerder vertelde een verbintenis inhoudt, wij zijn namelijk allemaal medeverantwoordelijk. Specifiek wil ik de heer Diamandouros bedanken, omdat hij ons dankzij zijn verslag de mogelijkheid heeft gegeven om inzicht te krijgen in de macht die ook wij bij het Europees Parlement hebben, zodat wij kwesties aan de orde kunnen stellen die wij voor de Europese cohesie van het hoogste belang achten.</p>
    </intervention>
    <intervention id="4-053" speaker_id="28253" name="Eva LICHTENBERGER" is_mep="True" mode="spoken" role="rapporteur" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">Mevrouw de Voorzitter, ik wil mijn samenvatting graag beginnen met een speciaal woord van dank aan de Ombudsman. Ik ben van mening dat zijn werk bijzonder waardevol is en ik ben me ervan bewust hoe belangrijk dat werk is voor onze burgers, omdat zijn bureau een belangrijk contactpunt voor hen is geworden.</p>
      <p sl="de">Ik wil terugkomen op wat de heer Šefčovič heeft gezegd, vooral met betrekking tot het project EU Pilot, dat door een aantal leden van het Parlement scherp is bekritiseerd, omdat het, zoals u zelf duidelijk hebt verklaard, "meer mogelijkheden voor de lidstaten" biedt dan voor de burgers.</p>
      <p sl="de">Ik ben van mening dat we nader moeten bekijken of dat echt het geval is, want wat we nodig hebben is grotere transparantie. Een brief aan een klager waarin wordt verklaard dat we zijn of haar klacht hebben ontvangen, is niet genoeg. Dat antwoord moet meer helderheid bieden en relevanter zijn voor onze burgers, want anders krijgen we op de lange termijn een geloofwaardigheidsprobleem.</p>
      <p sl="de">Daarnaast hebben we natuurlijk betekenisvolle sancties nodig voor als we echte inbreuken constateren. De gevolgen voor lidstaten die verzuimen wetgeving toe te passen en die hierover zelfs opscheppen in de nationale media, mogen er niet toe beperkt blijven dat ze alleen maar een nieuwe brief ontvangen. We moeten een stap verder gaan om de belangen van de burgers van de Europese Unie te beschermen.</p>
      <p sl="de">Naar mijn mening is het van centraal belang dat de mededeling uit 2002 wordt herzien, vooral met betrekking tot de rechten van klagers. In dit verband zou ik ook graag zien dat de rechten van het Parlement worden gerespecteerd. Er moet een register van ontvangen klachten komen, zodat we feedback krijgen over onze wetgevende activiteiten. Ik hoef niet te weten wie er tegen wie geklaagd heeft over wie.</p>
      <p sl="de">Het onderwerp van de klacht en de gevolgen voor de klager zullen belangrijke feedback vormen voor de hele wetgevende macht. Dat is wat we nodig hebben. Het is om die reden dat ik u vraag om ook dit in aanmerking te nemen. We moeten een duidelijk register hebben dat ons inzicht verschaft in de belangrijkste oorzaken van klachten en wat er van ons wordt verlangd. Ik zou graag zien dat u op korte termijn met een voorstel hiervoor komt en ik ben bereid om daar samen met u aan te werken. We helpen u met alle plezier met de kruisreferentietabellen. Ook dat is belangrijk. Wederkerigheid is belangrijk en ik sta te popelen om daarvoor te zorgen.</p>
    </intervention>
    <intervention id="4-054" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">De gecombineerde behandeling is gesloten.</p>
      <p sl="nl">De stemming vindt vandaag, donderdag 25 november 2010, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-055" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">De toepassing van Europese wetgeving is van vitaal belang: zo kunnen EU-burgers ten volle de voordelen genieten van de interne markt. Zelfs de meest doeltreffende wetgeving wordt waardeloos indien niet toegepast. Met betrekking tot de wetgeving inzake de interne markt kan er grote vooruitgang worden geboekt met betrekking tot de Dienstenrichtlijn of de Richtlijn betreffende erkenning van beroepskwalificaties. Toegegeven, deze wetgeving is technisch, wat de toepassing bemoeilijkt. Daarom is samenwerking tussen de Europese instellingen en de nationale overheden essentieel. Gebleken is dat het voor diensten gebruikte informatiesysteem bijzonder nuttig is. Ik meen dat we erop vooruit zullen gaan door het gebruik ervan naar andere sectoren uit te breiden. Ik dring bij de lidstaten echter aan op de noodzaak omzetting serieus te nemen en uitstel zo veel mogelijk te vermijden, want dit leidt ertoe dat de interne markt met minder goede parameters functioneert. Tot besluit dring ik aan op de noodzaak dat burgers hun problemen die verband houden met de toepassing van Europese wetgeving, snel en tegen zo laag mogelijke kosten kunnen oplossen Om dit te bereiken, moet het SOLVIT-netwerk worden opgewaardeerd en dient er sprake te zijn van actieve promotie van dit instrument voor het informeel oplossen van problemen. Tot slot, maar niet in het minst: er moet voorrang worden gegeven aan het bedenken van alternatieve methoden om geschillen op te lossen.</p>
    </intervention>
    <intervention id="4-999" speaker_id="96707" name="Ágnes HANKISS" is_mep="True" mode="written" nationality="Hungary" birth_date="07-03-1950" birth_place="Budapest" p_group="Group of the European People's Party (Christian Democrats)" m_state="HU">
      <p sl="nl">Staat u mij toe om als rapporteur van advies voor de openbare toegang tot documenten namens het Parlement in de marge van het verslag waarin de jaarlijkse activiteiten van de Ombudsman worden geëvalueerd, stil te staan bij de transparantie van de instellingen. Het deed me deugd dat de opsteller van de evaluatie, mevrouw Nedelcheva, bij het onderzoek naar de klachten die burgers bij de Ombudsman hadden ingediend, bijzondere aandacht heeft besteed aan het verband tussen transparantie en goed bestuur. Het recht op behoorlijk bestuur is in de zin van het Verdrag van Lissabon bindend geworden, en tegelijkertijd is de volledige handhaving van persoonlijkheidsrechten van even groot belang.</p>
      <p sl="nl">Tijdens een recente discussie met de heer Diamandouros hebben we het gehad over het precaire evenwicht tussen institutionele transparantie en gegevensbescherming. We hebben toen apart stilgestaan bij de uitspraak die de Europese Commissie in juni in de zaak Bavarian Lager had gedaan en die het debat over transparantie over het dode punt heen had geholpen; deze uitspraak is van cruciaal belang omdat hiermee een richtsnoer wordt geboden voor gevallen waarin een vermeend of werkelijk publiek belang in conflict komt met het recht op de bescherming van persoonsgegevens. Ik was erg blij dat de heer Diamandouros ook het basisbeginsel heeft onderstreept op grond waarvan persoonsgegevens uitsluitend met de toestemming van de betrokkenen mogen worden vrijgegeven.</p>
      <p sl="nl">Ik vind het dan ook belangrijk om te benadrukken dat ik het streven naar meer transparantie in het werk van de Europese instellingen en de voorbereiding op het gebruik van de juiste administratieve technieken ten zeerste steun. De spil van de activiteiten van de Europese Ombudsman wordt volgens het jaarverslag bij uitstek gevormd door het bevorderen hiervan.</p>
    </intervention>
    <intervention id="4-998" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="nl">Ik steun het werk van de Europese Ombudsman volledig. Zijn volharding en principiële opstelling hebben concrete resultaten opgeleverd, omdat hij zijn taak op integere en consequente wijze verricht. In Letland is een geheel tegenovergestelde situatie ontstaan. De Letse Saeima heeft de heer Romāns Apsītis formeel gekozen als ombudsman. In de praktijk echter is de heer Apsītis, die op 1 januari 2007 is aangesteld als ombudsman, feitelijk nooit aan het werk gegaan. Hij heeft helaas niet opgemerkt dat er zo'n 300 000 mensen in Letland zijn van wie de fundamentele burgerrechten zijn afgenomen. De Letse regering en de Saeima blijken een ombudsman te hebben gekozen, de heer Apsītis, die meegaand en zwijgzaam is en geen initiatief toont, iemand die feitelijk blind is voor ernstige overtredingen in de Letse wetgeving. Ik wijs u erop dat, in overeenstemming met het kantoor waarin hij werkt, de heer Apsītis de volgende taken heeft: 1. Het bevorderen van de naleving van het gelijkheidsbeginsel en het voorkomen van discriminatie. In Letland is dit aan de orde op het gebied van onderwijs. 2. Het bevorderen van de objectieve herziening van wettelijke en andere zaken binnen een redelijke termijn. Op dit punt heeft Letland al zo'n tien zaken verloren bij het Europese Hof. 3. Het voorkomen van onvolkomenheden in kwesties met betrekking tot schendingen van mensenrechten. Van zo'n 300 000 mensen in Letland, van wie velen al hun hele leven in Letland wonen, zijn de fundamentele burgerrechten afgenomen. In Letland wordt momenteel gelachen om het woord "ombudsman". Als de situatie niet verandert, staat het gelijk aan het woord "clown".</p>
    </intervention>
  </section>
  <section id="creitem5" title="5. Mededingingsregels voor horizontale samenwerking (debat)">
    <intervention id="4-057" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Aan de orde is het debat over de mondelinge vraag aan de Commissie van mevrouw Bowles, namens de Commissie ECON, over de herziening van de mededingingsregels inzake horizontale samenwerkingsovereenkomsten (O-0131/2010 – B7-0565/2010).</p>
    </intervention>
    <intervention id="4-058" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">plaatsvervangend auteur. – Mevrouw de Voorzitter, mijnheer de commissaris, de twee verordeningen voor groepsvrijstelling, waarvan de een betrekking heeft op de specialisatieovereenkomsten en de ander op onderzoek en ontwikkeling, zullen aflopen op 31 december van dit jaar. De Commissie heeft twee wetgevingsvoorstellen gemaakt: twee voorstellen voor een verordening die liggen bij dit Parlement om de verordeningen te vervangen die nu op hun eind lopen.</p>
      <p sl="es">Er is heel wat tijd verstreken sinds het moment dat de eerste verordeningen werden aangenomen. Er zijn belangrijke veranderingen geweest op het gebied van de wetgeving, met name het moderniseringspakket van 2003, er zijn essentiële wetsbesluiten genomen op dit terrein en de Commissie heeft veel geleerd van de praktijk, wat ook een belangrijk aspect is.</p>
      <p sl="es">De Commissie heeft twee ronden voor overleg met de belanghebbenden geopend, wat een goede methode is die in de geest is van een goede wetgeving en kan rekenen op de steun van de publieke opinie. De grote vraag is nu: welk gebruik zal de Commissie maken van de antwoorden van degenen die bij dit overleg betrokken waren? Zal zij die in aanmerking nemen of zullen die standpunten gewoon in de prullenbak terechtkomen? In dit verband is wat het Parlement en de Commissie economische zaken willen weten, samen te vatten in zes punten. Welke voorstellen en concrete ideeën hebben de belanghebbenden naar voren hebben gebracht waarmee de Commissie rekening zal houden wanneer ze deze verordeningen gaat opstellen en vaststellen, om ervoor te zorgen dat ze "van de bron tot de bühne" komen?</p>
      <p sl="es">In de tweede plaats: wat is het standpunt van de Commissie inzake de horizontale overeenkomsten die niet vallen onder de verordeningen voor groepsvrijstelling betreffende onderzoek en ontwikkeling? Wat hebben de belanghebbenden gezegd in die overlegronde? Wat zouden de voordelen zijn vanuit het oogpunt van de industrie, de reële economie en bescherming van de concurrentiepositie, als er nieuwe verordeningen worden voorgesteld waarin rekening wordt gehouden met de horizontale overeenkomsten die niet vallen onder de twee onderhavige groepsvrijstellingsverordeningen? Denkt de Commissie met nieuwe verordeningen te komen om die te dekken? Ja of nee? De vraag is vrij duidelijk.</p>
      <p sl="es">Het derde probleem waarover lang gediscussieerd is in de Commissie economische en monetaire zaken is het onderwerp van de zogeheten "octrooihinderlagen" die zich, zoals de commissaris weet, voordoen wanneer een van de betrokken bedrijven die mee doet aan het vaststellen van normen, informatie achterhoudt over octrooien waarvan hij houder is of die hij in de toekomst denkt te registreren. Dit leidt tot ernstige schade en bezwaren bij de bedrijven die van die informatie onkundig zijn en die zich ertoe verplichten te handelen conform de vastgestelde parameters.</p>
      <p sl="es">Deze vraag hier is vrij specifiek omdat dit een geval is van verstoring van de concurrentie en de barrières in de interne markt, wat in onze instelling een doodzonde is: is de Commissie voornemens het probleem van de "octrooihinderlagen" aan te pakken in het kader van nieuwe ontwerpverordeningen, of is zij daarentegen van mening dat er aanvullende sociale wetgeving nodig is om misbruik van het octrooirecht te vermijden? Is de Commissie bereid te garanderen dat er een geïntegreerd en samenhangend wetgevingskader is zonder tegenstrijdigheden tussen de mededingingsregels en de sectorspecifieke wetgeving op het gebied van de intellectuele-eigendomsrechten?</p>
      <p sl="es">De vierde en de vijfde vraag hebben betrekking op de economische governance , of zo u wilt, governance van de mededinging. We hebben geleerd dat we moeten streven naar convergentie met andere mededingingsautoriteiten, en dit verband is het van belang te weten in welke mate de Commissie bij het opstellen van deze verordeningen gebruik heeft gemaakt van wettelijke besluiten en van de besluiten van nationale en internationale autoriteiten.</p>
      <p sl="es">De laatste vraag heeft betrekking op een onderwerp dat bijzonder gevoelig ligt in mijn commissie, en waarover de heer Schwab ongetwijfeld het een en ander te zeggen zal hebben. Mijn vraag gaat over de verkoopketen van voedingsmiddelen. Het lijkt duidelijk sprake te zijn van ongelijke omstandigheden onder de producenten, tussen de landbouwers aan de ene kant en de grote ketens aan de andere kant. Denkt de Commissie iets te doen om ervoor te zorgen dat de zwakste partij bij deze overeenkomst op gelijkwaardige en rechtvaardige wijze behandeld wordt? Dat zijn de vragen, mijnheer de commissaris, die ik u vriendelijk verzoek zo volledig, duidelijk en nauwkeurig mogelijk te beantwoorden.</p>
    </intervention>
    <intervention id="4-059" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik wil de geachte afgevaardigde hartelijk danken voor deze vraag, want dit is zeker een zeer belangrijk verantwoordelijkheidsgebied voor de Europese Unie.</p>
      <p sl="en">Concurrerende bedrijven werken vaak samen, bijvoorbeeld op het gebied van onderzoek en ontwikkeling, productie, inkoop, productstandaardisering en informatie-uitwisseling. Zoals u weet, kan dat gunstig zijn voor de consumenten en leiden tot lagere prijzen, meer keus en betere producten. Deze horizontale overeenkomsten – we noemen ze horizontaal omdat de samenwerkende ondernemingen actief zijn op hetzelfde niveau in de toeleveringsketen – kunnen bedrijven de mogelijkheid geven om in te spelen op toenemende concurrentiedruk en een veranderende markt die wordt beïnvloed door globalisering.</p>
      <p sl="en">Maar er is ook een risico dat dit soort overeenkomsten kunnen leiden tot ernstige mededingingsproblemen, bijvoorbeeld als de partijen afspreken prijzen vast te stellen, markten te verdelen of de productie te beperken. De Commissie heeft zich de afgelopen twee jaar beziggehouden met het herzien van de mededingingsrichtsnoeren voor horizontale overeenkomsten, met een grondige evaluatie en brede raadpleging. De nieuwe regels, die tegen het einde van dit jaar aangenomen zouden moeten zijn, worden veel gedetailleerder, gebruiksvriendelijker en duidelijker, zodat ze beter duidelijk maken welke soorten samenwerking zijn toegestaan.</p>
      <p sl="en">Zoals altijd moet de Commissie zorgvuldig een evenwicht vinden tussen de behoeften van de verschillende belanghebbenden. De twee voornaamste elementen van de nieuwe mededingingsregels zijn de instelling van standaarden en de uitwisseling van informatie. In de reacties op de openbare raadpleging sprak ongeveer twee derde van de belanghebbenden over standaardisering.</p>
      <p sl="en">Een goed functionerend systeem voor de vaststelling van standaarden is essentieel voor de Europese economie als geheel en in het bijzonder voor de sector informatie- en communicatietechnologie. De horizontale richtsnoeren bevorderen een standaardiseringssysteem dat transparant is en leidt tot voorspelbare kosten voor licenties van intellectuele-eigendomsrechten. Hiervoor is het nodig dat er een evenwicht wordt gevonden tussen de soms tegenstrijdige belangen van bedrijven met verschillende bedrijfsmodellen die betrokken zijn bij het standaardiseringsproces. Aan de ene kant van het spectrum bevindt zich de pure innovator en aan de andere kant de pure fabrikant, elk met eigen prioriteiten en behoeften.</p>
      <p sl="en">De nieuwe regels zullen ervoor zorgen dat er voldoende prikkels zijn voor verdere innovatie en dat de consumenten kunnen profiteren van de traditionele voordelen van standaardisering. Om te voorkomen dat standaardiseringsovereenkomsten moeten worden beoordeeld op grond van de mededingingsregels en ervoor te zorgen dat ze binnen de zogenoemde veilige zone vallen – wat inhoudt dat ze geacht worden in overeenstemming te zijn met de mededingingsregels – zijn er drie algemene voorwaarden waaraan moet worden voldaan.</p>
      <p sl="en">De eerste is dat een standaardiseringsorganisatie een evenwichtig IER-beleid moet hebben, dat in het goed vertrouwen openbaar maken van de betreffende IER's vereist en erop gericht moet zijn deze onder eerlijke, redelijke en niet-discriminerende voorwaarden in licentie te geven. De tweede is dat het standaardiseringsproces open en transparant moet zijn, zodat alle relevante actoren eraan kunnen deelnemen. De derde is dat het standaardiseringsproces ook zo transparant moet zijn dat belanghebbenden op de hoogte kunnen blijven van verwachte, lopende en afgeronde werkzaamheden.</p>
      <p sl="en">U had het ook over octrooihinderlagen. Praktijkervaring, zowel in de EU als in de VS, laat zien dat octrooihinderlagen een wezenlijk probleem kunnen vormen, doordat ze het de industrie onmogelijk maken een geïnformeerde keuze te maken met betrekking tot de potentiële kosten van de technologieën die als standaard worden gekozen. De aanpak van de Commissie is standaardiseringsorganisaties stimuleren duidelijke regels in te stellen voor de openbaarmaking van octrooien. Het risico wordt daarmee niet volledig weggenomen, maar wel verkleind.</p>
      <p sl="en">Voor O&amp;O-overeenkomsten met een beperkt aantal partijen – vaak maar twee – liet de openbare raadpleging juist zien dat belanghebbenden van mening waren dat er in de praktijk geen echt probleem van octrooihinderlagen is, aangezien de partijen geprikkeld worden om innovaties op de markt te brengen en eventuele potentiële problemen vooraf kunnen worden opgelost door middel van overeenkomsten tussen de partijen.</p>
      <p sl="en">Dan nu informatie-uitwisseling; dat kan concurrentiebevorderend zijn als het bedrijven in staat stelt algemene marktgegevens te verzamelen waarmee ze hun klanten beter van dienst kunnen zijn. Er zijn echter ook situaties waarin de uitwisseling van marktinformatie misbruikt kan worden, bijvoorbeeld als bedrijven gevoelige informatie gebruiken om gedrag te coördineren. In reactie op een sterke vraag van de belanghebbenden bevatten de richtsnoeren een nieuw hoofdstuk waarin algemene beginselen zijn vastgelegd voor de mededingingsbeoordeling van informatie-uitwisseling.</p>
      <p sl="en">De laatste vraag die door het Parlement is gesteld, had betrekking op de kwestie van inkoopcoöperaties. De Commissie is altijd van mening geweest dat gezamenlijke inkoopgroepen van kleine detaillisten gunstig kunnen zijn voor de mededinging, in het bijzonder ten aanzien van grote leveranciers. De horizontale richtsnoeren geven sinds 2000 een positieve beoordeling voor dit type samenwerking tot bepaalde grenzen van het marktaandeel. Na de herzieningsprocedure stelt de Commissie voor dat inkoopovereenkomsten, zolang het marktaandeel van de deelnemers 20 procent of minder is, worden geacht in overeenstemming te zijn met de mededingingsregels. De Commissie is zich er echter ook van bewust dat internationale inkoopallianties van grote detaillisten een negatief effect kunnen hebben op de mededinging en er worden kwesties bestudeerd in de context van het werk van de Commissie aan een beter functionerende voedsellevering.</p>
    </intervention>
    <intervention id="4-060" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">namens de PPE-Fractie. – Mevrouw de Voorzitter, mijnheer de commissaris, niemand wil te veel betalen voor dingen waarvan we de echte waarde niet eens kennen. Op dezelfde manier willen we niet te veel betalen als gevolg van een oneerlijk overeenkomst tussen ondernemingen. Het mededingingsbeleid in de Europese Unie heeft zich tot nu toe gericht op oneerlijke ondernemingen. De regulering van horizontale samenwerking tussen ondernemingen is in mijn ogen een van de manieren waarmee de Commissie een geslaagde oplossing biedt voor het probleem van mededinging in het geval dat ondernemingen samenwerken op gebieden als onderzoek en ontwikkeling, volledige exploitatie van het productievolume, de distributie van gangbare producten en standaardisering. De aandacht voor de kwestie van standaardisering in de nieuwe regels voor samenwerking tussen ondernemingen is verheugend. Hierdoor zullen ondernemingen en sectoren een duidelijke keuze kunnen maken met betrekking tot de octrooien waarvan zij gebruik willen maken. Iedere standaard bestaat uit octrooien die zijn geregistreerd door bedenkers en ondernemingen. Om een standaard in te dienen is het nodig om te weten welke specifieke technologische oplossing wordt aangeboden en welke vergoeding de octrooihouder wil ontvangen voor het gebruik van zijn octrooi. Daarom moeten we een mechanisme invoeren waarin alle partijen die betrokken zijn bij de keuze van een standaard, zich duidelijk bewust zijn van de voor- en nadelen van een vinding en van de prijs die zij betalen voor het gebruik van het octrooi. In ons dagelijks leven willen we weloverwogen keuzes maken, en daarom is het logisch dat ondernemingen die aanzienlijke bedragen investeren in de ontwikkeling en vervaardiging van nieuwe technologieën met een hoge toegevoegde waarde, dat ook willen. In mijn ogen zullen deze nieuwe regels voor horizontale samenwerking tussen ondernemingen er ten minste gedeeltelijk aan bijdragen dat ondernemingen niet buitensporig hoeven te betalen voor het gebruik van octrooien. Dank u voor uw aandacht.</p>
    </intervention>
    <intervention id="4-061" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">namens de S&amp;D-Fractie. – Mevrouw de Voorzitter, waarde collega's, concurreren is niet het tegenovergestelde van samenwerken. Er bestaan samenwerkingsovereenkomsten tussen bedrijven die op hetzelfde marktniveau met elkaar concurreren en die concurrerend zijn en opereren conform de interne wetgeving van de Europese Unie.</p>
      <p sl="es">Om redenen van juridische veiligheid, gezien de complexe aard van deze materie en de balansen die moeten worden opgemaakt, moeten bedrijven instrumenten hebben om vast te kunnen stellen welke horizontale overeenkomsten de verboden die in de Verdragen zijn vastgelegd, overtreden en de concurrentie beperken.</p>
      <p sl="es">Dit is een kritieke periode want de richtlijnen voor horizontale overeenkomsten zijn tien jaar oud, en de verordeningen voor groepsvrijstelling voor specialisatieovereenkomsten en onderzoeks- en ontwikkelingsovereenkomsten zullen eind dit jaar aflopen. De Unie dient die instrumenten dan ook onverwijld aan te passen, en zij kan zich niet de luxe veroorloven van een leemte in de regelgeving die bij onze bedrijven leidt tot twijfels, onzekerheid en verlamming van hun activiteiten.</p>
      <p sl="es">Dat zou een onaanvaardbare rem zijn op onze economie en getuigen van een buitengewoon gebrek aan verantwoordelijk in een tijd van crisis die juist om initiatieven vraagt voor het herstel en de stimulering van de economie. Daar het tijdschema van de herziening loopt tot 31 december 2022, moet de Europese industrie bovendien worden uitgerust met de vereiste middelen om te kunnen inspelen op de belangrijke veranderingen waarmee de internationale economie in die periode te maken zal krijgen.</p>
      <p sl="es">Een paar maanden geleden heeft de Europese Unie onder het Spaanse voorzitterschap de Europa 2020-strategie aangenomen, die een vastberaden keuze is voor een inclusieve samenleving gebaseerd op kennis en innovatie. Het nieuwe regelgevingskader dient de ontwikkeling te bevorderen van een intelligente, geschakelde economie die het mogelijk maakt ondernemersnetwerken met elkaar te verbinden en de synergie tussen bedrijven te benutten door middel van overeenkomsten die bevorderlijk zijn voor normalisatie, specialisatie, en onderzoek en ontwikkeling ten voordele van de Europese consument, maar ook middels overeenkomsten die kunnen bijdragen tot de gezamenlijke productie, inkoop en verkoop, en tot het bevorderen van coöperaties en van groepen ondernemingen, in het bijzonder kleine en middelgrote bedrijven.</p>
      <p sl="es">Wij steunen de Commissie in haar streven om dit pakket initiatieven te gebruiken voor het vergroten van de doelmatigheid, het bevorderen van de vooruitgang op wetenschappelijk en technisch gebied, het verschaffen van voordelen aan de uiteindelijke consument en, kortom, voor het verbeteren van ons algemene concurrentievermogen en de duurzame ontwikkeling van ons bedrijfsleven.</p>
    </intervention>
    <intervention id="4-062" speaker_id="97137" name="Sylvie GOULARD" is_mep="True" mode="spoken" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mevrouw de Voorzitter, er zijn veel dingen gezegd, vooral door mijn collega's de heer García-Margallo y Marfil en de heer Sánchez Presedo, over de levendigheid van de discussie die wij binnen de Commissie economische en monetaire zaken hebben gevoerd, en over de noodzaak om snel teksten goed te keuren – de heer Sánchez Presedo heeft daar zojuist op gewezen – om het actiekader van onze ondernemingen te verduidelijken. Ik zal mij beperken tot twee meer algemene, meer politieke opmerkingen.</p>
      <p sl="fr">Ten eerste heeft de crisis ervoor gezorgd dat mensen zich terugtrekken en dat er in al onze landen nationalistische en protectionistische tendensen zijn ontstaan, en daarom zien wij er in het Parlement bijzonder nauwlettend op toe dat de interne markt wordt geëerbiedigd en niet verbrokkeld raakt. Er staat hier heel wat op het spel – ik zie collega's van de bevoegde commissie jaknikken. Dat is erg belangrijk en wij weten dat commissaris Barnier hieraan werkt, ter ondersteuning van het verslag van de heer Monti. Als Fractie Alliantie van Liberalen en Democraten voor Europa geloven wij heilig in rivaliteit die innovatie stimuleert.</p>
      <p sl="fr">We moeten echter evenmin vergeten dat de Europese bedrijven met wereldwijde concurrentie te maken hebben en dat het vooral voor de kleine en middelgrote ondernemingen, en dan met name op het terrein van onderzoek en ontwikkeling, bijzonder belangrijk is bruggen te bouwen; we moeten erop toezien dat de mededinging niet uitloopt op een wederzijdse vernietiging ten gunste van bedrijven in andere gebieden van de wereld, die overigens niet altijd een erg eerlijke competitie jegens hun concurrenten beoefenen. Voor ons is het dus van het grootste belang – uiteraard met naleving van de eigendomsrechten, zoals reeds is genoemd – dat wij een manier vinden om misbruik van octrooien te voorkomen en daarbij toch concurrentie mogelijk te maken. Zoals zo vaak gaat het om een nogal delicaat evenwicht.</p>
      <p sl="fr">Ter afsluiting wil ik zeer krachtig onderstrepen dat ik het eens ben met wat de heer García-Margallo y Marfil heeft gezegd over concurrentie in de levensmiddelensector. Wij hebben een tamelijk vreemde situatie in Europa. Wij houden ons zeer sterk bezig met de concurrentie in bepaalde sectoren, terwijl we aan andere sectoren veel minder aandacht besteden. Het is evident dat de wanverhouding tussen het aantal producenten en het aantal kopers problemen oplevert voor de mededinging. Daarom ben ik blij, mijnheer de commissaris, dat u de woorden van de heer García-Margallo y Marfil hebt ondersteund.</p>
    </intervention>
    <intervention id="4-063" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mevrouw de Voorzitter, mijnheer de commissaris, ik wil me graag aansluiten bij wat mijn collega's hebben gezegd en ik wil vooral het feit verwelkomen dat de Europese Commissie het bedrijfsleven, de lidstaten en het Europees Parlement al in een vroeg stadium bij de herziening van de mededingingsregels inzake horizontale samenwerkingsovereenkomsten betrekt; tenslotte zullen de bestaande groepsvrijstellingsverordeningen aan het eind van het jaar aflopen. Naar mijn mening bevat het ontwerp van mei 2010 enkele belangrijke veranderingen, met name op het gebied van de standaarden en de uitwisseling van informatie, zoals al is opgemerkt. Beide zullen voor een grotere rechtszekerheid en duidelijkere regels voor bedrijven zorgen, wat van groot belang is voor de naleving. We hebben al gehoord dat naleving van de regels van de Europese interne markt een beginsel is waaraan alle bedrijven zich moeten houden.</p>
      <p sl="de">Concurrentie en innovatie zijn van cruciaal belang voor onze economie. Daarom is het belangrijk om de regels uit 2009 aan te passen aan de huidige situatie en om doelmatige mechanismen te in te voeren om de naleving en de uitvoering van de mededingingswetgeving door bedrijven en overheidsinstanties te bevorderen. Het is om die reden dat de parlementaire vraag door zo'n grote meerderheid van de commissie werd gesteund, wat ik zeer verwelkom. Ik wil iets vragen over wat u zojuist hebt gezegd. Het is een feit dat de inkoopovereenkomsten van grote, internationale winkelketens kunnen worden gecategoriseerd als horizontale overeenkomsten. In de mededeling van vorig jaar over de werking van de voedselvoorzieningsketen in Europa was u bijzonder kritisch over macht van de vraagzijde, maar nu lijkt u deze macht juist als bijzonder positief te beschouwen. U hebt zojuist gezegd dat u samenwerking tussen kleine detailhandelaren verwelkomt, mits het marktaandeel van de deelnemers aan een inkoopovereenkomst maximaal 20 procent bedraagt. Mijn vraag aan u is de volgende: wat is de reden voor uw gewijzigde visie op deze horizontale inkoopovereenkomsten? Waarom bent u van mening veranderd?</p>
    </intervention>
    <intervention id="4-064" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, in de eerste plaats wil ik graag mijn instemming betuigen met de voorstellen van de Europese Commissie inzake de herziening van de mededingingsregels voor horizontale samenwerking. Doel is om de voorwaarden voor het verkrijgen van vrijstellingen te verduidelijken, de beperkingen te corrigeren en informatie te verschaffen over intellectuele-eigendomsrechten.</p>
      <p sl="ro">Door de economische en financiële crisis is het duidelijk geworden dat nauwere samenwerking op deze gebieden en een algemeen gemeenschappelijk regelgevingskader nodig zijn.</p>
      <p sl="ro">Wij moeten ook de mogelijkheid evalueren om informatie over mededinging vaker en op bredere schaal uit te wisselen, alsmede de mogelijkheid om op dit gebied mondiaal bestuur in te stellen.</p>
      <p sl="ro">Het stroomlijnen van samenwerkingsovereenkomsten tussen mededingers bevordert de innovatie en geeft het concurrentievermogen van Europese bedrijven een steun in de rug.</p>
      <p sl="ro">Ik meen daarom dat een er een analyse moet komen over de mogelijkheid om in voorkomend geval algemene groepsvrijstellingsverordeningen door te voeren voor andere soorten horizontale overeenkomsten.</p>
    </intervention>
    <intervention id="4-065" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, naar mijn mening kunnen we de mededinging organiseren door uniforme regels in te voeren, en daarom wil ik graag weten welke opties er beschikbaar zijn in de telecommunicatiesector, met name op het gebied van het verlenen van vergunningen voor frequenties, zodat we de veilingen of zogeheten schoonheidswedstrijden in de telecommunicatiesector kunnen reguleren. Tenslotte zullen de nieuwe technologieën die beschikbaar komen met de vierde generatie netwerken, een hele wereld van nieuwe mogelijkheden openen.</p>
      <p sl="de">Wanneer je naar een ander land in Europa gaat, zie je dat veel prijzen die op het scherm van je telefoon verschijnen, gelijk zijn. Heeft u plannen om de concurrentie in de roamingsector verder te stimuleren? Hoe kan roaming volgens u onderworpen worden aan behoorlijke mededingingsregels en hoe kunt u ervoor zorgen dat de prijzen niet verveelvoudigen wanneer je een geografische grens passeert?</p>
    </intervention>
    <intervention id="4-066" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, ik ben de geachte afgevaardigden zeer erkentelijk voor dit debat, want het helpt ons de weg vrij te maken voor deze zeer belangrijke wijzigingen in het rechtskader waarbinnen onze bedrijven in de toekomst zullen opereren. Ik ben het zeer eens met iedereen die heeft opgeroepen tot eerlijke mededinging, want alleen eerlijke mededinging kan leiden tot eerlijke werkwijzen en natuurlijk tot reële in plaats van afgesproken prijzen. Dat is heel belangrijk voor de burgers van Europa: hoe we een gunstige omgeving kunnen scheppen om positieve resultaten te bereiken maar de mogelijkheid van afgesproken prijzen op de markt kunnen voorkomen.</p>
      <p sl="en">Ik kan u verzekeren dat we kijken naar alle mogelijke manieren om een oplossing te vinden waarmee de prijzen van de octrooien niet te hoog worden. U weet heel goed van het debat over deze kwestie hoe moeilijk dat is. Ik kan u zeggen dat we in de Commissie de vertraging zeer betreuren – het lukt ons al zo lang niet een geschikte oplossing voor het octrooi te vinden – want het zou zeker de voorwaarden scheppen voor een sprong vooruit wat betreft de bescherming van intellectuele-eigendomsrechten en het verbeteren en concurrerender maken van Europa als het gaat om octrooibescherming op internationaal niveau.</p>
      <p sl="en">Rechtszekerheid en een nieuw rechtskader zijn twee belangrijke kwesties waarop we ons hebben gericht bij het opstellen van onze voorstellen. We hebben vrij uitgebreide openbare raadplegingen gehouden met betrekking hiertoe. We hebben 190 bijdragen ontvangen van belanghebbenden uit de industrie, advocatenkantoren, academies en overheden, dus we denken dat we voor het eindresultaat een passend evenwicht hebben weten te bereiken.</p>
      <p sl="en">Ik ben zeer dankbaar voor het onderstrepen van het belang van EU 2020, want dat is precies de reden waarom we het kader waarbinnen bedrijven actief zijn, moeten verbeteren en veranderen door te proberen positieve, gunstige omgevingen te creëren waarin bedrijven op het gebied van onderzoek en ontwikkeling en innovatie kunnen bloeien, en te onderzoeken hoe deze bedrijven toegevoegde waarde kunnen hebben voor de Europese economieën en hoe we de voorwaarden kunnen scheppen om te zorgen dat ze in Europa blijven en niet op zoek gaan naar mogelijkheden om de producten elders te vervaardigen.</p>
      <p sl="en">Ik kan u verzekeren dat dit een van de elementen was waaraan de Commissie, en in het bijzonder mijn collega-commissarissen Almunia en Barnier, bijzonder aandacht heeft besteed als het gaat om het Pakket eengemaakte markt. Omdat we nu met een eengemaakte markt nieuwe kansen hebben om nieuwe mogelijkheden te benutten, nieuwe wegen in te slaan en voorwaarde te scheppen die belangrijk zijn voor een echt goede vooruitgang, met name in O&amp;O-sectoren.</p>
      <p sl="en">Wat betreft de concrete vragen van de heer Schwab, die heeft gewezen op bepaalde verschillen in de aanpak van de Commissie van deze kwestie voor kleine leveranciers tegen grote ondernemingen, zijn we na een zeer grondige herzieningsprocedure en onze zeer uitgebreide raadplegingen van de belanghebbenden en de lidstaten tot de conclusie gekomen dat de benadering waarvoor wij ons nu uitspreken, beter aansluit bij de huidige situatie, de actuele gegevens die we hebben ontvangen, en daarom stellen wij deze lijn voor.</p>
    </intervention>
    <intervention id="4-067" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Ik heb één ontwerpresolutie ontvangen die is ingediend overeenkomstig artikel 115, lid 5, van het Reglement namens de Commissie economische en monetaire zaken.</p>
      <p sl="nl">Het debat is gesloten.</p>
      <p sl="nl">De stemming vindt vandaag, donderdag 25 november 2010, om 12.00 uur plaats.</p>
      <a text="(De vergadering wordt om 11.30 uur onderbroken en om 12.00 uur hervat)"/>
    </intervention>
  </section>
  <section id="creitem6" title="6. Strijd tegen darmkanker in de Europese Unie (schriftelijke verklaring)">
    <intervention id="4-070" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Schriftelijke verklaring nr. 0068/2010, ingediend door de leden Pavel Poc, Frieda Brepoels, Cristian Silviu Buşoi, Jo Leinen en Alojz Peterle, over de strijd tegen darmkanker in de Europese Unie is door de meerderheid van de leden van het Parlement ondertekend.</p>
      <p sl="nl">Bijgevolg zal deze verklaring, overeenkomstig artikel 123 van het Reglement worden toegezonden aan degenen voor wie ze bestemd is, en, met de namen van de ondertekenaars, worden gepubliceerd in de aangenomen teksten van deze vergadering.</p>
    </intervention>
    <intervention id="4-071" speaker_id="96715" name="Pavel POC" is_mep="True" mode="spoken" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="en">Mijnheer de Voorzitter, ik weet dat iedereen met de stemmingen wil beginnen, maar ik wil namens alle medeondertekenaars – mevrouw Brepoels, de heer Buşoi, de heer Lehne, de heer Peterle en mezelf – iedereen danken die onze schriftelijke verklaring over de strijd tegen darmkanker heeft gesteund.</p>
      <p sl="en">Het feit dat al een maand voor het verstrijken van de goedkeuringstermijn een meerderheid de verklaring heeft ondertekend, toont hoe belangrijk het Parlement deze kwestie vindt. Ik kan u verzekeren dat dit niet een eenmalige gebeurtenis was, maar onderdeel van een grotere actie gericht op de EU en haar lidstaten. Hartelijk dank voor uw steun, collega's.</p>
    </intervention>
  </section>
  <section id="creitem7" title="7. Kamp Ashraf (schriftelijke verklaring)">
    <intervention id="4-073" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Schriftelijke verklaring nr. 0075/2010, ingediend door de leden Alejo Vidal-Quadras, Stephen Hughes, Kristiina Ojuland, Søren Bo Søndergaard en Struan Stevenson, over Camp Ashraf, is door de meerderheid van de leden van het Parlement ondertekend.</p>
      <p sl="nl">Bijgevolg zal deze verklaring, overeenkomstig artikel 123 van het Reglement worden toegezonden aan degenen voor wie ze bestemd is, en, met de namen van de ondertekenaars, worden gepubliceerd in de aangenomen teksten van deze vergadering.</p>
    </intervention>
    <intervention id="4-074" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Mijnheer de Voorzitter, ook ik wil mijn dank uitspreken aan iedereen die schriftelijke verklaring nr. 75 over Kamp Ashraf heeft ondertekend. Dit is een heel krachtige boodschap voor de Irakese autoriteiten om een einde te maken aan de inhumane belegering van Kamp Ashraf, waar 3 400 onschuldige mensen wonen, een situatie die nu al een paar maanden duurt. Ik ben werkelijk heel erg dankbaar dat meer dan de helft van de afgevaardigden deze verklaring heeft ondertekend. De verklaring is nog maar een maand geleden ingediend. Dit is dus een heel snelle overwinning. Hartelijk dank.</p>
      <a text="(Applaus)"/>
    </intervention>
  </section>
  <section id="creitem8" title="8. Stemmingen">
    <intervention id="4-076" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Wij gaan nu over tot de stemming.</p>
      <a text="(Uitslag van de stemming en andere details over de stemming: zie notulen)"/>
    </intervention>
  </section>
  <section id="creitem9" title="8.1. Begroting 2011 (B7-0683/2010&#10;) (stemming)"/>
  <section id="creitem10" title="8.2. Mensenrechten, sociale en ecologische normen in internationale handelsovereenkomsten (A7-0312/2010, Tokia Saïfi) (stemming)"/>
  <section id="creitem11" title="8.3. Verslag over de activiteiten van de Europese Ombudsman in 2009 (A7-0275/2010, Mariya Nedelcheva) (stemming)"/>
  <section id="creitem12" title="8.4. Speciaal verslag van de Europese Ombudsman aan het Europees Parlement naar aanleiding van zijn ontwerpaanbeveling aan de Europese Commissie inzake klacht 676/2008/RT (overeenkomstig artikel 205, lid 2, eerste deel, van het Reglement van het Europees Parlement) (A7-0293/2010, Chrysoula Paliadeli) (stemming)"/>
  <section id="creitem13" title="8.5. 26ste jaarverslag betreffende de controle op de toepassing van het EU-recht (2008) (A7-0291/2010, Eva Lichtenberger) (stemming)"/>
  <section id="creitem14" title="8.6. De publieke omroep in het digitale tijdperk: de toekomst van het duale systeem (A7-0286/2010, Ivo Belet) (stemming)">
    <intervention id="4-084" speaker_id="28257" name="Ivo BELET" is_mep="True" mode="spoken" role="rapporteur" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="en">Ik wil alleen even zeggen dat ik denk dat het Parlement vandaag een heel belangrijk signaal afgeeft, namelijk dat wij ons duale mediasysteem willen bevorderen door zowel de commerciële als de publieke omroepen voldoende ademruimte te geven.</p>
      <p sl="en">Daarnaast is gebleken dat degenen die een jaar geleden zeiden dat dit parlement het niet eens kan worden over een tekst over garanties voor mediapluralisme, het bij het verkeerde eind hadden. Ik wil vooral collega Petra Kammerevert danken, en natuurlijk ook Doris Pack, want zij is de moeder van dit initiatief.</p>
    </intervention>
  </section>
  <section id="creitem15" title="8.7. Tiende verjaardag van resolutie 1325 van de VN-Veiligheidsraad &quot;Vrouwen, vrede en veiligheid (B7-0624/2010&#10;) (stemming)"/>
  <section id="creitem16" title="8.8. De situatie in de bijenteelt (stemming)"/>
  <section id="creitem17" title="8.9. Naar een nieuwe energiestrategie voor Europa 2011-2020 (A7-0313/2010, Lena Kolarska-Bobińska) (stemming)">
    <intervention id="4-089" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="en">Mijnheer de Voorzitter, afgelopen dinsdag stemden wij over het verslag-Rapkay, met een compromisamendement over koolmijnen. Of wij het nu leuk vinden of niet, het Parlement heeft een besluit genomen. Als wij nu voor iets anders zouden stemmen, zou dat niet goed worden ontvangen, zeker niet door de Commissie. Ik stel dus voor om in amendement 1 van de Fractie van de Europese Volkspartij (Christendemocraten) het woord "niet-concurrentiekrachtige" in te voegen, om het in overeenstemming te brengen met het verslag-Rapkay. Wat uw persoonlijke standpunt ook moge zijn, maar het standpunt van het Parlement zou tenminste consistent moeten zijn.</p>
    </intervention>
    <intervention id="4-090" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, ik wil het Parlement informeren dat het amendement dat door de rapporteur, mevrouw Kolarska-Bobińska, is ingediend, onze tekst en de betekenis van onze tekst voldoende overeenstemt met de stemming van gisteren over het verslag-Rapkay. Het volgende deel van het mondelinge amendement verzwakt enkel de kracht en de toon van de resolutie betreffende het gebruik van steenkool als primaire energiebron in de energiemix van de Europese Unie. Ik denk dat er geen reden is om de consensus die we in de Commissie industrie, onderzoek en energie hebben bereikt, te schaden door dit mondelinge amendement goed te keuren. Daarom verzoek ik u om tegen dit amendement te stemmen.</p>
    </intervention>
  </section>
  <section id="creitem18" title="8.10. Voorbereidingen voor de klimaatconferentie in Cancún (29 november – 11 december 2010) (B7-0616/2010&#10;) (stemming)"/>
  <section id="creitem19" title="8.11. Situatie in de Westelijke Sahara (B7-0675/2010&#10;) (stemming)"/>
  <section id="creitem20" title="8.12. Oekraïne (B7-0650/2010&#10;) (stemming)">
    <intervention id="4-096" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, sinds de resolutie is opgesteld is één feit veranderd. Oekraïne was nog niet officieel benoemd tot voorzitter van de OVSE voor 2013. Dat is nu wel officieel en om die reden stel ik het volgende amendement voor, dat ik in het Engels zal voorlezen:</p>
      <p sl="de">"verzoekt de regering van Oekraïne de wetgeving inzake mediavrijheid aan te passen aan de OVSE-normen;" Deze zin blijft ongewijzigd. De volgende zin moet luiden: "een vastberaden optreden in dit opzicht zou de geloofwaardigheid van Oekraïne als fungerend voorzitter van de OVSE voor 2013 versterken".</p>
    </intervention>
  </section>
  <section id="creitem21" title="8.13. Internationaal handelsbeleid in de context van de klimaatveranderingsvereisten (A7-0310/2010, Yannick Jadot) (stemming)">
    <intervention id="4-101" speaker_id="96740" name="Yannick JADOT" is_mep="True" mode="spoken" role="rapporteur" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">Mijnheer de Voorzitter, wij stellen voor aan het eind van paragraaf 22 "prevent " door "inform " te vervangen. De formulering wordt:</p>
      <p sl="fr">"herhaalt ook zijn verzoek aan de Europese Commissie en de lidstaten om het Europees Parlement te informeren over door uitvoerkredietdiensten en de Europese Investeringsbank toegestane leningen voor projecten die een negatieve weerslag op het klimaat hebben".</p>
    </intervention>
  </section>
  <section id="creitem22" title="8.14. Maatschappelijk verantwoord ondernemen in het kader van internationale handelsovereenkomsten (A7-0317/2010, Harlem Désir) (stemming)">
    <intervention id="4-106" speaker_id="4318" name="Harlem DÉSIR" is_mep="True" mode="spoken" role="rapporteur rapporteur" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, wij stellen na overleg met de schaduwrapporteurs een wijziging voor aan het begin van paragraaf 32. De eerste woorden van deze paragraaf luiden dan als volgt − ik lees de tekst in het Engels omdat dat de taal is waarin we de tekst samen hebben opgesteld:</p>
      <p sl="fr">"verzoekt binnen deze fora de mogelijkheid van de opstelling van een verdrag te onderzoeken …".</p>
      <p sl="fr">en de rest van de paragraaf blijft ongewijzigd.</p>
    </intervention>
  </section>
  <section id="creitem23" title="8.15. Mededingingsregels voor horizontale samenwerking (stemming)">
    <intervention id="4-111" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem24" title="9. Stemverklaringen">
    <intervention id="4-115" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik heb voor deze ontwerpresolutie over de lopende onderhandelingen over de begroting 2011 gestemd. De mislukte bijeenkomst van het Bemiddelingscomité Parlement-Raad heeft in de hele Europese Unie aanzienlijke ongerustheid teweeggebracht. Het is jammer dat sommigen zich nog niet aan het Verdrag van Lissabon gehouden voelen. Als we het voor het eind van dit jaar niet eens kunnen worden over de begroting en daarmee samenhangende kwesties heeft dat zeer ingrijpende gevolgen. Inrichting van een Europese dienst voor extern optreden en van drie nieuwe instellingen voor toezicht op de financiële instellingen van de Europese Unie zou erg lastig worden als de middelen daarvoor ontbreken. Geldgebrek zou ook betekenen dat het cohesiebeleid, een van de belangrijkste beleidsterreinen van de Europese Unie, niet naar behoren uitgevoerd kan worden, om nog maar te zwijgen van wat er met de Europa 2020-strategie en het Galileo-programma zou gebeuren. Ik vind dan ook dat de constructieve en soepele opstelling van het Europees Parlement in deze tijden van financiële crisis eens te meer van verantwoordelijkheidsbesef getuigt.</p>
    </intervention>
    <intervention id="4-116" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, over de ramp van de begrotingsonderhandelingen voor 2011 wil ik het volgende opmerken. In de eerste plaats is het recht om een begroting op te stellen een centraal recht van elke democratisch parlement. In de tweede plaats moet elk zichzelf serieus nemend parlement dit recht uitoefenen. In de derde plaats wil ik de Europese Raad vragen om dit vanzelfsprekende recht van het Europees Parlement te respecteren. In de vierde plaats moet er een procedure worden gevonden die ervoor zorgt dat bij het nemen van besluiten over de begroting de stem van het Europees Parlement wordt gehoord.</p>
    </intervention>
    <intervention id="4-117" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik heb voor deze begroting gestemd en het is natuurlijk duidelijk dat wanneer wij in het Parlement budgetrecht hebben, wij die ook moeten gebruiken.</p>
      <p sl="fi">Nu moeten wij echter bedenken hoe wij op verantwoorde wijze kunnen handelen. Ik kan zeggen dat de inhoud van de begroting in menig opzicht niet de idealen weerspiegelt die wij in de Europese Unie delen. Ik hoop dat wij veel zaken zodanig in detail kunnen doornemen dat er overblijfselen uit het verleden aan het licht komen die niet langer relevant zijn, en dat wij op die manier de begroting durven herzien. Het is natuurlijk ook belangrijk ervoor te zorgen dat de Europese Unie eigen middelen krijgt en dat zij op die manier beter de taken kan uitvoeren die wij samen overeen zijn gekomen en die wij met het Verdrag van Lissabon hebben gekregen.</p>
      <p sl="fi">Wanneer ik erop wijs dat er enkele zaken zijn waarin wij tot nieuwe inzichten moeten komen, dan bedoel ik dat wij overblijfselen uit het verleden hebben, zoals de steun aan de tabaksteelt, die naar mijn mening niet langer tot de taken van de Europese Unie horen. Wij moeten in het hier en nu staan en een begroting opstellen die de Europese Unie daadwerkelijk versterkt.</p>
    </intervention>
    <intervention id="4-119" speaker_id="97193" name="Antonello ANTINORO" is_mep="True" mode="spoken" nationality="Italy" birth_date="03-08-1960" birth_place="Palermo" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb voor het verslag van mevrouw Saïfi gestemd omdat de in het verslag beoogde doelstelling om te omschrijven hoe mensenrechten, sociale normen en milieunormen in internationale handelsovereenkomsten moeten worden versterkt, is gehaald.</p>
      <p sl="it">Hierdoor zijn grote internationale organisaties in staat nauwer samen te werken teneinde in multilaterale overeenkomsten ruimte te vinden voor sociale kwesties. Het zou zinvol zijn om de Wereldhandelsorganisatie te hervormen om ruimte te scheppen voor een dergelijke samenwerking, hoewel het ostracisme van bepaalde landen de praktische uitvoering van een dergelijke hervorming in de weg zou staan.</p>
      <p sl="it">In de meest recente internationale overeenkomsten is de mensenrechtenclausule al opgenomen en dat zal in toekomstige handelsovereenkomsten standaard het geval zijn. Er moet dus voor worden gezorgd dat de 27 verdragen op effectieve wijze ten uitvoer worden gelegd, zodat landen kunnen profiteren van het stelsel van algemene tariefpreferenties (SAP), alsook van de flankerende maatregelen die de capaciteit om de overeenkomst uit te voeren moeten verbeteren.</p>
      <p sl="it">Tot slot, als het SAP hervormd wordt, moet het worden gericht op de landen waar de behoefte het grootst is.</p>
    </intervention>
    <intervention id="4-120" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik heb voor deze resolutie gestemd. Als rapporteur van het Parlement voor het jaarverslag over de mensenrechten van dit jaar, kan ik alleen maar herhalen hoe belangrijk het is om in internationale handelsovereenkomsten mensenrechtenbepalingen en -normen op te nemen.</p>
      <p sl="en">Handel kan niet alleen een belangrijke rol spelen bij het bevorderen van politieke en burgerrechten maar ook bij het bevorderen van economische en sociale rechten. Je hoeft alleen maar te denken aan de rol die handelsgerelateerde hulpprogramma's kunnen spelen bij het bevorderen van de ontwikkeling van tal van arme landen in de wereld. Wij moeten in gedachten houden dat in alle bilaterale handelsovereenkomsten die de EU sluit, en ook in de SAP- en SAP+-regelingen voor ontwikkelingslanden, mensenrechtenbepalingen zijn opgenomen.</p>
      <p sl="en">Wij moeten deze bepalingen en conditionaliteiten steviger maken en nauwgezet toezien op de naleving ervan. Ook moeten wij overwegen om niet-EU-landen die handelsbetrekkingen met de EU onderhouden, te onderwerpen aan een mensenrechtenonderzoek, en landen die cruciale internationale verdragen over duurzame ontwikkeling, sociale rechten en behoorlijk bestuur hebben geratificeerd, handelspreferenties toe te kennen.</p>
    </intervention>
    <intervention id="4-121" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, handel moet voor beide partijen de welvaart vergroten en hen maximale baten opleveren. Dat is het doel van handel. Landen voeren geen handel, dat doen ondernemingen en particulieren. Toch zien wij in dit verslag, en in het EU-handelsbeleid in het algemeen, dat de Commissie vastbesloten is om in haar handelsovereenkomsten allerlei niet-commerciële eisen op te nemen, en dan niet alleen eisen met betrekking tot mensenrechten, milieunormen, enz., maar ook, en dat is een stuk schadelijker, de eis om zich naar het voorbeeld van de EU in regionale handelsblokken te organiseren.</p>
      <p sl="en">Het uitgangspunt van handel is nu juist om ongeacht verschillen onderling te kopen en verkopen. Het is zinloos om je handelspartner tot iets te verplichten, bijvoorbeeld om de landen van Midden-Amerika te verplichten om onderling een handelsunie te vormen waarin zij elkaar bananen, koffie en snijbloemen verkopen. Wat dat betreft, schieten wij ook in Europa weinig op met een blok van even sterk geïndustrialiseerde economieën wanneer wij door zulke eisen zijn afgesneden van de groeimarkten in de rest van de wereld. Het is schadelijk voor de ontwikkelingslanden en voor de Angelsaksische landen, en het is met name schadelijk voor mijn land, dat zichzelf heeft verstrikt in een benauwde en wegkwijnende regionale douane-unie.</p>
    </intervention>
    <intervention id="4-123" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mijnheer de Voorzitter, de media spelen in onze democratische samenleving een heel bijzondere en belangrijke rol. Ze garanderen een hoog niveau van informatie en leveren daardoor een belangrijke bijdrage aan de werking van onze democratie. Ik ben ervan overtuigd dat kwalitatief hoogwaardige, evenwichtige publieke omroepen ook een positieve invloed hebben op het niveau van de commerciële omroepen. Publieke omroepen en commerciële omroepen hebben elkaar nodig en hebben een positieve invloed op elkaar. Als we een evenwichtige, informatieve mediaomgeving willen, moeten we onafhankelijke publieke omroepen steunen, als tegenwicht tegen commerciële omroepen. Dit is een van sleutels tot persvrijheid en zonder persvrijheid kan er geen betekenisvolle vrijheid van meningsuiting in onze gemeenschap bestaan.</p>
    </intervention>
    <intervention id="4-124" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik heb, in tegenstelling tot de aanbeveling van onze fractie, voor het verslag van de heer Belet gestemd, omdat ik het heel belangrijk vind dat wij erkennen dat publieke diensten, zoals de nationale publieke omroepen, moeten worden gewaarborgd. Dit is een zeer belangrijke zaak en wij kunnen zeggen dat wij er vrijwel alleen maar goede ervaringen mee hebben in democratieën.</p>
      <p sl="fi">Het is beslist waar dat wij ook commerciële omroepen nodig hebben. Deze twee verschillende diensten, de commerciële en de publieke zenders, kunnen elkaar aanvullen. Naar mijn mening is het een absoluut grondrecht en van wezenlijk belang voor de vrijheid van meningsuiting dat er een publieke zender bestaat die publiek wordt onderhouden en die zich richt op het produceren van actuele informatie voor de burgers in de natiestaten en in heel Europa.</p>
      <p sl="fi">Ik vind dit verslag uitstekend en het steunen waard en ik hoop dat het in alle lidstaten van de Europese Unie de trend blijft om publieke omroepen te steunen.</p>
    </intervention>
    <intervention id="4-125" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, ik heb voor het verslag-Belet gestemd omdat in dit verslag de fundamentele rol die de publieke omroep in Europa speelt, wordt erkend en omschreven. Ik zie dit als een belangrijke stap voor het Parlement, dat duidelijk stelt dat de publieke omroep politiek onafhankelijk moet blijven.</p>
      <p sl="it">Dit verslag lijkt speciaal geschreven te zijn voor Italië, waar de RAI in vergaande staat van ontbinding is, nu deze volledig in de greep is van de partijpolitiek, hetgeen ten koste gaat van de culturele en informatieve diepgang van de publieke omroep en, derhalve, van het hele land. Je hoeft maar te kijken naar wat er vorige week tijdens het programma "Vieni via con me" ("Ga met me mee") aan de hand was.</p>
      <p sl="it">De Minzolini's en de Masi's van de omroepwereld, kampioenen op het gebied van publieke desinformatie en hun betaalmeesters, zijn niet te verenigen met het verslag dat het Parlement vandaag heeft aangenomen. De Europese Unie dient hier nota van te nemen en maatregelen te nemen. We willen af van de partijpolitiek van de RAI!</p>
    </intervention>
    <intervention id="4-127" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik heb voor de resolutie gestemd. Het Europees Parlement moet de resolutie van de VN-Veiligheidsraad over vrouwen, vrede en veiligheid toejuichen.</p>
      <p sl="fi">Negentig procent van de oorlogsslachtoffers zijn burgers, grotendeels vrouwen en kinderen. Verkrachtingen en seksuele slavernij zijn de rauwe dagelijkse werkelijkheid van oorlog. Krachtens het Verdrag van Genève worden verkrachting en seksuele slavernij beschouwd als oorlogsmisdaden en misdaden tegen de menselijkheid. Er moet ook op worden gewezen dat verkrachting een vorm van genocide is en als zodanig door de internationale gemeenschap wordt erkend. Het is van wezenlijk belang dat degenen die zich aan deze misdaden schuldig maken, voor hun daden ter verantwoording worden geroepen.</p>
      <p sl="fi">Vrouwen moeten worden betrokken bij de maatregelen waarmee wordt geprobeerd conflicten te voorkomen en crisisbeheersing en vredesonderhandelingen te bevorderen. Het is ook belangrijk om vrouwen een rol te geven in de naoorlogse wederopbouw van hun land.</p>
    </intervention>
    <intervention id="4-128" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik heb voor deze uiterst belangrijke ontwerpresolutie gestemd, omdat we niet de ogen kunnen sluiten voor het feit dat het geweld tegen vrouwen toeneemt. Dat doet zich vooral voor in oorlogs- en conflictgebieden. Ik ben het ermee eens dat er in de EU op het hoogste niveau voldoende aandacht gegeven dient te worden aan uitvoering van resolutie 1325 van de UN-Veiligheidsraad, de eerste resolutie die de onevenredig grote en uitzonderlijke gevolgen van gewapende conflicten voor vrouwen erkent. Dit zou met name bij de permanente evaluatie van het Europese mensenrechtenbeleid hoog op de agenda moeten staan, wanneer het gaat om het uitwerken van een alomvattende landenstrategie voor de mensenrechten en om het evalueren van de EU-richtsnoeren betreffende geweld tegen vrouwen en meisjes en de richtsnoeren voor kinderen in gewapende conflicten – en uiteindelijk natuurlijk ook om de bestrijding van alle vormen van discriminatie waar deze groepen onder te lijden hebben. Ik steun de oproep om de vereiste middelen toe te wijzen voor de bestrijding van geweld tegen vrouwen en de ondersteuning van vrouwen in het ijveren voor vrede, veiligheid en het op gang brengen van verzoeningsprocessen.</p>
    </intervention>
    <intervention id="4-130" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, ik heb voor de ontwerpresolutie over de bijenteelt gestemd en voor het steunen van de bijenteeltsector, omdat bijenteelt de meest gespecialiseerde vorm van landbouw is die bestaat. Wanneer wij aan insecten denken, hebben we daar meestal niet de meest prettige associaties bij. Insecten zijn geen lieve beestjes, maar ze maken nu eenmaal deel uit van onze wereld. Desondanks zijn bijen de enige insecten die zijn getemd voor voedsel- en landbouwproductie. Dit laat zien hoe ongelooflijk belangrijk ze zijn.</p>
      <p sl="bg">Laten we ook niet vergeten dat wij, zonder bijen, ook van vele andere voedingsmiddelen verstoken zouden zijn, aangezien bijen verantwoordelijk zijn voor bestuiving. Het is van essentieel belang dat het Europees Parlement zich onverminderd blijft inzetten voor de harmonisering van normen tussen de EU en landen buiten de EU, met name in de landbouw en in het bijzonder voor de bijenteelt. De Commissie moet hier nota van nemen.</p>
    </intervention>
    <intervention id="4-132" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, ik zou graag mijn dank willen uitspreken aan mevrouw Kolarska-Bobinska voor de goede samenwerking en een uitstekend verslag. Dit is een verslag dat vandaag hier in het Parlement nog beter is gemaakt dan het was, doordat een meerderheid van het Parlement zich op het standpunt heeft gesteld dat wij in Europa onze doelstelling voor CO2 -vermindering moeten verhogen van 20 naar 30 procent. Dit is de voorwaarde waaraan voldaan moet worden om ervoor te zorgen dat wij pioniers worden en niet alleen een evolutie tot stand brengen op milieugebied, maar tevens waarborgen dat we kunnen concurreren op het gebied van groene milieutechnologie. Op deze manier beschermen we tegelijkertijd banen, de economie en het milieu en vinden we gelijktijdige oplossingen voor de grote uitdagingen waarmee we in Europa geconfronteerd worden. Met deze stemming was het vandaag een goede dag voor Europa.</p>
    </intervention>
    <intervention id="4-133" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Mijnheer de Voorzitter, ik heb voor het verslag over een nieuwe energiestrategie gestemd waarin de hoofdlijnen van het toekomstige Europese energiebeleid uiteen worden gezet. Ik wil in het bijzonder stilstaan bij de erkenning van de rol van kernenergie in de huidige, maar ook toekomstige energiemix van de Europese Unie, alsook bij de impliciete erkenning van de noodzaak tot verlenging van de levensduur van de bestaande centrales. De strategie kan vanuit het oogpunt van de verschillende bronnen worden beoordeeld als evenwichtig, ook al is er geen enkele verwijzing naar de mijns inziens belangrijke rol van steenkool bij de verbranding in gemoderniseerde elektriciteitscentrales. Zonder steenkool als stabiele, primaire energiebron, waarmee flexibel kan worden gereageerd op pieken in de elektriciteitsvraag, kan ik mij voor de EU maar heel moeilijk een grotere energieveiligheid en -onafhankelijkheid voorstellen. Het al te algemene karakter en ook de afwezigheid van flankeerde wettelijke voorschriften is een zwak punt in het geheel. Het concrete en praktische uiterlijk van de strategie zal tevens verregaand worden beïnvloed door het actieplan voor een koolstofarme economie tegen 2050, dat begin volgend jaar zal worden uitgebracht.</p>
    </intervention>
    <intervention id="4-134" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik heb voor dit belangrijke document gestemd. Hiermee wordt een constructieve bijdrage geleverd aan het debat dat wij in Europa voeren over een geloofwaardige gemeenschappelijke energiestrategie.</p>
      <p sl="en">Energiezekerheid is ongetwijfeld een van de sleutelaspecten van die strategie. De EU moet een gemeenschappelijk – zo niet één gezamenlijk – energiebeleid bevorderen. Europese regelgevers en instellingen moeten een grotere rol krijgen. In het bijzonder de Europese Commissie moet een grotere rol spelen bij inspanningen voor het ontwikkelen van alternatieve energieroutes, om te beginnen vanuit Azerbeidzjan en Centraal-Azië, en later ook vanuit Noord-Afrika en andere landen. Europa moet ook in terminals voor vloeibaar aardgas investeren, en haar nieuwste leden helpen om hetzelfde te doen.</p>
      <p sl="en">Daarnaast zijn ook andere maatregelen nodig, zoals het vergroten van de energie-efficiëntie, het investeren in kernenergie en het creëren van prikkels voor hernieuwbare-energietechnologieën. Een essentieel stukje van de puzzel is het liberaliseren van de interne energiemarkt. Vandaar dat wij het initiatief van voorzitter Buzek en van de voormalige voorzitter van de Commissie, Jacques Delors, voor de oprichting van een Europese energiegemeenschap, voluit moeten steunen.</p>
    </intervention>
    <intervention id="4-135" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, ik vind dit verslag van mevrouw Kolarska-Bobińska ook uitstekend. Het is belangrijk dat hierin de Europese energiestrategie voor de komende tien jaar wordt uitgezet. Het is ook zeer goed dat het in brede zin aandacht besteedt aan de betekenis van de zekerheid van de energievoorziening en ook aan energie-efficiëntie, met inbegrip van energiebesparing. Dat zijn belangrijke zaken.</p>
      <p sl="fi">Daarnaast is het ook heel belangrijk dat wij investeren in onderzoek en nieuwe toepassingen van verschillende milieutechnologieën. Innovaties op dit gebied zijn hard nodig als wij een Europa willen bouwen dat schoner is en op het gebied van energie minder afhankelijk van anderen. Wij moeten daarom vooral naar alternatieve vormen van energie kijken. Het is waar dat wij kernenergie nodig hebben als basisvorm van energie, maar wij hebben ook nieuwe investeringen in alternatieve energieën nodig. Ik hoop dat wij gaandeweg zullen afstappen van het gebruik van steenkool. Ik wil geen gitzwarte toekomst voor de energie in Europa.</p>
    </intervention>
    <intervention id="4-136" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, ik heb gestemd voor deze ontwerpresolutie over de energiestrategie van de Europese Unie, die tal van belangrijke aspecten en kwesties aansnijdt en waarin sprake is van hernieuwbare energie, onderzoek, innovatie, terugdringing van vervuiling en natuurlijk van een grotere energiezekerheid. Ik steun met name de door het Europees Parlement gestelde voorwaarde dat het beheer van energienetwerken, zelfs degene die commercieel van opzet zijn, gestoeld hoort te zijn op transparante intergouvernementele overeenkomsten die geen afbreuk doen aan de belangen van de lidstaten. De bilaterale overeenkomsten en projecten van sommige lidstaten, zoals de Nord Stream-gasleiding, wekken wantrouwen, niet alleen wat hun milieuaspecten, maar ook wat het solidariteitsbeginsel in algemene zin betreft. Twee landen, waarvan er één een EU-lidstaat is, ondertekenen een overeenkomst, maar het grondbeginsel van solidariteit tussen de lidstaten, zoals vervat in de Verdragen van de EU, wordt in feite terzijde geschoven. Vandaar dat ik het ermee eens ben dat externe pijpleidingen en andere vormen van energietoevoer die het grondgebied van de Europese Unie binnenkomen, beheerd dienen te worden op de grondslag van transparante intergouvernementele overeenkomsten, die in alle opzichten stroken met het EU-recht. Dergelijke pijpleidingen horen onderworpen te zijn aan de regels van de interne markt, ook zulke die de toegang van derden betreffen.</p>
    </intervention>
    <intervention id="4-137" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, ik ben blij dit verslag te kunnen steunen met mijn stem, en ik wil mijn collega en vriendin mevrouw Kolarska-Bobińska feliciteren met haar prestatie.</p>
      <p sl="ga">Ik was aanwezig bij het debat in het Parlement maar werd niet opgemerkt door de Voorzitter tijdens de "catch the eye"-procedure. Daarom wil ik twee opmerkingen maken: de EU moet zich richten op onderzoek, ontwikkeling en innovatie; en er zou een Europees netwerk opgezet moeten worden voor de opslag en transport van elektriciteit door de hele Unie. Wanneer we dit doen, dan zullen we grote vorderingen maken.</p>
      <p sl="ga">Als laatste wil ik nog zeggen dat ik blij was dat een grote meerderheid van de Parlementsleden voor dit verslag stemde.</p>
    </intervention>
    <intervention id="4-139" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, het verheugt mij uiteraard dat het Parlement een resolutie heeft aangenomen met een onderhandelingsvoorstel dat onze klimaatcommissaris zal steunen, die in Cancún zal gaan onderhandelen. Ik ben echter ook van mening dat, gezien het feit dat we grote problemen hebben gehad om de EU met één stem te laten spreken tijdens COP15 in Kopenhagen afgelopen jaar, het ons aan het denken zou moeten zetten dat we binnen het Parlement zo verdeeld zijn zoals nu het geval is, zowel bij de stemming over de amendementen als de gehele resolutie. In dit verband denk ik dat we misschien de les kunnen trekken dat het nuttig kan zijn om enigszins terughoudend te zijn met de eis van een Tobinbelasting en andere belastingen, aangezien dit een van de kwesties is die het Parlement verdelen. Afgezien van al het andere zou het beter zijn geweest als we terughoudender waren geweest met onze eisen en we onze onderhandelaars op pad hadden gestuurd met een eenduidiger en breder mandaat dan nu het geval is.</p>
    </intervention>
    <intervention id="4-141" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, sommigen zeggen dat de veroordeling van Marokko te mild is, gezien de onderdrukking van de mensenrechten in de Sahara, waarin Marokko niet meer is dan een bezetter, zonder enige soevereiniteit of rechtstitel. Wat echter van belang is, is de boodschap dat heel Europa en het Europees Parlement dit gewelddadig optreden niet langer zullen verdedigen.</p>
      <p sl="es">Gisteren heb ik hier in het Parlement gesproken over het Gerechtshof in Den Haag. Het is te hopen dat de internationale gemeenschap, die zo betreurenswaardig heeft gefaald bij zijn pogingen om de genocide in Rwanda, in Joegoslavië en in Darfur te voorkomen, er in dit geval wel in zal slagen die te voorkomen in de Westelijke Sahara, en we deze zaak niet voor nog een ander Hof hoeven te zien, ook in Den Haag, maar ditmaal een tribunaal voor oorlogsmisdaden.</p>
    </intervention>
    <intervention id="4-142" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, het is jammer dat het buitenlands beleid van verscheidene EU-landen nog steeds zeer kolonialistisch is. Dat is heel duidelijk naar voren gekomen in het geval van de Westelijke Sahara. Vooral Spanje en Frankrijk, die Marokko steunen, zijn verantwoordelijk voor de voortzetting van het conflict. De Westelijke Sahara is de laatste kolonie van Afrika en al in een VN-resolutie van 1966 werd voor het eerst voorgesteld om dit gebied van het kolonialisme te bevrijden.</p>
      <p sl="fi">De situatie in de Westelijke Sahara is de afgelopen tijd verslechterd. De Marokkaanse autoriteiten hebben buitensporig veel geweld gebruikt. Er zijn meldingen van talrijke doden, gewonden en verdwijningen. Het crisisgebied wordt ook geblokkeerd, zodat er niet eens internationale hulp kan komen. De huidige crisis en het hele conflict in de Westelijke Sahara moet zo snel mogelijk worden opgelost. Dat is een taak voor de minister van Buitenlandse Zaken van de Europese Unie, barones Ashton, en voor alle lidstaten van de Europese Unie.</p>
    </intervention>
    <intervention id="4-144" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Mijnheer de Voorzitter, uiteraard heb ik voor de ontwerpresolutie over Oekraïne gestemd. Gisteren tijdens het debat heb ik mijn argumenten hiervoor uitgebreid toegelicht.</p>
      <p sl="bg">Ik wil echter van deze gelegenheid gebruik maken om iets belangrijks op te helderen, aangezien er gisteren tijdens het debat iets is gezegd dat niet klopt. De heer Brok zei toen, waarschijnlijk als gevolg van een terminologische verwarring, dat het hoofd van de veiligheidsdiensten betrokken is bij de benoeming van constitutionele rechters in Oekraïne en deze ook persoonlijk benoemt.</p>
      <p sl="bg">Ik ben dit vanavond nagegaan en heb vastgesteld dat dit niet zo is. De leden van het Constitutioneel Hof worden benoemd door de president, het Oekraïense parlement en de rechterlijke macht. In de praktijk is het hoofd van de veiligheidsdiensten niet betrokken bij de benoeming van rechters van het Constitutioneel Hof. Ik wilde dit even ophelderen.</p>
    </intervention>
    <intervention id="4-145" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, eindelijk heeft het Parlement een resolutie over Oekraïne aangenomen. Natuurlijk waren wij bezorgd over de recente ontwikkelingen in dat land. Maar als Oekraïne onze strategische partner is, dan is het onze plicht om de bezorgdheid over de tekortkomingen die wij waarnemen – bijvoorbeeld, de buitensporige bevoegdheden voor de veiligheidsdiensten, de intimidatie van de ngo's die in het land actief zijn en de maatregelen die zijn genomen om de media te controleren – ook formeel tot uitdrukking te brengen.</p>
      <p sl="en">Wij zijn ook bezorgd over het politieke proces als geheel, zoals het feit dat de oppositiepartijen niet zonder beperkingen en discriminerende maatregelen aan de verkiezingen kunnen deelnemen. Aan de andere kant moeten wij de Oekraïense aspiraties voor integratie in Europa blijven steunen en meer positieve dan negatieve prikkels gebruiken om Oekraïne dichter bij Europa te brengen – in plaats van de afstand tot Europa te vergroten. Wij moeten alles doen wat in onze macht ligt om deze strategische doelstelling te bereiken.</p>
    </intervention>
    <intervention id="4-147" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, de Europese Unie voert een erg uitgebreid milieubeleid, ook met betrekking tot landbouw en industrie. In de huidige productie- en concurrentieomstandigheden is het echter onmogelijk om in de landbouw geen chemische middelen te gebruiken of om productiemethoden zo te veranderen dat ze niet zoveel energie meer verbruiken. Het is helemaal misplaatst om de Unie te verwijten dat ze geen leider is in milieubeleid en om Verenigde Staten en China als voorbeeld te stellen. Deze landen zijn immers leiders op het gebied van CO2 -uitstoot. Het is een ontegensprekelijk feit dat milieubescherming van prioritair belang is, en daarom moeten we ons uiterste best doen om de Europese economie, dat wil zeggen industrie, landbouw en transport, een duurzaam karakter te geven. Natuurlijke rijkdommen zijn uiterst waardevol, en als ze eenmaal op zijn, zijn ze moeilijk terug te winnen. Daarom moeten we ons uiterste best doen om de spreekwoordelijke gulden middenweg te vinden.</p>
    </intervention>
    <intervention id="4-149" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, een evenwicht zoeken tussen economische en maatschappelijke belangen is heel belangrijk, maar ook erg moeilijk. Economische samenwerking waarbij tegelijkertijd de grondslagen van de democratie en het welzijn van de burgers worden gerespecteerd, is het fundament van de Europese Unie. Daarom is het zo belangrijk dat er in internationale handelsovereenkomsten eenduidige standaarden op het gebied van mensenrechten, maatschappelijke kwesties en milieukwesties worden ingevoerd. Als dit soort normen in het Europees handelsbeleid worden opgenomen, zal dit leiden tot een positieve houding van de burger tegenover dit beleid en tot een verbetering van onze handelsrelaties. Internationale samenwerking op dit gebied is uiterst belangrijk, en het Europees Parlement dient dit zo goed mogelijk te ondersteunen.</p>
    </intervention>
    <intervention id="4-151" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Mijnheer de Voorzitter, horizontale overeenkomsten hebben betrekking op een heel ruim regelgevingsbereik en fouten in wetgevende bepalingen, zij het nu opzettelijk of ongewild, kunnen leiden tot een beperking van de concurrentie. Deze kwestie is daarom van groot belang en tegelijkertijd heel gevoelig voor fouten. Aangepaste voorschriften die procedures standaardiseren en akkoorden tussen de belanghebbende partijen bevorderen, moeten dit evenwicht beschermen. De intellectuele-eigendomsrechten mogen niet worden verwaarloosd, en als ze niet worden gerespecteerd, moeten ernstige consequenties volgen. Ik ga ook akkoord met de eisen van de auteur in verband met een verbetering van de kwaliteit van nieuwe wetteksten. De taal die momenteel in vele documenten wordt gebruikt, is vaak onbegrijpelijk en ontoegankelijk voor de gemiddelde burger.</p>
    </intervention>
    <intervention id="4-154" speaker_id="99419" name="Charalampos ANGOURAKIS" is_mep="True" mode="written" nationality="Greece" birth_date="19-01-1951" birth_place="Bucharest" p_group="Confederal Group of the European United Left - Nordic Green Left" m_state="GR">
      <p sl="nl">Wederom wordt er tussen de politieke vertegenwoordigers van het kapitaal en de bourgeois regeringen een klucht opgevoerd om het volk te manipuleren. Het belangrijkste is niet of we wel of niet een verhoging van de begroting gaan krijgen, maar waar precies het geld heen gaat. En dat staat al vast. Er komen bezuinigingen voor wat betreft de landbouwsubsidies van het GLB voor kleine en arme landbouwbedrijven, terwijl het geld van de structuurfondsen naar "geschikte" projecten gaat; het gaat hier simpelweg om projecten die rechtstreeks of via publiekprivate samenwerkingsverbanden worden opgedragen aan grote bedrijfsconcerns. Op deze manier wordt het geld ook via de begroting van de EU doorgesluisd naar de monopolistische concerns. Aan de andere kant zal elke verhoging van de Europese begroting worden ingezet om het antivolkse beleid en handelen van de EU te financieren, zoals de financiering van het pas opgerichte mechanisme van de Europese dienst voor extern optreden om het politiek-militaire, imperialistische interventiebeleid van de EU te faciliteren.</p>
      <p sl="nl">De begroting van de EU is weer een nieuw instrument voor de aderlating van het inkomen van het gewone volk en voor de herverdeling ervan aan het monopolistische kapitaal. De bedekte imperialistische strijd binnen de EU staat los van het volk en heeft meer te maken met de strijd tussen de bourgeoisie en de delen van het kapitaal: hoe kan men zich een zo groot mogelijk deel toe-eigenen van de buit die ontroofd is aan de inkomsten van het gewone volk.</p>
    </intervention>
    <intervention id="4-997" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">U bent ongetwijfeld op de hoogte van de moeilijkheden die de Europese Unie opnieuw in beroering hebben gebracht in verband met de goedkeuring van de begroting 2011 te stemmen. De Europese Commissie en het Europees Parlement wensten een verhoging van ongeveer 5 procent om het nieuwe Europese beleid (regulering van de financiële markten, gemeenschappelijk buitenlands beleid, enzovoorts) uit te voeren dat noodzakelijk is geworden door de uitdagingen die op ons pad zijn gekomen. Gezien de huidige begrotingseisen heeft het Europees Parlement er uiteindelijk de voorkeur aan gegeven deze verhoging tot 2,91 procent te beperken, mits aan bepaalde politieke voorwaarden wordt voldaan (debat over de toekenning van eigen middelen aan de Europese Unie om een eind te maken aan het handjeklap tussen lidstaten, begrotingsflexibiliteit, financiering van belangrijke strategische prioriteiten). Omdat de Raad van de Europese Unie deze voorwaarden heeft afgewezen, heb ik mijn steun gegeven aan deze nieuwe resolutie van het Europees Parlement. Daarin wordt namelijk de reële, constructieve en ambitieuze visie van het Europees Parlement nog eens bekrachtigd. Mijn collega's en ik willen niet alleen deelnemen aan de inspanning die men zich binnen heel Europa getroost; we willen ook benadrukken hoe belangrijk de Europese bijdragen zijn voor de coördinatie en ondersteuning van het beleid dat binnen de Unie wordt gevoerd.</p>
    </intervention>
    <intervention id="4-996" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor deze ontwerpresolutie gestemd. Het Verdrag van Lissabon heeft op diverse terreinen een groot aantal gewichtige veranderingen gebracht en het Europees Parlement nieuwe bevoegdheden gegeven. De vruchteloze poging met de Europese Raad tot overeenstemming te komen over de begroting 2011 was de eerste keer dat het Europees Parlement serieus gebruik probeerde te maken van de bevoegdheden die het gekregen had. Het Europees Parlement is bereid om zo snel mogelijk tot overeenstemming te komen, zodat de EU in 2011 aan de slag kan met een goedgekeurde begroting en de financiering van belangrijke beleidsterreinen en projecten geen vertraging oploopt. Dat neemt niet weg dat de eisen van het Europees Parlement in de overeenkomst met de Raad vermeld dienen te worden en dat er overeenstemming moet komen over bepaalde flexibiliteitsmechanismen, die voor 2011 en de jaren daarna een behoorlijke financiering mogelijk maken van het beleid dat voortvloeit uit de nieuwe bevoegdheden die het Verdrag van Lissabon en de Europa 2020-strategie aan de EU toekennen. De Commissie dient haar best te doen om met voorstellen te komen welke nieuwe eigen inkomsten de EU zou kunnen verwerven en er dient overeenstemming met de Raad bereikt te worden over de herziening van de financiële structuur. Verder moeten de drie instellingen het eens worden over een samenwerkingsvorm die ook het Parlement betrekt bij het onderhandelingsproces voor het eerstvolgende meerjarig financieel kader. Het Europees Parlement dient de eisen die het gesteld heeft, ook waar te maken. Niet alleen zal het opstellen van de Europese begroting voortaan mede van deze instelling afhangen, het schept ook een precedent voor het vergroten van de invloed van het enige rechtstreeks gekozen orgaan in het bestuur van de Europese Unie.</p>
    </intervention>
    <intervention id="4-155" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Het Europees Parlement moet niet toegeven aan druk van de Europese Commissie om de begroting van 2011 te aanvaarden. Dit zou erop neerkomen dat de wijzigingen in het Verdrag, die de grondslag zijn van de werking van de Unie, worden geschonden door het forum dat het meest democratisch is in de Europese Gemeenschap en dat als enige rechtstreeks wordt gekozen. De reacties van de leiders van de Europese Commissie wekken het idee dat de uitvoerende macht van de Unie meent dat het Parlement het niet eens is met de begroting die is opgesteld, juist om aan te tonen wie de werkelijke macht in handen heeft. Het Parlement, dat in zijn geheel tegen de door de Commissie voorgestelde begroting voor 2011 heeft gestemd, heeft echter wel wat anders aan zijn hoofd dan verstrikt te raken in een futiele machtsstrijd. In werkelijkheid wordt in de begroting geen rekening gehouden met de nieuwe bevoegdheden van de Unie en worden er geen fondsen beschikbaar gesteld voor de EU 2020-strategie, waarover unanieme overeenstemming bestaat.</p>
      <p sl="ro">We mogen niet inconsequent zijn wanneer we onze eigen beslissingen nemen. We mogen geen goedbedoelde strategieën uitstippelen en goedkeuren, zonder daarbij de financiële middelen te verlenen om ze uit te voeren. Het Parlement heeft het recht het traject uit te stippelen dat de Unie volgend jaar zal afleggen, een recht dat door het Verdrag van Lissabon is verleend. De actie die alle Europese parlementaire fracties gezamenlijk hebben ondernomen, toont eens te meer aan dat de begroting op een veel flexibeler grondslag moet worden herzien.</p>
    </intervention>
    <intervention id="4-156" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb voor deze resolutie gestemd, omdat zij, in technische termen, de drie eisen benoemt waaraan voldaan moet worden om goedkeuring van de begroting 2011 door het Parlement te verkrijgen. Deze drie eisen zijn: behoud van de mogelijkheden om gebruik te maken van het flexibiliteitsinstrument, een begrotingshulpmiddel dat nodig is om de minimale financiering van de communautaire bevoegdheden en prioriteiten te verzekeren, de toezegging van de Europese Commissie om tot aan juli 2011 concrete voorstellen te doen over nieuwe eigen middelen, en de nauwe betrokkenheid van het Parlement bij toekomstige debatten over het financieringssysteem van de Europese Unie, en dan in het bijzonder over de eigen middelen en de uitwerking van het volgende financiële kader. Deze resolutie bekrachtigt de veranderingen die door het Verdrag van Lissabon binnen de Raad in gang zijn gezet, opdat de Raad eindelijk de nieuwe legitimiteit van het Parlement op begrotingsgebied erkent. We moeten verder kijken dan deze strijd tussen de instellingen en ons ervan bewust worden dat in dit begrotingsdebat de Europese integratie en de toekomst van het communautaire project in het geding zijn: het Parlement belichaamt de opleving van de communautaire gedachte en het respect voor de burgers van de Unie. Tot slot moeten de lidstaten die dit Verdrag afzonderlijk hebben geratificeerd, de volle betekenis ervan op zich laten inwerken en de daarin verwoorde ambities waarmaken.</p>
    </intervention>
    <intervention id="4-995" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Voordat de Commissie een nieuw begrotingsvoorstel indient, heeft het Europees Parlement ervoor gekozen de rol te bekrachtigen die het wenst te spelen in de onderhandelingen over het volgende meerjarig financieel kader. Het Parlement wil op de volgende drie punten gehoord worden: ten eerste het behoud van een flexibiliteitsmechanisme, vooral om miljoenen euro vrij te maken aan noodhulp voor ontwikkelingslanden; ten tweede de eis dat de Commissie concrete voorstellen doet voor nieuwe eigen middelen; en ten derde de toezegging van de Raad om deze voorstellen samen met het Parlement te bestuderen tijdens de onderhandelingen over de volgende meerjarenbegroting. Dat deze resolutie met een zeer grote meerderheid is aangenomen, laat zien dat het Parlement vastbesloten is om de begroting pas goed te keuren als aan deze drie voorwaarden is voldaan.</p>
    </intervention>
    <intervention id="4-994" speaker_id="photo_generic" name="Göran Färm, Olle Ludvigsson en Marita Ulvskog" is_mep="True" mode="written">
      <p sl="sv">Wij betreuren dat de onderhandelingen tot dusver geen resultaat hebben kunnen opleveren. Hoewel het Europees Parlement grote toegevingen heeft gedaan in de onderhandelingen door de ontwerpbegroting voor het begrotingsjaar 2011 van de Raad te aanvaarden, een oplossing aan te bieden voor grote en moeilijke financieringsprojecten zoals het onderzoeksprogramma voor fusie-energie, ITER, door te beloven om snel gewijzigde begroting nr. 10 aan te nemen, wat inhoudt dat de lidstaten ruim 600 miljoen euro terugkrijgen, blokkeerde een minderheid van de lidstaten, waaronder Zweden, verdere onderhandelingen.</p>
      <p sl="sv">In haar resolutie beklemtoont het Parlement dat de onderhandelingen moeten worden voortgezet, maar stelt het ook eisen voor de toekomst.</p>
      <p sl="sv">Opdat de EU verdere begrotingscrises zou kunnen vermijden en belangrijke prioriteiten, zoals het klimaatbeleid en EU 2020, zou kunnen financieren, moet de EU-begroting in de komende jaren flexibeler zijn. Wij zijn echter niet van mening dat het totaalbedrag van de EU-begroting moet worden opgetrokken. Om het risico op een veto van het Parlement te vermijden, als het alleen een standpunt mag innemen ten aanzien van een pakket dat al volledig door de lidstaten is onderhandeld, zijn wij ook van mening dat het Europees Parlement zou moeten mogen deelnemen aan voorbereidende onderhandelingen over de volgende langetermijnbegroting van de EU na 2013, alsook aan de discussies over de toekomstige financiering ervan, zonder daarom een standpunt in te nemen ten aanzien van de kwestie van eigen middelen. Tot slot willen wij echter onderstrepen dat die eisen niet buiten de bevoegdheden vallen die het Parlement in het Verdrag van Lissabon heeft gekregen.</p>
    </intervention>
    <intervention id="4-157" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">We bevinden ons wat betreft de begroting voor 2011 in een institutionele impasse, omdat enkele lidstaten het voorstel van de Commissie in de Raad geblokkeerd hebben. Ik hoop dat deze impasse zo snel mogelijk wordt doorbroken, omdat in de begroting de afspraken en de verantwoordelijkheden van de Europese Unie in het kader van het Verdrag van Lissabon gerespecteerd moeten worden.</p>
    </intervention>
    <intervention id="4-993" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het Europees Parlement wil dat het Verdrag van Lissabon gerespecteerd wordt en dat er institutionele rust komt in de EU. Het Parlement moet ingevolge het Verdrag betrokken worden – in de vorm van stemrecht of adviesrecht – bij het nieuwe interinstitutioneel akkoord, het volgende meerjarig financieel kader, en bij de vaststelling van de nieuwe eigen middelen. Wat het interinstitutioneel akkoord betreft, moge het duidelijk zijn dat flexibiliteit ten aanzien van het huidige meerjarig financieel kader een voorwaarde is voor het nakomen van de verplichtingen die de Europese instellingen, en in het bijzonder de Raad, zijn aangegaan.</p>
      <p sl="pt">De Europa 2020-strategie, het ITER-programma (internationale experimentele thermonucleaire reactor), de EDEO (Europese dienst voor extern optreden) en het financieel toezicht zijn enkele voorbeelden van terreinen waar financiering voor nodig is. De Raad moet het Verdrag van Lissabon incorporeren, zowel wat betreft de nieuwe terreinen waarop de EU bevoegd is, hetgeen zijn weerslag heeft op de begroting, als op de versterking van de bevoegdheden van het Europees Parlement, in het bijzonder ten aanzien van de begroting. Overigens wordt hierdoor de democratische legitimiteit van de EU-instellingen versterkt. Het bestuur wordt democratischer, door de communautaire methode te hanteren in plaats van de intergouvernementele route. Het Parlement vraagt slechts het minimaal noodzakelijke, om rekening te houden met de beperkte financiële mogelijkheden van de lidstaten.</p>
    </intervention>
    <intervention id="4-158" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We zijn het niet eens met het begrotingsvoorstel voor 2011. Maar we zijn het ook niet eens met de meeste argumenten die de meerderheid van het Europees Parlement aanvoert om de goedkeuring van de begroting voor 2011 tegen te houden.</p>
      <p sl="pt">Het debat dat op gang gekomen is over de financiële vooruitzichten na 2013, is om verschillende redenen al tot mislukken gedoemd: het onvermogen van de Europese instellingen – het Europees Parlement en de Raad – om tot een akkoord te komen in de onderhandelingen over de begroting voor 2011, de pogingen van verschillende lidstaten om een vermindering af te dwingen van de bijdragen voor de toekomstige begrotingen, het aandringen van andere landen op nieuwe eigen middelen voor de EU, door het voorstel voor de invoering van een Europese belasting naast de landelijke belasting, die door de burger en niet door de financiële sector moet worden betaald, het aandringen op de integrale uitvoering van het Verdrag van Lissabon en het verzet van de rijkste landen tegen een aanzienlijke verhoging van hun bijdrage aan de EU-begroting.</p>
      <p sl="pt">Hoe dan ook: ondanks het feit we het ermee eens zijn dat voor nieuwe verantwoordelijkheden nieuwe financiële middelen nodig zijn, kunnen we geen resolutie steunen waarin niet gepleit wordt voor een herverdeling van de communautaire middelen om de economische en sociale cohesie te versterken, het hoofd te kunnen bieden aan de crisis en op te komen voor banen met rechten, en het militarisme en de repressie niet te versterken.</p>
    </intervention>
    <intervention id="4-992" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor de resolutie over de lopende onderhandelingen over de begroting 2011 gestemd, omdat het absoluut essentieel is dat het Parlement met de inwerkingtreding van het Verdrag van Lissabon haar nieuwe legitieme rol in de vaststelling van de Uniebegroting op zich neemt. Nu het bemiddelingscomité, ondanks de pogingen van het Parlement, geen overeenstemming heeft weten te bereiken, hebben wij in deze tekst diverse eisen bekrachtigd waarbij een soepele opstelling van de Raad beslist geboden is. Ten eerste de noodzaak dat het meerjarig financieel kader 2007-2013 vanaf nu flexibeler wordt gehanteerd zodat rekening wordt gehouden met de nieuwe bevoegdheden binnen de Unie, en ten tweede een sterke betrokkenheid van het Parlement bij de onderhandelingen over het volgende financieel kader na 2013. Als laatste willen we dat de Raad het Parlement volledig betrekt bij het vraagstuk van de eigen middelen voor de Unie nadat de Commissie heeft toegezegd op dit punt precieze voorstellen te zullen doen. Met deze resolutie kan een duidelijk signaal worden afgegeven aan de Europese Raad die op 16 en 17 december wordt gehouden.</p>
    </intervention>
    <intervention id="4-991" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Ik betreur dat de onderhandelingen tot dusver geen resultaat hebben kunnen opleveren. Een minderheid van de lidstaten, waaronder Zweden, blokkeerde verdere onderhandelingen hoewel het Europees Parlement grote toegevingen heeft gedaan in de onderhandelingen door de ontwerpbegroting voor het begrotingsjaar 2011 van de Raad te aanvaarden, door een oplossing aan te bieden voor grote en moeilijke financieringsprojecten zoals het onderzoeksprogramma voor fusie-energie, ITER, en door te beloven om snel gewijzigde begroting nr. 10 aan te nemen, waardoor de lidstaten ruim 600 miljoen euro terugkrijgen.</p>
      <p sl="sv">In haar resolutie beklemtoont het Parlement dat de onderhandelingen moeten worden voortgezet, maar stelt het ook eisen voor de toekomst.</p>
      <p sl="sv">Opdat de EU verdere begrotingscrises zou kunnen vermijden en belangrijke prioriteiten, zoals het klimaatbeleid en EU 2020, zou kunnen financieren, moet de EU-begroting in de komende jaren flexibeler zijn. Ik ben echter niet van mening dat het totaalbedrag van de EU-begroting moet worden opgetrokken. Om het risico op een veto van het Parlement te vermijden, als het alleen een standpunt mag innemen ten aanzien van een pakket waarover de onderhandelingen tussen de lidstaten al zijn voltooid, ben ik ook van mening dat het Europees Parlement zou moeten mogen deelnemen aan voorbereidende onderhandelingen over de volgende langetermijnbegroting van de EU na 2013, alsook aan de discussies over de toekomstige financiering ervan, zonder daarom een standpunt in te nemen ten aanzien van de kwestie van eigen middelen. Tot slot zou ik willen onderstrepen dat die eisen niet buiten de bevoegdheden vallen die het Parlement in het Verdrag van Lissabon heeft gekregen, en ook al was ik tegen de invoering van dat Verdrag, nu ben ik van mening dat we geen andere keuze hebben dan de gevolgen van de ratificatie ervan te aanvaarden en te werken op basis van de bepalingen ervan.</p>
    </intervention>
    <intervention id="4-990" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De begroting van de Europese Unie is het kader waarbinnen de lidstaten kunnen handelen. Juist in economisch onzekere tijden is het van belang dat we op budgettaire toezeggingen kunnen bouwen. De mensen moeten erop kunnen vertrouwen ook werkelijk over de middelen te kunnen beschikken. Ik denk daarbij vooral aan de boeren. Niet bestede middelen op landbouwgebied betekenen niet dat er geen behoefte aan dat geld zou zijn, maar alleen dat er zeer spaarzaam mee omgegaan is. Boeren mogen daarvoor niet bestraft worden met een overheveling van de middelen naar andere beleidsterreinen. De landbouw hoort in het belang van alle EU-burgers financiële zekerheid te hebben. Er dient zo snel mogelijk een compromis gevonden te worden over de begroting voor 2011. Pas als die is vastgesteld, is financiering van de landbouw gewaarborgd en het gevaar van nationale knelpunten afgewend.</p>
    </intervention>
    <intervention id="4-159" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor de resolutie over de begroting 2011 gestemd, maar mij onthouden bij de stemming over het amendement op paragraaf 1, letter b, over de nieuwe eigen middelen. Ik geloof zeker dat de EU naar nieuwe financieringsbronnen moeten zoeken, maar dat moet niet gebeuren door van de Raad vervroegde vastleggingen te vragen. Wij zouden een open discussie moeten voeren over alle opties.</p>
    </intervention>
    <intervention id="4-160" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Als het Parlement en de Raad er niet voor het eind van dit jaar in slagen overeenstemming te bereiken over de begroting voor 2011, kan dat ingrijpende gevolgen hebben voor de financiering van EU-programma's, leiden tot ernstige vertraging bij de vorming van toezichthoudende organen en noodhulpinstrumenten zoals het Europees fonds voor aanpassing aan de globalisering, en het Solidariteitsfonds onuitvoerbaar maken.</p>
      <p sl="it">Maar het Parlement moet bij toekomstige onderhandelingen resoluut handelen. In feite heeft het de Raad alleen maar gevraagd om de bevoegdheden op grond van het Verdrag van Lissabon te respecteren. Het Parlement heeft niets anders gedaan dan de EU-begroting beschermen tegen ondoordachte bezuinigingen, die ten koste van de werkgelegenheid zouden zijn gegaan en ervoor gezorgd zouden hebben dat de bevolking van Europa de prijs had moeten betalen voor de onverzettelijkheid van een paar lidstaten. Ik hoop tijdens de komende onderhandelingen een groot verantwoordelijkheidsbesef te zien, zodat er niet ook nog eens een institutionele crisis boven op de huidige economische crisis komt.</p>
    </intervention>
    <intervention id="4-989" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Met het Verdrag van Lissabon heeft het Europees Parlement nieuwe verantwoordelijkheden gekregen, wat een verhoging van de kosten met zich meebrengt. Dit vergt een begroting voor 2011 die enigszins hoger is dan die van 2010, zodat het Europees Parlement zich goed van zijn taken kan kwijten. De impasse waarin de onderhandelingen met de Raad zijn geraakt is voor niemand goed, en ondanks de crisis waar Europa mee te maken heeft, moet er een overeenkomst bereikt worden, zodat de EU de doelstellingen kan halen die in de Europa 2020-strategie zijn vastgelegd.</p>
    </intervention>
    <intervention id="4-988" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Juist nu er een financiële crisis heerst en van de burgers verlangd wordt dat ze de broekriem aanhalen en ingrijpende bezuinigingen op de sociale zekerheid en de gezinspolitiek accepteren, moeten ook in de EU-begroting drastische bezuinigingen mogelijk zijn. In plaats daarvan ligt een verhoging van ruim drie procent in de bedoeling. Een aantal projecten is simpelweg uitgesteld, zodat we binnen afzienbare tijd alsnog voor hernieuwde forse uitgaven gesteld zijn. Er zijn overigens genoeg mogelijkheden om te bezuinigen, bijvoorbeeld op de twee vergaderlocaties van het Parlement, of door eindelijk werk te maken van de Europese fraudebestrijding en onterecht uitgekeerde bedragen in hun geheel terug te vorderen. Verder kunnen we ons bij bepaalde prestigeprojecten afvragen of zij, hoe toekomstgericht ze ook mogen zijn, wel volgens het oorspronkelijk plan uitgevoerd moeten worden. Met deze EU-begroting kan ik in elk geval niet instemmen.</p>
    </intervention>
    <intervention id="4-987" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Achter het stuklopen van de begrotingsonderhandelingen gaat een conflict schuil tussen een stabiliteits- en een aanpassingsdoelstelling: vertegenwoordigers van het Parlement dringen aan op een grote mate van flexibiliteit in de begroting, zonder evenwel op de belangen van de nettobetalers in te gaan. Het zijn de nettobetalers die de EU financieren, die de economische motor na de crisis weer op toeren brengen, die de landen met grote begrotingstekorten evenals de euro zelf redden. Dan is het ook niet meer dan billijk dat zij het bij vaste toewijzingen willen houden, zodat het netto begrotingssaldo niet achteraf naar believen gewijzigd en geld verkwist kan worden. Wie investeert en betaalt, moet ook op de grootst mogelijke stabiliteit kunnen vertrouwen. De kritische opstelling tegenover EU-belastingen heeft evenmin met een vermeend 'gebrek aan solidariteit' te maken, maar simpelweg met het gegeven dat een groot deel van de lidstaten er een uitgesproken tegenstander van is en op grond van het subsidiariteitsbeginsel vasthoudt aan goedkeuring door de nationale parlementen. De in dit verband veel geroemde 'emancipatie van het Europees Parlement ' zie ik eerder als een zeer bedenkelijke verzwakking van de band met de EU-burgers. Om die reden heb ik tegen de voorliggende ontwerpresolutie gestemd.</p>
    </intervention>
    <intervention id="4-161" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Net als de overgrote meerderheid van de Parlementsleden heb ik voor de ontwerpbegroting gestemd, omdat ik van mening ben dat er rekening met het Parlement moet worden gehouden. Dat vind ik niet alleen vanuit een symbolisch oogpunt, omdat het Parlement 500 miljoen Europeanen vertegenwoordigt, maar bovenal vanuit een "constitutioneel" oogpunt, in die zin dat het Parlement op grond van het Verdrag toestemming moet geven voor de aanneming van het toekomstige meerjarig financieel kader (MFK).</p>
      <p sl="it">De verhoging waar het Parlement om verzoekt, is geen gril maar is ontworpen om de burgers van de Europese Unie van dienst te zijn. De grote voordelen van de fondsen en initiatieven die in de hele EU ten uitvoer zijn gelegd, getuigen daarvan. Maar ik ben het beslist eens met degenen die van mening zijn dat we misschien moeten overwegen de voordelen anders te verdelen om te voorkomen dat sommige landen slechts nettobetalers zijn en veel minder voordelen hebben. Ik hoop dat al deze eisen tijdens het raadplegings- en bemiddelingsproces in overweging worden genomen.</p>
    </intervention>
    <intervention id="4-986" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Overwegende dat het standpunt van de Raad inzake de ontwerpbegroting de betalingskredieten heeft beperkt tot een bedrag dat een verhoging van 2,91 procent ten opzichte van de begroting van 2010 inhoudt en overwegende dat het Bemiddelingscomité Parlement-Raad op 15 november 2010 geen overeenstemming heeft kunnen bereiken over een gezamenlijke tekst voor de begroting van 2011, heb ik voor de resolutie gestemd, omdat ik de voorwaarden onderschrijf die het Parlement aan de Raad en de Commissie stelt om overeenstemming te kunnen bereiken over de begroting voor 2011.</p>
    </intervention>
    <intervention id="4-162" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ik heb mij onthouden van stemming over de begroting voor 2011 en de toekomstige financiering van het Europees beleid, hoewel ik alle amendementen heb gesteund die zijn ingediend om de positie van het Parlement in de discussie over en de controle op de besluitvorming over de begroting te versterken. Deze compromistekst betekent een terugkeer naar eerdere standpunten van het Parlement, en wel juist die standpunten die ten grondslag lagen aan het mislukken van de eerste bemiddelingspoging met de Raad.</p>
      <p sl="pt">Het standpunt van de leden van het Parlement, zoals het nu geformuleerd is, biedt geen garantie voor het belangrijkste aspect van deze onderhandelingen, namelijk dat de rijkste landen van de EU voor 2012 en 2013 niet hetzelfde restrictieve kader opleggen als het huidige. Het standpunt van het Parlement biedt ook geen garantie dat er een democratische conferentie komt in het kader van een debat tussen de nationale parlementen over de nieuwe middelen voor de financiering van de volgende financiële vooruitzichten. Met mijn stemonthouding wil ik de opstelling van het Parlement ondersteunen en mijn kritiek uiten op het standpunt van regeringen die meer Europese bevoegdheden willen met minder geld, maar geef ik geen steun aan slechte akkoorden of aan een middelmatige begroting.</p>
    </intervention>
    <intervention id="4-985" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Deze resolutie is een duidelijk signaal dat het Parlement bereid is tot een overeenkomst te komen om de huidige impasse inzake de begroting voor 2011 te doorbreken.</p>
    </intervention>
    <intervention id="4-984" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Wat de eigenlijke begroting 2011 betreft, heeft de Raad aangegeven dat de betalingskredieten ten opzichte van de begroting 2010 met niet meer dan 2,91 procent mogen stijgen. Met name de lidstaten die in augustus tegen het meerderheidsstandpunt van de Raad inzake de ontwerpbegroting stemden, trokken hier de grens. In de trialogen over de begroting 2011 had het Parlement zich bereid getoond het standpunt van de Raad over de betalingskredieten te aanvaarden nadat het toezeggingen had gekregen betreffende extra vastleggingen via het flexibiliteitsinstrument boven het plafond, zowel voor rubriek 1A (Concurrentievermogen) als rubriek 4 (Extern optreden), teneinde de versterkte beleidsprioriteiten in rubriek 1A (met name levenslang leren) en de extra behoeften in rubriek 4 (met name Palestina) te kunnen financieren. Ook ten aanzien van ITER (waarvoor in de Raad eenparigheid van stemmen is vereist), leek een compromis te worden bereikt, waarbij voor de jaren 2012 en 2013 een additionele 1,4 miljard werd toegezegd, die deels uit de ongebruikte begrotingsruimte van het afgelopen jaar kon worden gehaald, en – maar dit onderdeel was nog voorwerp van discussie, omdat het was verbonden aan een toezegging voor betere flexibiliteitsmechanismen onder de Verordening tot bepaling van het meerjarig financieel kader – deels afkomstig was van een herschikking van middelen van het zevende kaderprogramma voor onderzoek en ontwikkeling.</p>
    </intervention>
    <intervention id="4-163" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb mij eerder bij de stemming over de oorspronkelijke tekst van paragraaf 1, letter b, onthouden, omdat het idee om te verzoeken om nieuwe voorstellen voor het genereren van eigen middelen via belastinginitiatieven en andere mogelijke programma's zoals het emissiehandelssysteem, de mogelijkheid van een soort van EU-belasting herbergt. Deze stem is consistent met mijn houding tegenover en eerdere benadering van voorstellen voor een soort van EU-belastingsysteem.</p>
    </intervention>
    <intervention id="4-164" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Deze resolutie stuurt een duidelijk signaal aan de andere instellingen dat het Europees Parlement bereid is om te starten met serieuze onderhandelingen om de huidige begrotingsimpasse te doorbreken en zo spoedig mogelijk een besluit te nemen over de begroting voor 2011. Als een akkoord wordt bereikt, zal de uitkering van de bedrijfstoelagen niet worden uitgesteld en worden de financiële middelen voor de structuurfondsen niet verlaagd. Ik ben van mening dat de leden van het Europees Parlement, als enige rechtstreeks gekozen vertegenwoordigers in de EU, betrokken moeten worden bij de totstandkoming van de volgende financiële vooruitzichten, zodat voor de Britse burgers het best mogelijke akkoord wordt bereikt. Er moeten maatregelen worden genomen om de EU-begroting flexibeler te maken. Met een flexibele begroting kan de EU sneller op crises reageren en kunnen onvoorziene behoeften worden gefinancierd. In de resolutie wordt ook opgeroepen tot een hoognodige discussie over nieuwe manieren om de EU te financieren, die mogelijk zouden leiden tot een lastenverlichting voor de Britse belastingbetaler.</p>
    </intervention>
    <intervention id="4-165" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb voor de resolutie over de onderhandelingen over de begroting 2011 gestemd omdat uit de begrotingsonderhandelingen tot nu toe – helaas – gebleken is dat twaalf maanden de Raad kennelijk niet voldoende tijd boden om het Verdrag van Lissabon te lezen en te doorgronden. Wij vragen hier uitsluitend om rechten en procedures die op die verdragstekst berusten – niet meer en niet minder. Het was de Raad die vaart achter het nieuwe Verdrag gezet heeft, dus moet de Raad er ook trouw aan blijven, en heeft men de plicht om evidente meningsverschillen in de eigen gelederen niet over de rug van de Europese burger uit te vechten.</p>
      <p sl="de">Ik ben wat dat betreft blij met de in grote delen van het Parlement levende wil om desondanks zo snel mogelijk tot overeenstemming over de begroting voor 2011 te komen. Flexibiliteit is nodig. Wat we bovenal zo snel mogelijk nodig hebben, zijn de nieuwe instanties voor financieel toezicht, zoals de dramatische situatie in Ierland elke dag weer duidelijk maakt.</p>
    </intervention>
    <intervention id="4-983" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De opname in handelsovereenkomsten van clausules over de mensenrechten of sociale en milieunormen is een beginsel waar de EU zich hard voor moet maken. Ik sta daarom achter de doelstelling dat de EU druk moet uitoefenen binnen internationale organisaties zoals de Wereldhandelsorganisatie (WTO) en de Internationale Arbeidsorganisatie (IAO), en ik sta achter het pleidooi voor de oprichting van een nieuwe organisatie voor milieuzaken, om een eerlijke handel te bevorderen. Als Europa strikte normen hanteert op sociaal en milieugebied, moet er van partners gevraagd worden dezelfde normen toe te passen. Dat moet mogelijk zijn, gezien de voortgang die binnen de vrijhandelsakkoorden bereikt is. Er is echter een duidelijk normatief kader nodig binnen internationale organisaties. Dit kan tot stand gebracht worden door de dialoog binnen deze organisaties te versterken, vooral wat betreft de verplichte toepassing van deze normen in de handelsakkoorden en de invoering van mechanismen voor wederzijds toezicht en van stimulansen, alsmede de uitbreiding van de instanties voor arbitrage. SAP-instrumenten, waarmee de Unie eenzijdig handelspreferenties toe kan kennen, kunnen een mogelijkheid bieden om meer gericht landen te selecteren die hiervoor in aanmerking komen, waarbij rekening kan worden gehouden met hun ontwikkelingsniveau en het toezicht op het nakomen van hun toezeggingen.</p>
    </intervention>
    <intervention id="4-982" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Dankzij de externe bevoegdheden die zij op grond van de Europese verdragen heeft, sluit de Europese Unie elk jaar nieuwe handelsovereenkomsten. Nu de bevoegdheden van de Europese Unie op het gebied van mensenrechten (opneming van het Handvest van de grondrechten in het primaire recht) en duurzame ontwikkeling (een van de vijf belangrijke doelstellingen van Europa 2020) verder worden uitgebreid, leek het mij essentieel het verslag van mijn collega Tokia Saïfi te steunen. Dit verslag heeft tot doel ervoor te zorgen dat in de handelsovereenkomsten van de Unie aan deze belangrijke uitdagingen aandacht wordt besteed. Vanzelfsprekend wordt daarin voorgesteld de samenwerking binnen de bestaande internationale organisaties te versterken en de opneming van clausules over deze onderwerpen te systematiseren. Het verslag biedt echter ook vernieuwing met de oproep een mondiale milieuorganisatie in het leven te roepen waarbij in geval van milieudumping zaken aanhangig kunnen worden gemaakt. Verder wordt het opzetten van een mechanisme voor de doorberekening van CO2 -kosten als mogelijkheid genoemd. Dat zou een aanvulling betekenen op het communautaire systeem voor de handel in emissierechten. Met dit tweeledige instrument kan de overdracht van emissies naar derde landen worden bestreden.</p>
    </intervention>
    <intervention id="4-981" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik sta achter dit verslag. Concurrentievervalsing en het gevaar van milieu- en sociale dumping nemen hand over hand toe op het terrein van de internationale handel. Dit schaadt ondernemingen en werknemers in de Europese Unie die, anders dan hun handelspartners in landen buiten de Unie, gehouden zijn aan strenge normen op sociaal, milieu- en fiscaal gebied. Daarom zouden zowel bilaterale als multilaterale verdragen van de EU moeten voorzien in een verplichting voor álle – en niet alleen de in de EU gevestigde – bedrijven om aan bovengenoemde voorwaarden te voldoen. De handelsverdragen van de EU dienen ruimte laten voor transparantie en strikte richtlijnen voor het verstrekken van overheidsopdrachten, mede gericht op het bestrijden van illegale kapitaalvlucht. Hiervoor zou de EU actief moeten samenwerken met internationale partners in de handelswereld – de Wereldhandelsorganisatie, de Internationale Arbeidsorganisatie en de Verenigde Naties.</p>
    </intervention>
    <intervention id="4-167" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb toch voor dit verslag gestemd, omdat het van het grootste belang is handelsrecht en humanitaire grondrechten met elkaar in overeenstemming te brengen en de dialoog tussen de voornaamste internationale organisaties te intensiveren, vooral die tussen de Internationale Arbeidsorganisatie en de Wereldhandelsorganisatie. Het opnemen van mensenrechten, evenals van sociale en milieunormen, kan handelsverdragen een toegevoegde waarde geven en zo het politieke draagvlak vergroten en voor sociale stabiliteit zorgen, wat dan weer een gunstiger handelsklimaat schept. Er dient aandacht te zijn voor het feit dat het bedrijfsleven in de EU gehouden is aan strikte sociale en milieuvoorschriften.</p>
      <p sl="lt">Ik ben met de meerderheid in het Europees Parlement van mening dat, als de Europese Unie zich aan bindende normen onderwerpt, zij ook in de gelegenheid moet zijn om hetzelfde van haar handelspartners te verlangen, vooral van de opkomende industrielanden, en te staan op kwaliteit en duurzaamheid, vooral wat betreft de voedingsmiddelen die op haar grondgebied ingevoerd worden, om zo een eerlijke en gelijkwaardige handel in stand te houden. Belangrijk is verder dat we, om de mensenrechten en sociale overwegingen meer gewicht in de wereldhandel te geven, moeten eisen dat er in alle toekomstige handelsverdragen een verbod op de uitbuiting van kinderen wordt opgenomen, vooral bij de winning en verwerking van natuursteen.</p>
    </intervention>
    <intervention id="4-980" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben van mening dat sociale en milieunormen niet strijdig hoeven te zijn met de handelsbelangen van de Europese Unie en haar partners. Ik ben voor de samenwerking tussen internationale organisaties in het kader van een mondiaal klimaatakkoord, in het bijzonder wat betreft mechanismen voor de doorberekening van CO2 -kosten, ter aanvulling op de handel in CO2 -emissierechten van de EU, waarbij er echter voor gezorgd moet worden dat de huidige lacunes worden gedicht. Ik sta er ook achter dat de EU ernaar moet streven om in haar bilaterale handelsovereenkomsten niet alleen bepalingen over mensenrechten op te nemen, maar ook bepalingen over duurzame ontwikkeling.</p>
    </intervention>
    <intervention id="4-979" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik onderken dat de discussie over de opname van clausules over de mensenrechten of sociale en milieunormen in handelsovereenkomsten een complexe aangelegenheid is en ik realiseer met dat er momenteel sprake is van een steeds schevere verhouding tussen de internationale handelsvoorschriften en de andere normen van internationaal recht. Ik vind dat de Europese Unie een doorslaggevende rol speelt in dit streven naar een nieuwe mondiaal bestuur en dat ze daarom de samenhang tussen het beleid van de internationale instellingen moet bevorderen. Ik ben van mening dat de Europese Unie een evenwicht moet zoeken tussen een beperkende en een liberale benadering van handel, en een compromis tussen het verdedigen van haar handelsbelangen en het doen naleven van de waarden waar zij voor staat. Daarom is het van belang dat de dialoog en de samenwerking met de internationale instellingen wordt bevorderd, in het bijzonder met de Wereldhandelsorganisatie en de Internationale Arbeidsorganisatie. Ik wil er verder op wijzen dat er in kader van het Verdrag van Lissabon enkele wijzigingen zijn doorgevoerd in het handelsbeleid die in de lijn liggen van enkele voorstellen die in dit verslag gedaan worden. Ik stem daarom voor het geheel van de maatregelen die in dit verslag vervat zijn.</p>
    </intervention>
    <intervention id="4-978" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik steun dit verslag, waarin wordt opgeroepen om handel niet als een doel op zich te beschouwen. In onze toekomstige handelsstrategie moet handel ook worden gezien als een aanvullend instrument voor het bevorderen van Europese waarden en belangen. Bepalingen inzake duurzame ontwikkeling zijn in het belang van alle partijen. Bovendien draagt het opnemen van sociale en milieunormen in handelsovereenkomsten bij aan het reguleren van de globalisering. Het ignoreren van zulke normen werkt averechts en getuigt van een kortzichtige aanpak die niet alleen in strijd is met de leidende beginselen van ons externe optreden, maar ook het Europese sociale model zal ondergraven. De bilaterale handelsbetrekkingen van de EU met derde landen zijn des te belangrijker voor het bevorderen van mensenrechten en sociale en milieunormen wanneer op deze terreinen nauwelijks wat van de WTO valt te verwachten. Toch moeten wij erop blijven aandringen dat de IAO binnen de WTO de status van waarnemer wordt toegekend en zij spreekrecht krijgt op de ministersconferenties, en dat binnen de WTO een comité voor handel en fatsoenlijk werk wordt opgericht. Ofschoon het opnemen van verbindende mensenrechtenbepalingen in de internationale handelsovereenkomsten van de EU een goede zaak is, zijn zulke bepalingen zinloos als zij gebrekkig ten uitvoer worden gelegd en het ontbreekt aan een goede monitoring. Dit is iets waar bij alle toekomstige overeenkomsten serieus aandacht aan moet worden besteed.</p>
    </intervention>
    <intervention id="4-977" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Internationale handelsovereenkomsten zouden voor de EU een gelegenheid moeten zijn om haar partners ertoe te bewegen sociale normen en milieunormen in te voeren. In dit verslag, dat met grote meerderheid is aangenomen, staan voorstellen die ertoe moeten leiden dat voor geïmporteerde producten dezelfde sociale normen en milieunormen gelden als voor Europese producten en dat er in gevallen van sociale of milieudumping een beroepsprocedure mogelijk is, zowel bij de IAO als bij een nieuwe mondiale milieuorganisatie, die zo snel mogelijk moet worden opgericht. In de vrijhandelsovereenkomsten waarover momenteel onderhandeld wordt, moeten clausules worden opgenomen over mensenrechten, maar ook over de economische, sociale en milieunormen; indien dit niet gebeurt, zal de EU niet opgewassen zijn tegen de oneerlijke concurrentie van goedkope, maar kwalitatief mindere, geïmporteerde producten. Het gaat hier om de toekomst van de Europese landbouw en die van de Europese industriële sector.</p>
    </intervention>
    <intervention id="4-168" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over mensenrechten, sociale normen en milieunormen in internationale handelsovereenkomsten gestemd, omdat het handelsbeleid in overeenstemming moet zijn met de doelstellingen van de EU en een bijdrage moet leveren aan het behoud van haar sociale model en haar milieubeleid. Het is daarom van groot belang dat de EU garandeert dat bepaalde sociale en milieunormen worden opgenomen in internationale handelsovereenkomsten.</p>
    </intervention>
    <intervention id="4-169" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De vraag of we handel moeten drijven met landen die niet op dezelfde manier omgaan met mensenrechten, is al een oude vraag binnen de internationale betrekkingen en dreigt zich eeuwig voort te slepen. Ik ben zo realistisch mogelijk en ben van mening dat de Unie er alles aan moet doen om te proberen te waarborgen dat de normen die gewenst geacht worden, breder geaccepteerd worden en om te proberen de landen waarmee zij handel drijft te betrekken bij de mondiale inspanningen om deze rechten te doen respecteren. Ik vind dat de Unie op economisch en diplomatiek vlak niet mag nalaten te benadrukken hoe belangrijk en essentieel deze kwestie is, op het moment dat zij blijvende handelskanalen tot stand brengt. Maar zoals we weten verkeren we niet altijd in de positie om dergelijke normen op te leggen of dergelijke eisen te stellen. Vaak worden deze normen formeel wel geaccepteerd, maar de waarheid gebiedt te zeggen dat de Unie zich ervan bewust is dat zij partners heeft die zich regelmatig niet aan deze normen houden. We hoeven wat dat betreft maar te kijken naar de grootste energieleveranciers van Europa. Dit gezegd hebbende, herhaal ik nogmaals hoe belangrijk het is dat we ons blijven inzetten voor de mensenrechten, en deze als voorwaarde stellen bij het tot stand brengen van sterke handelsbetrekkingen.</p>
    </intervention>
    <intervention id="4-976" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De opname van clausules over de mensenrechten of sociale en milieunormen in handelsovereenkomsten is een complexe aangelegenheid die de internationale gemeenschap verdeelt. Enerzijds wijzen de noordelijke landen de door landen met een opkomende economie bedreven sociale en milieudumping af, die de concurrentie in het handelsverkeer verstoort; anderzijds verdenken de zuidelijke landen de noordelijke landen ervan hun economische ontwikkeling te willen dwarsbomen en via invoering van bepaalde normen een verkapte vorm van protectionisme toe te passen. Ik heb voor dit verslag gestemd, omdat ik van mening ben dat het handelsbeleid een instrument moet zijn in dienst van de algemene doelstellingen van de Europese Unie en dat de handel niet als een doel op zich moet worden beschouwd, maar als een instrument waarmee de Europese handelsbelangen kunnen worden bevorderd, en ook als een instrument voor een rechtvaardige handel waarmee de sociale en milieunormen daadwerkelijk breed kunnen worden ingevoerd en nageleefd met alle handelspartners van de EU.</p>
    </intervention>
    <intervention id="4-975" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor het verslag over mensenrechten en sociale normen en milieunormen in internationale handelsovereenkomsten gestemd, omdat het handelsbeleid van de EU overeen moet stemmen met haar politieke doelen. De tekst, waarin door de Fractie van de Progressieve Alliantie van Socialisten en Democraten in het Europees Parlement belangrijke verbeteringen zijn aangebracht, maakt duidelijk dat handel niet een doel op zich mag zijn, maar dat in alle overeenkomsten voortaan een aantal clausules over sociale en milieunormen moet worden opgenomen. Deze clausules moeten bindend zijn en het moet mogelijk worden om schendingen ervan voor te leggen aan met name de hoge commissaris van de Verenigde Naties voor de mensenrechten.</p>
    </intervention>
    <intervention id="4-974" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb ingestemd met het verslag omdat we niet moeten vergeten dat de bedrijven in Europa aan strikte sociale en milieuvoorschriften gebonden zijn. Als de Europese Unie instemt met bindende normen, moet zij ook in de gelegenheid zijn hetzelfde van haar handelspartners te vragen, met name van de opkomende industrielanden, en te staan op kwaliteit en duurzaamheid, vooral wat de voedingsmiddelen betreft die op haar grondgebied ingevoerd worden, om zo een eerlijke en gelijkwaardige handel in stand te houden. Om de doelstellingen van een duurzame ontwikkeling te realiseren is het van belang om de toegang tot groene goederen en technologieën te verbeteren. We moeten dan ook de onderhandelingen over de verlaging of opheffing van tarifaire en niet-tarifaire barrières voor milieugoederen en –diensten snel afronden, om nieuwe vormen van werkgelegenheidsbeleid en het creëren van banen die voldoen aan de IAO-normen inzake waardig werk, alsmede de groeikansen voor de Europese industrie en het Europese kleine en middelgrote ondernemingen te bevorderen.</p>
    </intervention>
    <intervention id="4-170" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Een evenwicht zoeken tussen economische en maatschappelijke belangen is uiterst belangrijk, maar ook erg moeilijk. Economische samenwerking waarbij tegelijkertijd de grondslagen van de democratie en het welzijn van de burgers worden gerespecteerd, is het fundament van de Europese Unie. Daarom is het zo belangrijk dat er in internationale handelsovereenkomsten eenduidige mensenrechten-, sociale en milieunormen worden opgenomen.</p>
      <p sl="pl">Als dit soort normen in het Europees handelsbeleid worden opgenomen, zal dit leiden tot een positieve houding van de burger tegenover dit beleid en tot een verbetering van onze handelsrelaties. Internationale samenwerking op dit gebied is uiterst belangrijk, en het Europees Parlement dient dit zo goed mogelijk te ondersteunen.</p>
    </intervention>
    <intervention id="4-973" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Ik heb voor het verslag gestemd aangezien mensenrechten, sociale en milieunormen niet alleen in Europa horen te gelden, maar in alle landen. Landen die we op dit punt kunnen beïnvloeden, zijn vooral de landen waar wij handel mee drijven. Daar vloeit een verplichting uit voort waaraan we horen te voldoen, en dit verslag wijst wat dat betreft in de juiste richting. Dat is de richting van eerlijke handel en vooral van eerlijkheid tegenover de mensen en het milieu. Als wij op deze terreinen iets ten goede kunnen keren, mogen we dat niet nalaten.</p>
    </intervention>
    <intervention id="4-171" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben erg blij met dit verslag, dat duidelijk maakt dat de EU met haar handelsbeleid meer moet nastreven dan het behalen van maximaal economisch voordeel. In de handelsovereenkomsten van de EU moeten mensenrechten-, sociale en milieunormen zijn opgenomen.</p>
    </intervention>
    <intervention id="4-172" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt een aantal belangrijke punten aan de orde gesteld, zoals het periodieke wereldwijde onderzoek door de Raad van de mensenrechten naar de naleving van de bepalingen inzake de mensenrechten in de internationale handelsovereenkomsten, de bevoegdheid van de IAO om gevallen voor te leggen aan de hoge commissaris van de Verenigde Naties voor de mensenrechten, het verzoek om de parlementen en de burgers van derde landen bij de onderhandelingen te betrekken en de bestrijding van moderne slavernij.</p>
      <p sl="fr">Het valt te waarderen dat er zoveel aandacht aan de mensenrechten besteed wordt door een Parlement dat de staatsgreep in Honduras en de ondertekening van een handelsakkoord met de leiders ervan gesteund heeft. Maar afgezien van mijn twijfels over de werkelijke betekenis van deze voorstellen op het gebied van de mensenrechten, kan ik er vanwege de wens die in deze tekst tot uiting komt om overal vrijhandelsakkoorden af te sluiten en de handel te bevorderen in vervuilingsrechten, de zogenaamde "koolstofmarkt", niet voor stemmen.</p>
    </intervention>
    <intervention id="4-972" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De lidstaten van de EU en alle economische partijen in de EU doen er alles aan om de mensenrechten te respecteren en de normen op sociaal en milieugebied na te leven, en het is dan ook niet meer dan normaal dat er van haar partners in de WTO hetzelfde gevraagd wordt, om een eerlijke en rechtvaardige wereldhandel te bevorderen. We realiseren ons dat het soms niet makkelijk is om aan deze verplichtingen te voldoen, vooral niet voor landen met een opkomende economie. Toch moet de EU zich hiervoor blijven inzetten en de EU en het Europees Parlement moeten er daarom alles aan doen om op te komen voor de mensenrechten en te benadrukken dat het respect voor fatsoenlijk werk overal en voor iedereen op dezelfde manier geldt en dat de betekenis van milieurechten en sociale rechten (waaronder vakbondsrechten en bestrijding van kinderarbeid) universeel is.</p>
    </intervention>
    <intervention id="4-971" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb voor deze resolutie gestemd omdat hierin nadrukkelijk gesteld wordt dat de EU een doeltreffende bijdrage dient te leveren aan de duurzame ontwikkeling van de aarde, aan de solidariteit tussen de volkeren, aan eerlijke handel en de uitbanning van armoede. Mijn steun is ook gebaseerd op het belang van de noodzaak, die blijkt uit deze resolutie, om het wettelijk verplicht te stellen dat de mensenrechten worden nageleefd in internationale handelsovereenkomsten, waarop strikt en permanent moet worden toegezien. Wat dit punt betreft lijkt het voorstel om de Internationale Arbeidsorganisatie (IAO) de status van officieel waarnemer toe te kennen in de Wereldhandelsorganisatie me heel nuttig, met name de instelling van een commissie voor handel en waardige arbeid in de IAO voor het toezien op handelsovereenkomsten in samenwerking met de IAO en de hoge commissaris van de VN voor de rechten van de mens. Nog een reden waarom ik voor deze resolutie heb gestemd, is de vastberaden wijze waarop de noodzaak verwoord wordt om een "werkelijke mondiale milieuorganisatie" op te richten, en de ondubbelzinnige manier waarop de resolutie het opneemt voor de mensenrechten, duurzame ontwikkeling en de bescherming van het milieu, waarbij deze voorrang krijgen boven het huidige internationale handelsmodel.</p>
    </intervention>
    <intervention id="4-970" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De EU lijkt mij er alle belang bij te hebben om haar handelsverdragen zo veel mogelijk met gelijkwaardige partners te sluiten. Dat betekent dat er meer aandacht moet komen voor mensenrechten-, milieu- en sociale normen, want zolang de EU zich zelf aan deze normen houdt, kan zij dat ook van haar handelspartners verlangen. De EU stuit echter vooral op het gebied van de mensenrechten, maar ook bij de sociale en milieunormen, telkens weer op haar grenzen, als andere landen waar een bilateraal handelsverdrag mee wordt gesloten, daar en afwijkende mening over op na houden. Ik onthoud mij van stemming omdat ik betwijfel of de voorstellen van de rapporteur wel uitvoerbaar zijn.</p>
    </intervention>
    <intervention id="4-969" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mensenrechten en de toepassing van sociale normen en milieunormen in onderhandelingen over handelsakkoorden zijn complexe en uiterst problematische kwesties. Het is dus van wezenlijk belang dat de sociale clausule steeds vaker in bilaterale overeenkomsten wordt opgenomen. Ondanks het feit dat er momenteel duidelijke sprake is van een steeds schevere verhouding tussen de internationale handelsvoorschriften en de andere normen van internationaal recht, vind ik het van fundamenteel belang dat we voor het verslag van mevrouw Saïfi stemmen, zodat er nieuwe wegen kunnen worden bewandeld door te werken aan een werkelijke coördinatie tussen de internationale organisaties. De Europese Unie heeft een doorslaggevende rol in dit streven naar een nieuwe mondiale governance en volgens mij moet zij daarom de samenhang tussen het beleid van de internationale instellingen bevorderen. Ik heb voor het verslag gestemd, zodat er een nieuw handelsbeleid kan worden gelanceerd en gevoerd, een beleid gebaseerd op daadkracht en dialoog waarbij rekening wordt gehouden met milieunormen, zodat 'legitieme' doelstellingen kunnen worden gehaald.</p>
    </intervention>
    <intervention id="4-968" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag over mensenrechten, sociale normen en milieunormen in internationale handelsovereenkomsten gestemd, omdat ik ervoor ben dat clausules over de mensenrechten en sociale en milieunormen in handelsovereenkomsten worden opgenomen.</p>
      <p sl="pt">Er is sprake van een waar spanningsveld tussen de noordelijke landen, die de door landen met een opkomende economie bedreven sociale en milieudumping afwijzen, en de zuidelijke landen, die de noordelijke landen ervan verdenken hun economische ontwikkeling te willen dwarsbomen en via invoering van bepaalde normen een verkapte vorm van protectionisme toe te passen. Deze belangentegenstelling mag echter niet verhinderen dat de Europese Unie zich in haar onderhandelingen laat leiden door een positieve maar ook juridisch bindende benadering, met de opneming van bepalingen met betrekking tot duurzame ontwikkeling, met name in bilaterale overeenkomsten.</p>
    </intervention>
    <intervention id="4-173" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">De Europese Unie moet door middel van haar beleid, en in het bijzonder haar handelsbeleid, haar handelsbelangen verdedigen en tegelijkertijd haar normen en waarden naleven en ervoor zorgen dat anderen dat ook doen. Deze gedachte moet de diverse EU-instellingen helpen om een nieuw en ambitieus handelsbeleid te lanceren en te voeren, gebaseerd op standvastigheid en dialoog. Wij moeten niet vergeten dat Europese industrieën en ondernemingen in Europa gebonden zijn aan strikte sociale en milieuregels. Wanneer de Europese Unie bindende normen naleeft, moet zij dit ook kunnen eisen van haar handelspartners, met name de opkomende landen, en moet ze staan op kwaliteit en duurzaamheid, in het bijzonder met betrekking tot voedselproducten die worden ingevoerd, teneinde een eerlijke en billijke handel in stand te houden.</p>
      <p sl="ro">De strenge regels van de Europese interne markt op het gebied van gezondheid, veiligheid, milieu en bescherming van werknemers en consumenten zijn een specifiek Europees model dat op internationaal niveau en in multilaterale fora tot voorbeeld zou moeten strekken; dit moet ook blijken uit de huidige onderhandelingen over bilaterale handelsbetrekkingen.</p>
    </intervention>
    <intervention id="4-967" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor dit verslag gestemd, omdat ik van mening ben dat de Europese Unie vanwege haar doorslaggevende rol in het streven naar een nieuw mondiaal economisch governance de samenhang in het beleid van de internationale instellingen moet bevorderen. Er is momenteel sprake van een steeds schevere verhouding tussen de internationale handelsvoorschriften en de andere normen van internationaal recht. Vanwege onze voortrekkersrol in deze hebben wij de plicht nieuwe wegen te zoeken om zeer gericht te werken aan een werkelijke coördinatie tussen de internationale organisaties.</p>
    </intervention>
    <intervention id="4-966" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">De opname van clausules over de mensenrechten of sociale en milieunormen in handelsovereenkomsten is een complexe aangelegenheid die de internationale gemeenschap verdeelt. Enerzijds wijzen de noordelijke landen de door landen met een opkomende economie bedreven sociale en ecologische dumping af, die een concurrentieverstoring is in het handelsverkeer; anderzijds verdenken de zuidelijke landen de noordelijke landen ervan hun economische ontwikkeling te willen dwarsbomen en via invoering van bepaalde normen een verkapte vorm van protectionisme toe te passen. Hieruit blijkt wel hoe moeilijk het is om de kwestie van opname van normen in multilaterale organisaties en nog meer in de WTO op onpartijdige wijze aan de orde te stellen, terwijl toch de sociale clausule steeds vaker in bilaterale handelsovereenkomsten wordt opgenomen.</p>
    </intervention>
    <intervention id="4-174" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">We zijn voor het verslag over mensenrechten, sociale normen en milieunormen in internationale handelsovereenkomsten, omdat derde landen die de rechten van de werknemers niet respecteren en weigeren een actieve rol te spelen bij de strijd tegen de klimaatverandering, maar al te vaak op oneerlijke wijze concurreren met bedrijven in de EU.</p>
      <p sl="it">Onze bedrijven moeten voldoen aan zeer strenge normen op het gebied van bescherming van de werknemers, hebben te maken met hoge loon- en belastingkosten en moeten zich houden aan wetgeving die voorziet in strenge controles op emissies in het milieu, en de plaatselijk voorschriften inzake ruimtelijke ordening. Concurrerende bedrijven in derde landen, zoals China en India, hoeven dergelijke controles en regelgeving natuurlijk niet na te leven en hun eindproducten zijn duidelijk concurrerend ten opzichte van die van Europese bedrijven.</p>
      <p sl="it">Toen ik sprak in de Commissie milieubeheer, volksgezondheid en voedselveiligheid en tijdens de interparlementaire bijeenkomst over energie, pleitte ik ervoor dat de EU haar invloed in de Wereldhandelsorganisatie zou aanwenden om Europa in staat te stellen om een CO2 -belasting op te leggen aan landen die de overeenkomsten inzake klimaatverandering niet ondertekenen. Hetzelfde argument geldt voor landen die productiemethoden hanteren die sterk afwijken van die van Europa, zoals het gebruik van kinderarbeid, of landen die werknemers hun rechten ontzeggen.</p>
    </intervention>
    <intervention id="4-175" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik heb gestemd voor de resolutie over mensenrechten, sociale normen en milieunormen in internationale handelsovereenkomsten. De Europese unie is gesteund op beginselen die onder andere ook respect voor de mensenrechten omvatten. Daarom hechten we ook zo'n belang aan het respecteren van de mensenrechten over de hele wereld.</p>
      <p sl="pl">Het Verdrag van Lissabon bevestigt dat bij het externe optreden van de Europese Unie, waarvan buitenlandse handel een integraal onderdeel is, dezelfde regels moeten gelden, die aan de oprichting van de Unie ten grondslag lagen. Daarom steun ik ten volle de aanpak om bindende clausules inzake mensenrechten op te nemen in internationale overeenkomsten van de Europese Unie. Ik wil echter wijzen op de noodzaak om deze clausules ten uitvoer te leggen en eventueel economische sancties op te leggen aan landen die zich niet aan de vastgelegde regels houden.</p>
      <p sl="pl">Conform punt 15 van de resolutie ben ik van mening dat in alle vrijhandelsovereenkomsten sociale normen en milieunormen dienen te worden opgenomen, waaronder: een lijst met minimumnormen die door alle handelspartners van de EU moeten worden geëerbiedigd, en een lijst van aanvullende verdragen die geleidelijk en met de nodige flexibiliteit ten uitvoer moeten worden gelegd, rekening houdend met de ontwikkeling van de economische, sociale en milieusituatie van het betrokken partnerland.</p>
      <p sl="pl">Ik ben er in het bijzonder voorstander van om in alle toekomstige handelsovereenkomsten een verbod op kinderarbeid in te voeren. Ik steun ook de versteviging van de samenwerking op het gebied van mensenrechten tussen de WTO en de belangrijkste instellingen van de VN.</p>
    </intervention>
    <intervention id="4-965" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In 2009 heeft de Europese Ombudsman 3 098 klachten geregistreerd, waarvan er 727 tot de bevoegdheidskring van de Ombudsman konden worden gerekend. De functie van deze Ombudsman, die in 1992 in het leven werd geroepen in het kader van het Verdrag van Maastricht, is die van intermediair tussen de Europese burgers en de autoriteiten van de Europese Unie, en bestaat eruit klachten te behandelen van Europese burgers en bedrijven, maar ook die van instellingen en van eenieder die legaal woonachtig is in een van de lidstaten. De Ombudsman wordt door het Europees Parlement aan het begin van elke zittingstermijn gekozen voor de gehele duur daarvan, en hij onderzoekt elke bestuurlijke misstand die bij hem onder de aandacht gebracht wordt. Hij doet verslag van zijn activiteiten middels een jaarverslag. Door voor deze resolutie te stemmen, voeg ik mijn stem bij de brede goedkeuring door het Europees Parlement van de activiteiten van deze essentiële schakel van de democratie.</p>
    </intervention>
    <intervention id="4-964" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Het ambt van Europees Ombudsman waarborgt het in het Handvest van de grondrechten van de Europese Unie verankerde recht van elke burger "dat zijn zaken onpartijdig, billijk en binnen een redelijke termijn door de instellingen, organen en instanties van de Unie worden behandeld". De inwerkingtreding van het Verdrag van Lissabon heeft de democratische legitimiteit van de Ombudsman vergroot, dankzij zijn verkiezing door het Europees Parlement, en zijn bevoegdheid uitgebreid tot het gemeenschappelijk buitenlands en veiligheidsbeleid en het optreden van de Europese Raad. Ik heb voor deze ontwerpresolutie gestemd, omdat ik ingenomen ben met hetgeen de activiteiten in 2009 hebben opgeleverd. De gemiddelde tijd voor het afhandelen van klachten is in 2009 vier maanden korter geworden en meer dan de helft van de aangespannen procedures eindigde in een minnelijke schikking. Daaruit spreekt de doeltreffende samenwerking tussen de Ombudsman en de instellingen en organen van de Unie. Het lijkt mij nodig om het vertrouwen van de Europese burger in de EU en haar instellingen te vergroten en vooral om de burgers alle gelegenheid te bieden om aan de gewenste informatie te komen en hen zo meer vertrouwen te laten hebben in het vermogen van de EU-instellingen om hun rechten te beschermen.</p>
    </intervention>
    <intervention id="4-963" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd, omdat het werk van de Ombudsman bijdraagt aan de transparantie van de besluiten die de Europese instellingen nemen en deze toegankelijk maakt voor alle burgers en rechtspersonen. Het van kracht worden van het Verdrag van Lissabon heeft de democratische legitimiteit van de Ombudsman vergroot, nu deze door het Europees Parlement gekozen wordt en zijn bevoegdheid zich ook uitstrekt tot het gemeenschappelijke buitenlands en veiligheidsbeleid en de activiteiten van de Europese Raad. Transparantie, toegang tot informatie en eerbiediging van het recht op behoorlijk bestuur zijn absolute voorwaarden om bij de burger het vertrouwen te bewaren dat de instellingen in staat zijn om zijn rechten te doen gelden. De meest voorkomende vorm van wanbeheer bestond uit gebrek aan transparantie. Het is daarom van het grootste belang om ervoor te zorgen dat burgers een prompte en substantiële reactie op hun vragen, klachten en verzoekschriften krijgen. De Europese instellingen en organen dienen de burgers de informatie te verstrekken waar zij om vragen. Ik begroet de samenwerking tussen de Europese Ombudsman en instanties die op nationaal, regionaal en gemeentelijk niveau een ombudsfunctie in de lidstaten vervullen.</p>
    </intervention>
    <intervention id="4-962" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De rol van het Europees bestuur is omvangrijk en complex. Ik heb voor dit verslag gestemd om dat ik het van fundamenteel belang vind dat het vertrouwen van burgers in de Europese instellingen gewaarborgd wordt door een efficiënt bestuur, met heldere procedures en een toegankelijke infrastructuur. Ik ben verheugd over de positieve resultaten wat betreft de afname van het aantal klachten en de verbetering van de behandeling daarvan op Europees niveau.</p>
    </intervention>
    <intervention id="4-177" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het werk van de Ombudsman is van essentieel belang en draagt bij aan een grotere transparantie, waardoor de Unie dichter bij de burger gebracht wordt en tegelijkertijd het vertrouwen van de burgers versterkt wordt in het vermogen van de instellingen om hun rechten te doen gelden. Hoewel het aantal klachten in 2009 licht gedaald is (met 9 procent) ten opzichte van 2008, zijn er van de 335 onderzoeken die zijn ingesteld ongeveer 318 afgerond en gesloten. Ik vind het tamelijk positief dat 56 procent van de procedures is afgesloten omdat ze zijn opgelost of in der minne geschikt. Deze resultaten getuigen van de constructieve samenwerking tussen de Ombudsman en de instellingen en organen van de Unie, die deze klachten in de meeste gevallen zien als een goede gelegenheid om fouten te corrigeren en met de Ombudsman mee te werken in het belang van de burger.</p>
      <p sl="pt">Ik wil wijzen op het belang van de inwerkingtreding van het Verdrag van Lissabon, dat het recht op goed bestuur noemt onder de grondrechten die uit het burgerschap van de Unie voortvloeien. Ook werden hiermee twee belangrijke wijzigingen doorgevoerd: dat de Ombudsman voortaan wordt gekozen, waardoor zijn democratische legitimatie wordt versterkt, en dat zijn mandaat is uitgebreid met het gemeenschappelijk buitenlands en veiligheidsbeleid.</p>
    </intervention>
    <intervention id="4-178" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Het verslag over de activiteiten van de Europese Ombudsman in 2009 is van groot belang, aangezien we op grond daarvan kunnen beoordelen of en in hoeverre de relatie tussen de EU-instellingen en de burgers transparant, snel en effectief is. Er zijn namelijk vele zaken waarover het Parlement en de Commissie een standpunt innemen zonder dat zij een terugkoppeling van het publiek krijgen, afgezien van de klachten die bij de Ombudsman worden ingediend.</p>
      <p sl="it">Hoewel ik het verslag goedkeur, ben ik van mening dat er op grotere schaal publiciteit aan de Europese Ombudsman en zijn activiteiten gewijd moet worden, met name in de lidstaten waar hij niet direct herkend wordt. Wij mogen namelijk nooit uit het oog verliezen dat een klein aantal klachten twee dingen kan betekenen; ofwel mensen merken weinig onregelmatigheden op, ofwel zij hebben weinig vertrouwen in een eventuele wettelijke oplossing voor hun problemen. Meer publiciteit is een manier om het toezicht uit te breiden, zodat wij met grotere stelligheid kunnen zeggen welke van de twee genoemde scenario’s het meest van toepassing is.</p>
    </intervention>
    <intervention id="4-179" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Ombudsman ontving in 2009 in het totaal 3 098 klachten, tegen 3 406 klachten in 2008, wat een daling van 9 procent betekent. De onderzoeken betroffen de Europese Commissie (56 procent), het beheer door het Europees Parlement (11 procent), het Bureau voor personeelsselectie van de Europese Gemeenschappen (EPSO) (9 procent), de Raad (4 procent) en het Hof van Justitie (3 procent). De meest voorkomende klachten over onbehoorlijk bestuur hadden betrekking op slechte administratie, gebrek aan transparantie, met inbegrip van onthouding van informatie, toch een bepalende factor in het garanderen van de veiligheid van de burgers en hun vertrouwen in de Unie. Op deze manier werd aangetoond dat er gewerkt moet blijven worden aan beter bestuur en dat de instellingen meer transparantie moeten bieden, wat bereikt kan worden door een gezamenlijke inspanning van de Ombudsman en de instellingen, in het bijzonder via de voortdurende uitwisseling van goede praktijken.</p>
    </intervention>
    <intervention id="4-180" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd, waarin een beoordeling wordt gegeven van en steun wordt uitgesproken voor de activiteiten die de Ombudsman in 2009 heeft ondernomen. De Ombudsman vormt een belangrijke schakel met de burgers en zijn werk helpt het vertrouwen in de EU-instellingen te vergroten en maakt die instellingen toegankelijker.</p>
    </intervention>
    <intervention id="4-181" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Het doel van de Europese Ombudsman is ervoor te zorgen dat de rechten van burgers overeenkomstig de EU-wetgeving in de Unie op ieder niveau worden geëerbiedigd en dat de instellingen en organen van de EU de hoogste bestuursnormen toepassen.</p>
      <p sl="it">De Ombudsman is zich de afgelopen tijd, met name via tussenkomst van het Europese netwerk van ombudsmannen, blijven inzetten voor verbetering van de kwaliteit van de aan de burger en potentiële klagers geboden informatie omtrent de rechten die zij aan de EU-wetgeving ontlenen. De Ombudsman moet ernaar blijven streven dat de instellingen en organen van de EU de burger bij al hun werkzaamheden centraal stellen, door alle mogelijkheden na te gaan om klachten in der minne te regelen en door vaker ambtshalve onderzoek in te stellen om de vinger op een probleem te leggen en beste praktijken aan te moedigen.</p>
      <p sl="it">Ik heb dit verslag gesteund omdat het de Ombudsman aanmoedigt met de instellingen te blijven werken aan de bevordering van behoorlijk bestuur en een cultuur van dienstbaarheid en om de communicatie-inspanningen op te voeren, zodat burgers die eventueel op zijn diensten zijn aangewezen naar behoren zijn voorgelicht over de te volgen procedure. Op die manier groeit hun vertrouwen in de Europese Unie en haar instellingen en neemt onze geloofwaardigheid toe.</p>
    </intervention>
    <intervention id="4-961" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De rol van de Europese ombudsman is bijzonder belangrijk, aangezien hij de Europese instellingen dichter bij de burger brengt. In 2009 heeft de Ombudsman 3 098 klachten geregistreerd, tegen 3 406 in 2008, Dat komt neer op een daling met 9 procent ten opzichte van 2008. Er werden 335 onderzoeken ingesteld naar aanleiding van een klacht en 230 klachten werden niet-ontvankelijk verklaard. De meeste onderzoeken die de Ombudsman in 2009 op gang heeft gebracht betroffen de Europese Commissie (56 procent). Er werden eveneens klachten ingediend tegen het ambtelijk apparaat van het Europees Parlement (11 procent), het Bureau voor personeelsselectie van de Europese Gemeenschappen (EPSO) (9 procent), de Raad (4 procent) en het Hof van Justitie (3 procent). Voorts werden 59 onderzoeken uitgevoerd naar 20 andere EU-instellingen en -organen (17 procent). De cijfers die in het verslag naar voren worden geschoven, geven duidelijk aan hoe doeltreffend dit orgaan is en hoe belangrijk het is voor de transparantie van de betrekkingen tussen de Europese instellingen en de burgers.</p>
    </intervention>
    <intervention id="4-960" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb voor deze resolutie gestemd omdat ik de noodzaak onderschrijf de activiteiten van de Commissie transparanter te maken en het nodige in het werk te stellen om de instellingen van de Europese Unie dichter bij de Europese burgers te brengen. Ik heb mijn steun gegeven aan het verslag dat is ons voorgelegd door de Europese Ombudsman, omdat dit het werk weergeeft dat hij verricht om onbehoorlijk bestuur aan de kaak te stellen, en het positieve werk dat hij doet om meer transparantie te bereiken middels zijn respons op de klachten van de Europese burgers over onbehoorlijk bestuur door de instellingen en Europese organen. Met deze stem ondersteun ik het werk dat de Europese Ombudsman gedaan heeft, die oplossingen vindt voor tal van klachten door middel van onderlinge overeenstemming, in samenwerking met het Europees Parlement. Overigens vind ik het bijzonder positief dat deze resolutie de Europese Ombudsman ertoe aanzet om op eigen initiatief onderzoeken in te stellen om problemen op te lossen die zich stelselmatig voordoen bij de instellingen.</p>
    </intervention>
    <intervention id="4-959" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Al tientallen jaren spant de EU zich in voor ontbureaucratisering en meer transparantie. In het Europees Parlement zelf is daar vaak niets van te merken. Men krijgt er in tegendeel eerder het gevoel dat de papierwinkel elk jaar nog verder uitdijt. Ook in de aanloop naar de hoorzittingen voor de laatste verkiezingen was transparantie hoogstens in aanleg te vinden. De afgevaardigden hebben uit hoofde van hun functie en de daaraan verbonden rechten de mogelijkheid om zich gehoor te verschaffen, maar de burgers hebben dat niet. Daarvoor hebben zij de Europese Ombudsman. Als meer dan een derde van de onderzoeken die deze functionaris instelt, over een gebrek aan transparantie gaan en als in 56 procent van de gevallen de instantie in kwestie aanstuurde op een minnelijke schikking of het geconstateerde probleem oploste, dan bevestigt dat hoe belangrijk de functie van ombudsman is. Met de standpunten van de rapporteur kan ik het echter niet geheel en al eens zijn, wat voor mij een reden is mij van stemming te onthouden.</p>
    </intervention>
    <intervention id="4-958" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">De bescherming en de eerbiediging van de mensenrechten vormen een centraal thema binnen de Europese Unie en we kunnen dan ook niet voorbij gaan aan de belangrijke rol van de Europese Ombudsman in dat verband. Daarom heb ik voor het verslag van mevrouw Nedelcheva gestemd, omdat de rol van de Europese Ombudsman als promotor van de eerbiediging van de mensenrechten niet over het hoofd kan worden gezien. Het doel van deze belangrijke figuur op Europees niveau is ervoor te zorgen dat de instellingen en organen van de EU de burger bij al hun werkzaamheden centraal stellen, door alle mogelijkheden na te gaan om klachten in der minne te regelen en door vaker ambtshalve onderzoek in te stellen om de vinger op een probleem te leggen en beste praktijken aan te moedigen. Het feit dat er een ombudsman bestaat die kan en wil helpen bij het oplossen van geschillen en meningsverschillen tussen burgers, draagt ertoe bij dat mensen met verschillende ideeën, ervaringen en plannen met elkaar kunnen communiceren en samenleven. Dit vormt het uitgangspunt voor de versterking en bevordering van deze rol binnen Europa en voor de waarborging dat de dienst naar behoren wordt gepromoot en eerlijk wordt bestuurd.</p>
    </intervention>
    <intervention id="4-957" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het jaarverslag over de activiteiten van de Europese ombudsman in 2009 toont aan dat deze bijzonder actief is geweest. Het nieuwe wettelijke kader waarin de wijzigingen voor het statuut van de Europese ombudsman worden omschreven, en de inwerkingtreding van het Verdrag betreffende de werking van de Europese Unie (VWEU), waardoor het gemeenschappelijk buitenlands en veiligheidsbeleid (GBVB) alsmede de werkzaamheid van de Europese Raad binnen de bevoegdheidskring van de Ombudsman vallen, hebben het werkritme niet verstoord. De gemiddelde duur van de behandeling van een klacht is teruggelopen van 13 tot 9 maanden. Dat laat zien dat de EU-instellingen en -organen in hoge mate bereid zijn om klachten bij de Ombudsman te zien als gelegenheid om fouten te herstellen en met de Ombudsman mee te werken, in het belang van de burgers.</p>
      <p sl="pt">Daarom heb ik voor deze resolutie gestemd, waarin het jaarverslag voor 2009 wordt goedgekeurd en waarin richtsnoeren voor de toekomst worden voorgesteld. Daarvan wil ik de volgende specifiek vermelden: het verzoek aan de Ombudsman om toe te zien op de eerbiediging van het Handvest van de grondrechten, dat sinds Lissabon juridisch bindende werking heeft; het verzoek aan de Commissie om een Europese wet bestuursrecht uit te werken die voor alle instellingen, organen en agentschappen van de Unie geldt; en het verzoek aan de Ombudsman om de nieuwe procedure die EPSO bij de personeelselectie hanteert, te begeleiden.</p>
    </intervention>
    <intervention id="4-956" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor dit verslag gestemd, waarin de nadruk wordt gelegd op de fundamentele rol die de Europese ombudsman speelt in het garanderen van het respect voor de rechten van de Europese burgers en in het bewerkstelligen van een cultuur van dienstbaarheid ten opzichte van de burger binnen de instellingen, gebaseerd op de beste praktijken op het gebied van behoorlijk bestuur.</p>
    </intervention>
    <intervention id="4-955" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Het jaarverslag over de werkzaamheden van de Europese Ombudsman in 2009 is op 19 april 2010 officieel aangeboden aan de heer Jerzy Buzek, Voorzitter van het Europees Parlement, en de Europese Ombudsman, Nikiforos Diamandouros, heeft zijn verslag op 4 mei 2010 voorgelegd aan de Commissie Verzoekschriften. Dat verslag geeft een globaal overzicht van de werkzaamheden van de Europese Ombudsman gedurende het betreffende jaar. De bevindingen van de verschillende onderzoeken zijn in categorieën ingedeeld naar de aard van de gevallen van onbehoorlijk bestuur of de betreffende instelling. Verder is er een samenvatting van zes bladzijden gepubliceerd. De nieuwe publicatie bevat de belangrijkste resultaten die door klagers behaald zijn, en wijst op de voornaamste politieke kwesties die het afgelopen jaar onderzocht zijn.</p>
    </intervention>
    <intervention id="4-182" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Natuurlijk heb ik mijn steun gegeven aan het jaarverslag over de werkzaamheden van de Ombudsman, aangezien ik mij als lid van de Commissie verzoekschriften regelmatig kan overtuigen van de ijver en de zakelijke werkwijze van de heer Diamandouros. Het resultaat van zijn inspanningen mag er zijn: in 2009 werd 70 procent van zijn onderzoeken binnen een jaar afgerond en 55 procent daarvan zelfs binnen drie maanden.</p>
    </intervention>
    <intervention id="4-954" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor de ontwerpresolutie over het speciale verslag van de Europese Ombudsman gestemd uit waardering voor het feit dat de Ombudsman de resultaten voorlegt van een op eigen initiatief ondernomen onderzoek naar de regels die de Commissie hanteert voor publieke verzoeken om inzage in documenten die betrekking hebben op niet-nalevingsprodcedures. Door EU-burgers ingediende klachten zijn een belangrijke indicatie voor mogelijke overtreding van EU-wetgeving. De Commissie ontvangt met name veel klachten van burgers over wanbeheer. Het is dan ook zeer belangrijk dat de Commissie stappen onderneemt om te waarborgen dat er op verzoeken om documenten in te zien een prompte kennisgeving volgt. Verder zijn inspanningen nodig om de samenwerking met de Commissie verzoekschriften van het Europees Parlement te intensiveren en om op gezette tijden informatie met de Ombudsman uit te wisselen. De Ombudsman vraag ik om het Europees Parlement op de hoogte te houden van de onderzoeken die hij doet en de uitkomsten daarvan. De Commissie zou zich in de informatievoorzienig rond niet-nalevingsprocedures opener en pro-actiever moeten opstellen.</p>
    </intervention>
    <intervention id="4-184" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Voor de volledigheid wil ik melden dat ik denk dat het Parlement ook naar de argumenten van commissaris Verheugen hadden moeten luisteren over de merites van de zaak. Ik vind dan ook dat ik geen oordeel over hem kan vellen.</p>
      <p sl="it">Niettemin steun ik het standpunt van de Ombudsman, omdat ik van mening ben dat een van de sterke punten van de rol van de instellingen de onderlinge samenwerking is, en dat moet ook zo blijven. In dat opzicht getuigen het niet respecteren van de beantwoordingtermijn en het verzuimen van niet-wettelijke maar wel morele plichten van een afkeurenswaardige houding. Het opbouwen van sociaal kapitaal, zoals Putnam dat bedoelt, gaat in feite veel verder dan slechts de wettigheid van handelswijzen; ook vertrouwen, consistentie en moraliteit moeten in ogenschouw worden genomen.</p>
      <p sl="it">Wat de beweegredenen van de commissaris ook geweest mogen zijn, ik sta hoe dan ook achter de Ombudsman.</p>
    </intervention>
    <intervention id="4-953" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben ingenomen met de uitstekende institutionele betrekkingen tussen de Ombudsman en de Commissie verzoekschriften, wat betreft het wederzijds respect voor elkaars bevoegdheden. Ik meen dat de reeds door de Ombudsman ingestelde praktijk om ervoor te zorgen dat er altijd een vertegenwoordiger aanwezig is bij alle bijeenkomsten van de Commissie verzoekschriften, een goed teken is.</p>
    </intervention>
    <intervention id="4-185" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het bijzonder verslag van de Ombudsman komt er nadat de Commissie aan een ngo die actief is op het vlak van milieubescherming, weigerde om drie brieven (onderdeel van een geheel van achttien brieven) openbaar te maken die door Porsche AG waren gestuurd aan commissaris Günter Verheugen. De brieven hadden betrekking op bijeenkomsten van de Commissie met vertegenwoordigers van autofabrikanten, waar de kwestie van de benadering van de Commissie inzake de CO2 -uitstoot door auto's is besproken. Nadat de Ombudsman de Commissie om een onderbouwde reden voor de weigering had gevraagd, stelde de Commissie haar antwoord zes keer uit (vijftien maanden), waardoor zij de beginselen van goede wil en samenwerking schond. Daarmee bracht zij de interinstitutionele dialoog en het publieke beeld van de Unie schade toe. Het is de verantwoordelijkheid van het Europees Parlement, als het enige verkozen orgaan van de Unie, om de onafhankelijkheid van de Europese Ombudsman bij het uitvoeren van zijn taken in het belang van de Europese burgers, te vrijwaren en te beschermen, en om erop toe te zien dat zijn aanbevelingen aan de Europese Commissie in de praktijk worden gebracht.</p>
    </intervention>
    <intervention id="4-952" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Artikel 228 van het Verdrag inzake de Werking van de Europese Unie kent aan de Europese Ombudsman de bevoegdheid toe om klachten van Europese burgers over onbehoorlijk bestuur bij het optreden van de instellingen of de organen van de Europese Unie, te behandelen. Die klachten, die worden ingediend door de burgers van de EU, vormen een belangrijke bron van informatie over mogelijke inbreuken op het Europese recht. Volgens artikel 41 van het Handvest van de Grondrechten heeft "eenieder er recht op dat zijn zaken onpartijdig, billijk en binnen een redelijke termijn door de instellingen en organen van de Unie worden behandeld." Gezien de raadpleging die in artikel 4, lid 4 van Verordening (EG) nr. 1049/2001 wordt bepaald, moet de Commissie een termijn vastleggen waarbinnen de auteur van een document antwoord moet krijgen en moet zij die bevoegdheid zo uitoefenen dat zij ook haar eigen termijnen kan naleven. Bovendien mag de Commissie het onderzoek van de Ombudsman naar klachten over de toegang tot documenten niet vertragen of hinderen, en moet zij zonder verwijl antwoorden op vragen van de Ombudsman, en zo de verplichting tot loyale samenwerking, zoals die bepaald werd in het Verdrag, nakomen.</p>
    </intervention>
    <intervention id="4-951" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">De Ombudsman verleent Ierse burgers een belangrijke dienst. Wanneer zij het gevoel hebben dat de EU of hun regering zich niet voor hen inzet, hebben zij altijd de mogelijkheid om naar de Ombudsman te stappen, om daar verhaal te halen. Uit mijn contacten met de Ombudsman is mij gebleken dat hij Ierse burgers degelijke en professionele hulp biedt. Door voor de goedkeuring van dit verslag te stemmen, laat ik zien het volste vertrouwen in de Europese Ombudsman te hebben.</p>
    </intervention>
    <intervention id="4-186" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor de goedkeuring van dit verslag gestemd. Ik ben van mening dat de weigerachtige houding van de Commissie in deze en andere zaken het vertrouwen van de burger in de Commissie dreigt te ondermijnen en de mogelijkheden van de Europese Ombudsman en het Europees Parlement om adequaat en doeltreffend toezicht te houden op haar werkzaamheden, dreigt uit te hollen, en als zodanig zelfs lijnrecht tegen het beginsel van de rechtstaat ingaat, waarop de Europese Unie is gegrondvest. Ik ondersteun de eis dat de Commissie het Parlement de toezegging moet doen dat ze zich in de toekomst aan haar plicht tot oprechte samenwerking met de Europese Ombudsman zal houden.</p>
    </intervention>
    <intervention id="4-950" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De rol van de Europese Ombudsman is duidelijk afgelijnd en bestaat erin klachten tegen de instellingen en de organen van de EU te onderzoeken. Zijn bevoegdheden moeten leiden tot meer transparantie in de betrekkingen tussen de burgers, de bedrijven, de verenigingen en de andere organen met een maatschappelijke zetel in de Europese Unie enerzijds, en de Europese instellingen anderzijds.</p>
      <p sl="pt">De klacht die was ingediend door de ngo waarvan sprake is in dit verslag, heeft betrekking op de toegang tot documenten die in het bezit zijn van de Commissie. De Ombudsman heeft de Commissie een maximumtermijn van drie maanden opgelegd om een voldoende onderbouwd advies uit te brengen, en kreeg dat advies pas na vijftien maanden. Doordat de Commissie zich op die manier opstelt, is zij haar verplichting om loyaal en te goeder trouw mee te werken aan het onderzoek van de Ombudsman, niet nagekomen. De houding van de Commissie is niet alleen schadelijk is voor de interinstitutionele dialoog, maar ook voor het imago van de Europese Unie in de ogen van het publiek. Naar mijn mening heeft het Europees Parlement, als enig verkozen orgaan binnen de Unie, de verantwoordelijkheid om de onafhankelijkheid van de Europese ombudsman bij het vervullen van zijn plicht ten opzichte van de Europese burgers, te beschermen.</p>
    </intervention>
    <intervention id="4-949" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb voor deze resolutie gestemd omdat ik het eens ben met de kritiek die hierin gegeven wordt op de Commissie, die de belangen van de multinational Porsche heeft laten prevaleren boven het recht van het publiek om toegang te krijgen tot de documenten van het Europees Parlement, de Raad en de Commissie. In deze resolutie wordt de weinig coöperatieve houding van de Commissie bekritiseerd, die zowel schadelijk is voor de interinstitutionele dialoog als voor het imago van de Europese Unie. Mijn steun aan deze resolutie is gebaseerd op het feit dat ik het eens ben met de kritiek die hierin gegeven wordt op het aanhoudend gebrek aan transparantie van de kant van de Commissie, die het beginsel van loyale samenwerking tussen de Europese instellingen voortdurend met voeten treedt door "de algemene praktijk van uitstel en belemmering door de Commissie ten aanzien van het onderzoek van de Ombudsman in zaken die met de inzage van documenten te maken hebben".</p>
    </intervention>
    <intervention id="4-948" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Normaal werken de instellingen van de EU zeer goed samen met de Europese Ombudsman. Aangezien alles in de EU wordt gereglementeerd, bijvoorbeeld de aanvaardbare betalingstermijnen voor bedrijven, lijkt het vreemd dat de Commissie daarentegen niet in staat is om bij het raadplegen van een derde een termijn voor die derde vast te stellen die de Commissie in staat stelt om zich aan de eigen termijnen te houden. Als je bedenkt dat de Commissie er slechts in minder dan een vijfde van de gevallen in is geslaagd om de termijnen na te leven die intern in de EU van kracht zijn, dan staat dat haaks op de goede omgangsvormen. Het is ronduit bedroevend dat er een speciaal verslag van de Ombudsman nodig is om zoiets eenvoudigs openbaar te maken als de toegang tot documenten waarop de burgers van de EU recht hebben. Om het met de woorden van de Ombudsman te zeggen: de burgers hebben het recht om te weten wat de EU en haar administratie doen. Aan die uitspraak moet alleen nog worden toegevoegd dat de burgers ook het recht hebben om te weten hoe de Europese Unie haar belastinggeld uitgeeft en waar dat wordt verkwist. Ik kan daarom niet anders dan voor het verslag stemmen.</p>
    </intervention>
    <intervention id="4-947" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het bijzonder verslag van de Europese Ombudsman aan het Europees Parlement gestemd, dat werd opgesteld op basis van de ontwerpaanbeveling die naar aanleiding van klacht 676/2008/RT aan de Europese Commissie werd voorgelegd. Die klacht betrof een ernstige vertraging van het antwoord van de Europese Commissie aan de diensten van de Europese Ombudsman. Ik sluit me aan bij de bezorgdheid en de kritiek van de Ombudsman, die stelt dat buitensporige vertragingen bij het antwoord aan de Ombudsman, in het kader van welk proces dan ook, een ernstige schending vormen van de plicht tot loyale samenwerking, zoals voorzien in het Verdrag.</p>
      <p sl="pt">Het uitblijven van een antwoord hindert het werk van de Ombudsman en daarom stem ik ermee in dat er een redelijke antwoordtermijn voor de Commissie moet worden vastgelegd, die nauwgezet moet worden nageleefd, opdat het vertrouwen van de burgers in de Europese instellingen niet ondermijnd wordt.</p>
    </intervention>
    <intervention id="4-946" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Dit bijzonder verslag van de Ombudsman werd opgesteld naar aanleiding van een klacht over het feit dat de Commissie weigerde om drie brieven die door Porsche AG verstuurd waren aan commissaris Günter Verheugen, openbaar te maken. Daarop verlengde de Commissie tot zes keer toe de termijn waarbinnen zij haar onderbouwd advies over de ontwerpaanbeveling van de Ombudsman moest uitbrengen. Het is belangrijk dat dergelijke situaties zich niet opnieuw voordoen. De instellingen van de EU moeten onderling te goeder trouw kunnen samenwerken en het vervullen van die verplichting is van essentieel belang om het vertrouwen van de burgers in de Europese instellingen te vrijwaren.</p>
    </intervention>
    <intervention id="4-187" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Vandaag hebben wij in de plenaire gestemd over het speciale verslag van de Europese Ombudsman in aansluiting op zijn ontwerpaanbeveling aan de Europese Commissie naar aanleiding van klacht 676/2008/RT.</p>
      <p sl="it">In maart 2007 heeft een niet-gouvernementele organisatie die zich met milieubescherming bezighoudt, op grond van Verordening (EG) nr. 1049/2001 over het openbaar inzagerecht in documenten van het Europees Parlement, de Raad en de Europese Commissie, inzage gevraagd in een aantal documenten.</p>
      <p sl="it">Het Europees Parlement onderschrijft, namens de Commissie verzoekschriften, de kritische opmerkingen van de Europese Ombudsman en zijn aanbeveling aan de Europese Commissie in de behandeling van de klacht 676/2008/RT, en erkent dat de buitensporig lange termijnen voor het beantwoorden van de opmerkingen van de Ombudsman in de zaak een schending van de plicht van de Europese Commissie tot loyale samenwerking betekenen, zoals in het Verdrag betreffende de werking van de Europese Unie omschreven.</p>
      <p sl="it">Bovendien is de Commissie verzoekschriften van mening dat de weigerachtige houding van de Europese Commissie in deze en andere zaken het vertrouwen van de burger in de Europese Commissie dreigt te ondermijnen en de mogelijkheden van de Europese Ombudsman en het Europees Parlement om daadwerkelijk en doeltreffend toezicht op haar werkzaamheden te houden dreigt uit te hollen.</p>
    </intervention>
    <intervention id="4-945" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Speciale verslagen zijn het laatste middel waarop de Europese Ombudsman kan teruggrijpen. De besluiten van de Europese Ombudsman hebben geen bindende rechtskracht, en zijn dan ook gebaseerd op overredingskracht en op zijn vermogen om te overtuigen met redelijke argumenten en, van tijd tot tijd, op publiciteit en het gewicht van de publieke opinie. Het kleine aantal speciale verslagen dat de Europese Ombudsman aan het Europees Parlement heeft moeten voorleggen (zeventien sinds 1995), is een bewijs van de samenwerking die bestaat tussen de Europese instellingen in verreweg de meeste gevallen. Onderdeel van de context van die samenwerking is echter de bevoegdheid om een speciaal verslag voor te leggen aan het Europees Parlement. Vooral wanneer een ontwerp van aanbeveling wordt opgesteld kan de wetenschap dat de volgende stap misschien een speciaal verslag is, de betrokken instelling of instantie aansporen haar standpunt te herzien. Speciale verslagen dienen dan ook voorbehouden te blijven voor belangrijke aangelegenheden, als het Europees Parlement kan helpen de betrokken instelling of instantie aan te sporen om haar standpunt te herzien. Als politiek orgaan kan het Europees Parlement de speciale verslagen van de Europese Ombudsman naar eigen goeddunken behandelen, zowel voor wat betreft de procedure als wat betreft de benadering en acties.</p>
    </intervention>
    <intervention id="4-944" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor deze ontwerpresolutie gestemd. Het Verdrag betreffende de Europese Unie omschrijft de verantwoordelijkheden van de lidstaten in verband met de toepassing van EU-recht, terwijl de Commissie, als hoedster van de Verdragen, de bevoegdheid en verantwoordelijkheid krijgt toegewezen om ervoor te zorgen dat het recht juist wordt toegepast. Gezien de omvang van de Gemeenschapswetgeving en de dimensies van de EU mag het niet verbazen dat veel burgers, maatschappelijk belangengroepen en bedrijven met allerlei vragen en twijfels zitten. In 2008 ging "EU Pilot" van start, een programma bedoeld om het recht inzichtelijk te maken en een juiste toepassing ervan te bevorderen. Daarbij werd online een vertrouwelijke database ingericht voor de communicatie tussen de diensten van de Commissie en instanties van de lidstaten, met de bedoeling de tenuitvoerlegging van EU-regelgeving in kaart te brengen en eventuele gerechtelijke stappen in te leiden. Ik onderschrijf de in de resolutie verwoorde mening dat dit initiatief tegemoet komt aan de behoefte aan samenwerking tussen alle instellingen van de Europese Unie omwille van een goed functionerend, burgergericht bestuur. Ik vind echter dat het Europees Parlement, als instelling die de belangen van de burgers van de EU behartigt, toegang zou moeten krijgen tot deze database, om zo nauwkeurig te kunnen onderzoeken hoe de Commissie zich kwijt van haar taak als hoedster van de Verdragen.</p>
    </intervention>
    <intervention id="4-943" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze ontwerpresolutie gestemd omdat de Commissie-jaarverslagen betreffende de controle op de toepassing van het EU-recht in hun huidige vorm de burger of andere instellingen niet voldoende inzicht geven in hoe het met de toepassing van dat recht werkelijk gesteld is. Het door de Commissie gegeven overzicht hecht meer waarde aan de nationale omzetting dan aan de daadwerkelijke tenuitvoerlegging van het recht. De Commissie noemt slechts de procedures die zijn aangespannen tegen lidstaten die EU-recht niet in nationale wetgeving omgezet hebben. In plaats daarvan zou zij de burger en het Parlement ervan op de hoogte moeten stellen als zij een niet-nalevingsprocedure opstart in een geval van onjuiste of gebrekkige omzetting van EU-recht en zij zou details over de niet-naleving daaraan toe moeten voegen. Daarnaast stelt het Verdrag van Lissabon burgers in de gelegenheid om het wetgevingsproces te beïnvloeden en zo het hunne bij te dragen aan de juiste toepassing en naleving van het recht van de Europese Unie, alsmede aan de transparantie en betrouwbaarheid van de daarmee samenhangende procedures.</p>
    </intervention>
    <intervention id="4-189" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het is betreurenswaardig dat meerdere lidstaten het belang onderschatten van een juiste en tijdige toepassing van EU-wetgeving. De slechte en te late omzetting, en gebrekkige tenuitvoerlegging en handhaving van wetgeving werken rechtsonzekerheid in de hand en beletten burgers en ondernemingen de voordelen van de interne markt ten volle te benutten. Van alle omzettingen die in 2008 moesten plaatsvinden, was 55 procent te laat, in vele gevallen zelfs twee jaar of meer te laat. In de statistieken voor dit jaar werd een verbetering van 15 procent geregistreerd, maar we mogen daarbij niet vergeten dat het aantal omzettingen dat moest plaatsvinden met 40 procent is gedaald.</p>
      <p sl="pt">Het is onaanvaardbaar dat in mei 2009 van 22 richtlijnen de omzettingstermijn reeds meer dan twee jaar was verstreken, waarbij een tot vijf lidstaten de omzetting nog niet hadden voltooid. Om voor een correctere, effectievere en snellere toepassing van de EU-wetgeving te zorgen en om problemen met de tenuitvoerlegging in een vroeg stadium op te sporen, is er een nauwere en permanente samenwerking nodig tussen de EU-instellingen en de nationale autoriteiten, alsmede tussen de overheidsinstanties van de lidstaten.</p>
    </intervention>
    <intervention id="4-190" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Aangezien de Europese Unie een juridische constructie is, vastgelegd in verdragen en wetteksten, is het van fundamenteel belang dat die verdragen en wetteksten correct en uniform worden toegepast in alle 27 lidstaten. Toch weten we dat de lidstaten er vaak niet in slagen de voorschriften van het gemeenschapsrecht tijdig toe te passen of om te zetten, of dat ze die voorschriften gebrekkig of niet volledig toepassen of omzetten. De Commissie interne markt en consumentenbescherming wees er al op dat "slechte en te late omzetting, en gebrekkige tenuitvoerlegging en handhaving van wetgeving rechtsonzekerheid in de hand werken en burgers en ondernemingen beletten de voordelen van de interne markt ten volle te benutten". Het is daarom van essentieel belang dat de lidstaten het belang van een correcte en tijdige toepassing van het Europese recht niet onderschatten en dat de Commissie het Parlement terdege op de hoogte blijft houden van de stand van zaken inzake de toepassing van het recht van de Europese Unie.</p>
    </intervention>
    <intervention id="4-942" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De slechte en te late omzetting, en gebrekkige tenuitvoerlegging en handhaving van wetgeving werken rechtsonzekerheid in de hand en beletten burgers en ondernemingen de voordelen van de interne markt ten volle te benutten. Daarom is het belangrijk dat er een nauwere en permanente samenwerking komt tussen de EU-instellingen en de nationale autoriteiten, alsmede tussen de overheidsinstanties van de lidstaten, om voor een correcte, effectieve en tijdige toepassing van de EU-wetgeving te zorgen. Het is dan ook van belang dat het Europees Parlement en de nationale parlementen het nieuwe kader voor samenwerking dat door het Verdrag van Lissabon is ingesteld, gebruiken en jaarlijkse controles van het uitvoeringsproces op een geselecteerd gebied van de gemeenschappelijke markt blijven verrichten.</p>
      <p sl="pt">Ik wil er vooral op wijzen dat de Commissie in dit verslag verzocht wordt gedetailleerde gegevens te blijven verstrekken over alle vormen van verdragsinbreuk, en dat die gegevens in hun geheel vrij toegankelijk worden gesteld voor het Parlement, zodat het zijn rol kan als toezichthouder kan vervullen. De collatie en categorisering van die gegevens moet consistent zijn met de eerdere jaarverslagen, zodat het Parlement tot een zinvolle beoordeling kan komen van de vooruitgang die de Commissie maakt.</p>
    </intervention>
    <intervention id="4-191" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor de goedkeuring van dit verslag gestemd. Het betreft een evaluatie van de controle door de Commissie van de toepassing van het EU-recht in 2008. Het zwaartepunt van deze evaluatie ligt bij het Commissieverslag getiteld "Evaluatieverslag EU-Pilot", waarin de Commissie het voorstel doet om de resultaten van het project "EU-Pilot" na een looptijd van 22 maanden te evalueren. De commissie stelt enkele belangrijke kwesties aan de orde met betrekking tot de werking van het project en de rol van burgers bij de naleving van het gemeenschapsrecht in de maatschappij, en verzoekt de Commissie de benodigde gegevens te verstrekken om een onderzoek te kunnen instellen naar de toegevoegde waarde van EU Pilot ten opzichte van de bestaande inbreukprocedures. De commissie stelt tevens voor de Commissie te verzoeken een voorstel voor een "procedurecode" voor de inbreukprocedure in te dienen, overeenkomstig de nieuwe rechtsgrond waarin artikel 298 VWEU voorziet, teneinde de rechten van burgers te garanderen en de transparantie te vergroten.</p>
    </intervention>
    <intervention id="4-941" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De jaarlijkse verslagen over de controle op de toepassing van het gemeenschapsrecht zijn van essentieel belang om de toepassing van het gemeenschapsrecht in de lidstaten te beoordelen. Van alle omzettingen die in 2008 moesten plaatsvinden, was 55 procent te laat, in vele gevallen zelfs twee jaar of meer te laat. De situatie is het voorbije jaar verbeterd, maar bij de verbetering van de omzetting met 15 procent mag niet worden vergeten dat het aantal omzettingen dat moest plaatsvinden met 40 procent is gedaald. Daaruit kunnen we besluiten dat er nog een lange weg af te leggen is voordat de voorschriften uit het gemeenschapsrecht tijdig en correct worden omgezet door de lidstaten. Enkel als dat gebeurt, zullen de burgers en de ondernemingen de interne markt ten volle kunnen benutten.</p>
    </intervention>
    <intervention id="4-940" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Evaluaties zijn een middel om, waar nodig, aanpassingen aan te brengen. Het "Evaluatieverslag EU-Pilot" deed in de commissie ten principale een reeks vragen rijzen, en daarom werd de Europese Commissie verzocht om de relevante gegevens ter beschikking te stellen. We moeten de vraag onderzoeken wat in bepaalde gevallen zinvoller is: "EU-Pilot" of de eerdere inbreukprocedure. In dat verband mag ook een herziening van de inbreukprocedure niet buiten beschouwing worden gelaten. Wat belangrijk is, is dat, ongeacht welke vorm, herziening of combinatie van beide voor de toekomst wordt gekozen, het resultaat niet meer bureaucratie met zich meebrengt en met name voldoet aan de EU-doelstelling van meer transparantie. Hoewel het onderhavige verslag enkele goede voorstellen bevat, kan het niet aan de genoemde doelen voldoen. Daarom heb ik mij van stemming onthouden.</p>
    </intervention>
    <intervention id="4-192" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="nl">Ik heb vandaag voor het verslag gestemd over de beoordeling van de controle op de toepassing van het gemeenschapsrecht. Het verslag concentreert zich op de beoordeling van de doeltreffendheid van EU Pilot, een project dat de samenwerking tussen de Commissie en de lidstaten beoogt, met als doel het veiligstellen van de correcte toepassing van de verdragen.</p>
      <p sl="nl">Het verslag benadrukt de noodzaak om een procedurele code in te stellen in de vorm van een reglement, met als doel de transparantie te versterken en de rechten van burgers te beschermen. Hiermee worden de basispunten van de te volgen procedure in geval van overtredingen uiteengezet, zoals bij betekeningen, termijnen, het recht om gehoord te worden en de verplichting tot motivering. De Commissie, zijnde de hoeder van de verdragen, wordt opgeroepen om vanaf nu alle gegevens te overleggen die de eventuele toegevoegde waarde van het project EU Pilot illustreren voor wat betreft de procedure voor de behandeling van overtredingen.</p>
    </intervention>
    <intervention id="4-939" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het 26ste jaarlijkse verslag over de controle op de toepassing van het EU-recht (2008) streeft ernaar de problemen bij de toepassing en de omzetting van het EU-recht aan het licht te brengen. Het gaat om een document dat als het nauwgezet wordt opgesteld vanuit een alomvattende, systematische benadering, kan dienen als een mechanisme om toezicht uit te oefenen op het evolutieproces van het EU-recht en om dat recht te stroomlijnen.</p>
      <p sl="pt">Het ontbreken van nieuwe methoden en de gebrekkige informatie in dit verslag doen stemmen van kritiek rijzen in het EP, waarbij ik mij aansluit door voor het verslag-Lichtenberger te stemmen.</p>
      <p sl="pt">Ik moet echter wel benadrukken dat vertraging in de juiste toepassing, omzetting en handhaving van EU-wetgeving niet enkel zorgt voor een gebrek aan vertrouwen in de Europese instellingen, maar ook rechtstreeks ingrijpt in het dagelijks bestaan van ons allemaal als Europese burgers, en bovendien een prijskaartje heeft. De vertraging maakt het burgers onmogelijk hun rechten te genieten, werkt rechtsonzekerheid in de hand en belet burgers en ondernemingen de voordelen van de interne markt ten volle te benutten. Ik sluit me dan ook aan bij degenen die de Commissie vragen ons ervan te verzekeren dat zij gedetailleerde gegevens zal blijven verstrekken over alle vormen van verdragsinbreuk, en dat die gegevens in hun geheel vrij toegankelijk worden gesteld voor het Parlement, zodat het zijn rol kan vervullen en toezicht kan houden op de wijze waarop de Commissie zich als hoedster van de Verdragen van haar taak kwijt.</p>
    </intervention>
    <intervention id="4-938" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik ben van mening dat moet worden onderzocht of het project EU Pilot een toegevoegde waarde betekent voor de huidige procedure voor het beheer van inbreukdossiers. De beschikbaarheid van voldoende relevante gegevens is natuurlijk afhankelijk daarvan. Ik zou tevens willen benadrukken dat, in lijn met wat er in het verslag staat, nationale rechtbanken een essentiële rol vervullen bij de toepassing van het gemeenschapsrecht. Het is dan ook noodzakelijk dat de inspanningen van de EU om justitiële opleidingen voor nationale rechters, juristen en ambtenaren binnen de nationale overheden te bevorderen en coördineren, voldoende steun krijgen.</p>
    </intervention>
    <intervention id="4-937" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Dit verslag bevat een evaluatie van de controle door de Commissie op de toepassing van het gemeenschapsrecht in 2008. De kern van deze evaluatie betreft het verslag van de Commissie "Evaluatieverslag EU-Pilot", waarin de Commissie de resultaten evalueert van het project "EU Pilot"-project na een looptijd van 22 maanden. De commissie stelt enkele belangrijke kwesties aan de orde met betrekking tot de werking van het project en met betrekking tot de rol van de burgers bij de naleving van het gemeenschapsrecht in de maatschappij en verzoekt de Commissie de benodigde gegevens aan te leveren om een onderzoek te kunnen instellen naar de toegevoegde waarde van EU Pilot ten opzichte van de bestaande inbreukprocedures. De commissie stelt tevens voor de Commissie te verzoeken een voorstel voor een "procedurecode" voor de inbreukprocedure in te dienen, overeenkomstig de nieuwe wettelijke grondslag verschaft door artikel 298 van het Verdrag betreffende de Werking van de Europese Unie, teneinde de rechten van de burgers te garanderen en de transparantie te vergroten.</p>
    </intervention>
    <intervention id="4-936" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">De Europese audiovisuele traditie heeft geresulteerd in een pluralistisch mediamodel op basis van een duaal systeem. In dit systeem is zowel plaats voor de publieke omroep als voor commerciële omroepen. Deze vullen elkaar wederzijds aan. De digitale revolutie stelt dit duale systeem voor nieuwe vraagstukken. Door nieuwe communicatiekanalen en alternatieve netwerken is de oude orde onder druk komen te staan. Om het evenwicht tussen commerciële en publieke zenders in stand te kunnen houden en plaats in te ruimen voor nieuwe communicatievormen, moet het Europese omroepsysteem hervormd worden. Dat is de strekking van deze resolutie, die poogt een antwoord te geven op de drievoudige uitdaging van modernisering, convergentie en behoud van pluralisme, en daarom heb ik ervoor gestemd.</p>
    </intervention>
    <intervention id="4-935" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">De omroepen behoren tot de belangrijkste informatiebronnen waarover de burgers in de EU-lidstaten beschikken en vertegenwoordigen als zodanig een belangrijke factor in de openbare meningsvorming. Het audiovisuele landschap in de EU is uniek. Er heerst een werkelijk evenwicht tussen publieke en commerciële omroepen, dat een breed scala aan vrij toegankelijke programma's garandeert en bijdraagt aan pluralisme, culturele en taalkundige verscheidenheid, concurrentie tussen redacties en vrijheid van meningsuiting. Ik heb voor de ontwerpresolutie gestemd omdat het Europees Parlement voorstander is van een sterke en levendige, onafhankelijke publieke omroep, maar die wel aan wil passen aan de vereisten van het digitale tijdperk, terwijl het tevens voor de consument makkelijker moet worden om van analoge naar digitale televisie over te stappen. Ik zou wensen dat de lidstaten de digitale tweedeling gerichter aanpakken en er, nu de digitalisering voortschrijdt, voor zorgen dat al hun inwoners, in alle streken van het land, gelijke toegang tot de uitzendingen van de publieksomroep hebben.</p>
    </intervention>
    <intervention id="4-934" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Omroepmedia behoren tot de belangrijkste bronnen van informatie die beschikbaar zijn voor de burgers in de EU-lidstaten, en vormen daarom een belangrijke factor voor de vorming van de waarden en opinies van mensen. Een evenwichtig Europees systeem speelt een cruciale rol in het bevorderen van de democratie, de sociale cohesie en de integratie en de vrijheid van meningsuiting, waarbij de nadruk moet liggen op het behoud en de versterking van het pluralisme in de media, de mediageletterdheid, de culturele en taalkundige verscheidenheid, en van het naleven van de Europese regels inzake persvrijheid.</p>
      <p sl="pt">De Commissie moet de auteursrechten aanpassen aan het nieuwe digitale tijdperk, zodat de omroepen een ruim aanbod van kwalitatieve Europese content kunnen handhaven, en ze moet met name te kijken naar manieren om hergebruik van archiefinhoud te vergemakkelijken en uitgebreide collectieve licentiesystemen in te voeren, alsook gemakkelijke één-loket-systemen voor de clearing van rechten.</p>
    </intervention>
    <intervention id="4-933" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In een democratische Europese samenleving is het van wezenlijk belang dat informatie toegankelijk is en dat burgers aan het maatschappelijk debat deelnemen. Het is een basisvoorwaarde dat er een audiovisuele en schriftelijke perssector bestaat die onafhankelijk en concurrerend is. In de huidige situatie van de audiovisuele sector binnen de Europese Unie is het in het algemeen belang het zogenaamde "duale systeem" te bewaken, zodat een waar evenwicht tussen de publieke en commerciële zenders wordt gewaarborgd. Alleen op deze manier kunnen we een programmering waarborgen die voldoende gediversifieerd is en bijdraagt aan pluralisme, culturele en taalkundige diversiteit, concurrentie tussen redacties in de media en vrijheid van meningsuiting.</p>
      <p sl="pt">Het is van wezenlijk belang dat er een sterk systeem van publieke omroepen bestaat, levensvatbaar, zonder politieke druk of gebrek aan redactionele vrijheid en voldoende financiële steun ter beschikking heeft. Echter, men moet ervoor waken de eerlijke concurrentie met commerciële spelers in gevaar te brengen. Het behoort tot de taak van de EU om te proberen de verschillende belanghebbenden in de mediasector bij elkaar te brengen met het oog op een gezonde en levensvatbare industrie. Ik geloof dat de implementatie van de Monitor Mediapluriformiteit een wezenlijke rol hierbij zal kunnen vervullen.</p>
    </intervention>
    <intervention id="4-194" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik ben te jong om herinneringen te hebben aan het tijdperk waarin de omroep een staatsmonopolie was, en eerlijk gezegd mis ik die herinneringen niet.</p>
      <p sl="it">Ondanks het feit dat de grote barrières voor toetreding ervoor zorgen dat de toegang van nieuwe spelers tot de markt wordt beperkt en hoewel concurrentie in deze sector wegens structurele redenen altijd beperkt zal zijn, ben ik persoonlijk getuige geweest van de veranderingen die zich in het concurrentievermogen van de televisie-omroep hebben voorgedaan.</p>
      <p sl="it">Ik ben niettemin van mening dat een volledig publiek systeem ook niet zal werken, daar dat uiteindelijk de prikkel voor efficiëntie, die bestaat wanneer er concurrenten zijn, nog verder zou wegnemen, hetgeen nadelig is voor de consument. Aan de andere kant is er in geval van een puur commercieel televisiesysteem mogelijk geen interesse voor het behalen van doelstellingen van algemeen belang of voor het uitzenden van educatieve programma’s, die niet altijd bevorderlijk zijn voor de kijkcijfers, maar die louter vanwege hun aard wel noodzakelijk zijn. Het duale systeem moet derhalve behouden blijven, op voorwaarde dat er regels zijn om vrije en gezonde concurrentie mogelijk te maken en er controles plaatsvinden om te voorkomen dat er collusie tussen publieke en private omroepbedrijven ontstaat. Tegelijkertijd moeten redactionele beslissingen worden gerespecteerd, zonder uit het oog te verliezen dat omroepdiensten een sociale functie dienen vervullen.</p>
    </intervention>
    <intervention id="4-932" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Publieke omroepen moeten hun onafhankelijkheid ten aanzien van de politiek behouden en voldoende financiële middelen hebben om goede informatieve programma's te bieden, met meer toegang voor alle burgers in elk deel van het betrokken land. Tegelijkertijd meen ik dat de toepassing van nieuwe technologieën ertoe zal bijdragen dat er goede programma's voor elke doelgroep worden gemaakt. Er moet meer aandacht komen voor jonge mensen, die altijd voorop lopen als het om nieuwe technologieën gaat, wat de reden is dat er programma's nodig zijn die zich speciaal tot hen richten, ook via het internet.</p>
    </intervention>
    <intervention id="4-931" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">De EU vraagt andere landen regelmatig om de vrijheid van meningsuiting te respecteren, maar ze moet zich hier zelf ook aan houden en dit beginsel respecteren. In de resolutie die op 25 november met een grote meerderheid is aangenomen, worden de lidstaten opgeroepen een eind te maken aan de bemoeienissen van de politiek met de inhoud van uitzendingen van de publieke omroep en wordt erop gewezen dat de naleving van de Europese normen op het gebied van de vrijheid van meningsuiting, pluralistische en onafhankelijke media, en de financiering van de publieke media, prioriteiten moeten zijn voor alle lidstaten. Het Parlement stelt voor het Europees Waarnemingscentrum onderzoek te laten verrichten naar de manier waarop de lidstaten deze normen hebben toegepast, en dringt erop aan dat de lidstaten "verantwoording afleggen" wanneer zij deze niet nakomen. Daarnaast heeft het Parlement van deze stemming gebruik gemaakt om erop te wijzen dat de onafhankelijkheid van de media staat of valt met een passende en stabiele financiering van publieke media, en met transparantie met betrekking tot de eigendom van commerciële omroepen. Tot slot worden de lidstaten opgeroepen, wetgeving aan te nemen inzake onlineactiviteiten van publieke omroepen en de wetgeving op het gebied van auteursrecht aan te passen aan het nieuwe digitale tijdperk.</p>
    </intervention>
    <intervention id="4-195" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb ingestemd met dit verslag, omdat het de noodzaak bepleit dat de media, publiek en privaat, vrij van politieke en economische druk haar rol moet kunnen vervullen. Het duale Europese systeem zal een wezenlijke rol kunnen spelen bij de bevordering van de democratie en de vrijheid van meningsuiting, het behoud en bevordering van de pluriformiteit van de media en de culturele en taalkundige diversiteit.</p>
    </intervention>
    <intervention id="4-196" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het belang om de pluralisme van de omroepen te waarborgen, vloeit voort uit de centrale rol die deze media in onze maatschappij vervullen, zowel op het gebied van informatie en pluriformiteit, als met betrekking tot de bevordering van de rechten, vrijheden en garanties, en zo ontegenzeggelijk bijdragen aan een maatschappij die beter geïnformeerd en meer participatief is. Het is van doorslaggevend belang te garanderen dat deze diensten financieel en redactioneel onafhankelijk zijn, zodat politisering of het zwichten voor economische belangen kan worden vermeden. In Portugal is er onlangs sprake geweest van verschillende aanklachten over mogelijke staatsbeïnvloeding van het informatielandschap, inclusief de vervanging van de directeur van een dagblad en de directeur van een radiostation, alsook de plotselinge opheffing van een televisiejournaal en de vervanging van de directeur van dit commerciële kanaal. Hierbij komen nog verschillende gebeurtenissen waarbij kritische columnisten zijn verwijderd en een verondersteld plan waarbij een onderneming, waarvan de staat een golden share bezit, een aandeel verwerft in een communicatiebedrijf dat de eigenaar is een commercieel kanaal. In dit kader is het essentieel dat in de Unie een duaal systeem wordt geïnstalleerd, dat – op alle niveaus – onafhankelijkheid garandeert en de vrijheid van meningsuiting waarborgt voor de diensten van zowel de publieke als de commerciële omroepen, aangezien deze laatsten niet gevrijwaard zijn van politieke beïnvloeding.</p>
    </intervention>
    <intervention id="4-930" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het audiovisuele landschap van de EU wordt gekenmerkt door een "duaal systeem". Het naast elkaar bestaan van publieke en commerciële zenders heeft gezorgd voor een breed scala aan programma's. Het heeft bijgedragen tot pluralisme in de media, culturele en taalkundige verscheidenheid, concurrentie tussen redacties (wat inhoudelijke kwaliteit en diversiteit betreft) en vrijheid van meningsuiting. Ik de lidstaten oproepen om maatregelen te nemen tegen de digitale kloof tussen de stad en het platteland en ervoor te zorgen dat iedereen in alle regio's in het kader van de digitalisering gelijke toegang tot de publieke omroep krijgt, naast het bieden van aantrekkelijke en kwalitatief hoogwaardige content, met het oog op het bereiken van de jongeren die de media raadplegen.</p>
    </intervention>
    <intervention id="4-929" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De belangrijkste boodschap die wij met dit verslag wilden afgeven is dat we de publieke omroep onafhankelijk moeten houden. In de toevoegingen aan het ontwerpverslag hebben we met nadruk gewezen op de noodzaak om benoemingen voor raden van bestuur uitsluitend te verrichten op grond van bekwaamheid en niet op grond van politieke vooringenomenheid.</p>
      <p sl="ro">Daarnaast hebben we ernaar gestreefd om zo duidelijk mogelijk onze wens naar voren te brengen dat er niet alleen publieke zenders van hoge kwaliteit en met een aantrekkelijke inhoud komen, maar ook dat er nieuwe platforms worden geïntegreerd, met behulp van de jongste technologieën. Een punt waarop we sterk de nadruk hebben gelegd zijn investeringen in de publieke omroep, die ononontbeerlijk zijn voor uitzendingen van hoog niveau.</p>
    </intervention>
    <intervention id="4-197" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">De Britse conservatieve delegatie steunt dit verslag, omdat hierin wordt erkend dat volgens het Protocol van Amsterdam de lidstaten exclusief bevoegd zijn om te bepalen wat de publieke taak inhoudt en om te zorgen voor de financiering van hun publieke omroepen. Dit is voor het Verenigd Koninkrijk belangrijk omdat de BBC volgens een unieke methode wordt gefinancierd. Wij zijn blij met de bevestiging dat het Europees Parlement zich niet zal proberen te bemoeien met de financieringsmethoden die in het Verenigd Koninkrijk voor de financiering van de BBC worden gebruikt.</p>
      <p sl="en">Twee punten in dit verslag kunnen niet door de Britse delegatie worden ondersteund: de oproep aan de Commissie om ervoor te zorgen dat aanbieders van zoekmachines en internetdiensten bijdragen aan de financiering van de productie van internetcontent en het verzoek om het Europees waarnemingscentrum voor de audiovisuele sector opdracht te geven om gegevens over nationale publieke omroepen te verzamelen. Vandaar dat de Britse delegatie verzocht om deze punten afzonderlijk in stemming te brengen en tegenstemde. Maar over het geheel genomen wordt dit onderwerp in het verslag op een evenwichtige wijze benaderd en heeft de Britse conservatieve delegatie het verslag om die reden gesteund.</p>
    </intervention>
    <intervention id="4-198" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met deze resolutie, waarin het Parlement zich opnieuw krachtig uitspreekt voor een duaal omroepsysteem, waarin publieke en commerciële media onafhankelijk van politieke en economische druk ieder hun eigen rol vervullen, en dringt erop aan dat toegang tot radio- en televisieprogramma's van het hoogste niveau moet worden verzekerd, ook wanneer consumenten daar niet voor kunnen betalen.</p>
    </intervention>
    <intervention id="4-199" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Het komt in dit Parlement niet vaak voor dat men opkomt voor een publieke dienst. Ik heb enige reserves bij het idee dat een duaal systeem per definitie ten goede komt aan het pluralisme van de media en ik ben van mening dat het onmogelijk is de commerciële omroepen los te zien van de financiële aspecten, maar ik sta toch achter deze tekst, waarin gepleit wordt voor het behoud van de publieke omroep. Alleen de publieke omroep staat onder controle van de soevereine bevolking en kan toegang tot pluralistische informatie van goede kwaliteit voor iedereen waarborgen, hetgeen momenteel niet het geval is in Frankrijk en in verschillende andere landen die bestuurd worden door een oligarchie.</p>
    </intervention>
    <intervention id="4-928" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">In de gehele EU hebben we de politieke beïnvloeding gezien van de omroepdiensten, of ze nu publiek zijn of commercieel. Nog onlangs in Portugal hebben zich verscheidene merkwaardige situaties voorgedaan waarbij televisiejournaals zijn opgeschort, presentatoren en directeuren-generaal van televisiestations zonder duidelijke plausibele redenen zijn vervangen, waarbij het lijkt alsof dit in politieke opdracht gebeurt.</p>
      <p sl="pt">Hoewel het is goed te realiseren dat uitzendingen van de publieke omroep vaker onder deze druk staan, is de commerciële sector hiervoor niet immuun, aangezien haar inkomsten vaak afhankelijk zijn van de verkoop van reclamezendtijd aan de overheidssector. De burgers hebben recht op een omroep, publiek of commercieel, die onafhankelijk en vrij is in de behandeling van alle onderwerpen. Ik ben er dan ook van overtuigd dat het duale Europese systeem een fundamentele rol zal vervullen in de bevordering van de democratie en de vrijheid van meningsuiting, als ook bij het bewaken en bevorderen van het pluralisme van de media en de culturele en taalkundige diversiteit.</p>
    </intervention>
    <intervention id="4-927" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Informatie is goud waard. Om de burgers objectieve informatie te verstrekken en een onderwijzende taak te vervullen, hebben we op het gebied van televisie en media openbare omroepen. In ruil voor het uitzenden van kwaliteitsprogramma's hebben zij recht op financiering gebaseerd op vergoedingen. De omroepen zijn voor de burgers de belangrijkste informatiebron. Sommige openbare omroepen hebben hun programma's aangepast als gevolg van de concurrentie van commerciële zenders, en zijn daar wel bij gevaren. Het beste voorbeeld hiervan is de Britse omroep BBC. Andere omroepen, zoals de Oostenrijkse ORF, lijden niet alleen onder dalende kijkcijfers, maar kunnen ook niet echt voldoen aan de vereiste van onpartijdigheid en objectiviteit wegens de partijpolitieke invloed. Bovendien hebben de commerciële zenders een debat op gang gebracht over de vraag of het kijk- en luistergeld eigenlijk wel legitiem is, aangezien openbare omroepen immers ook inkomsten halen uit reclame. Omdat de organisatie en de kadervoorwaarden van lidstaat tot lidstaat verschillen, kan op EU-niveau geen uniformerend besluit worden genomen. Daarom heb ik mij van stemming onthouden.</p>
    </intervention>
    <intervention id="4-200" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Vrije en onafhankelijke media vormen een van de belangrijkste steunpilaren van de democratie. Ik heb voor het verslag gestemd, omdat ik de mening deel dat een publieksomroep die vrij is van alle politieke druk en commerciële belangen een bijzonder belangrijk onderdeel van dit systeem is. De huidige ontwikkelingen zijn evenwel niet hoopgevend. In sommige landen is de publieke omroep blootgesteld aan gestaag toenemende politieke druk en dreigt haar financiering af te hangen van de welwillendheid van de politieke partij die toevallig de dienst uitmaakt. Elders komt de omroep steeds meer in de greep van bedrijfsmatige overwegingen. Ik deel het standpunt dat cultuur en media altijd tot de bevoegdheid van de lidstaten behoren, maar dat laat onverlet dat ook EU-instellingen een gewichtige rol kunnen spelen. Ze zouden kunnen helpen bij het uitwisselen van beste praktijken of, in bepaalde gevallen, juist aan minder goede praktijken ruchtbaarheid kunnen geven. Nu er economische crisis heerst, zouden publieke omroepen beter gebruik moeten maken van de mogelijkheden om zachte leningen bij de Europese Investeringsbank af te sluiten, leningen die hen kunnen helpen hun infrastructuur te moderniseren en de publieksomroep op een hoger plan te brengen, waardoor die beter toegerust is voor de uitdagingen van de 21e eeuw.</p>
    </intervention>
    <intervention id="4-926" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Belet over de publieke omroep gestemd. Europa is aan het digitale tijdperk begonnen en de instellingen moeten het evenwicht dat in duale systeem is bereikt tussen de publieke en commerciële zenders garanderen. Het hele systeem zou gebaseerd moeten zijn op de kijk- en luistercijfers van de radio- en televisieomroepen, die in staat zijn om de gehele publieke opinie te beïnvloeden. De aanpassing van de financiering door de EU van het publieke-omroepstelsel van de lidstaten is essentieel, omdat het rechtstreeks verband houdt met de democratische, sociale en culturele behoeften van iedere samenleving en met de noodzaak pluralisme in de media te behouden en diversiteit aan informatie en vrijheid van meningsuiting te garanderen. Aangezien dit onderwerp onder de verantwoordelijkheid van de nationale autoriteiten van de individuele lidstaten valt, hoopt de EU dat er meer steun aan de publieke omroepbedrijven zal worden gegeven teneinde een dienst, die in veel landen leidt onder politieke druk onder informatiecontrole, nieuw leven in te blazen en te voorkomen dat de, soms oneerlijke, concurrentie met de commerciële omroep uit balans raakt.</p>
    </intervention>
    <intervention id="4-201" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="nl">Het veiligstellen van pluralisme in de media vereisen dat zowel particuliere als publieke media zonder onderscheid en op een harmonieuze manier naast elkaar kunnen bestaan. Het succes van die doelstelling hangt echter af van twee voorwaarden. Ten eerste dienen zowel particuliere als publieke media aan de behoeften van het digitale tijdperk te voldoen door hun diensten te moderniseren, echter zonder dat men – en dit is erg belangrijk – hoge kosten bij de consument in rekening brengt. Ten tweede dient er in deze nieuwe digitale omgeving duurzame ruimte te zijn voor het naast elkaar kunnen laten bestaan van omroepen en andere informatiebronnen, zoals tijdschriften en kranten; dit is vooral nu belangrijk, gelet op het feit dat de gedrukte media zich in heel Europa in een volledige recessie bevinden. We hebben dus ook voldoende financiering en nationale plannen voor de lidstaten nodig.</p>
      <p sl="nl">De EU kan en moet laten zien dat zij deze parameters steunt, enerzijds via het aanbieden van geldbronnen zoals het Europees investeringsfonds ten behoeve van de digitalisering van media, en anderzijds via het coördineren van de uitwisseling van goede praktijken voor wat betreft de procedure voor de digitalisering van radio en televisie tussen de lidstaten. Ik denk dat deze aandachtspunten in dit specifieke verslag voldoende worden belicht en daarom heb ik voorgestemd.</p>
    </intervention>
    <intervention id="4-925" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de resolutie gestemd die betrekking heeft op de publieke omroep in het digitale tijdperk: de toekomst van het duale systeem, met als overweging dat de rol van de publieke omroep in een multimediale maatschappij rekening moet houden met de concentratie en het pluralisme van de media binnen de EU, de mediageletterdheid in een digitale wereld, de diversiteit van de mediacontent en de waarborging van de onafhankelijkheid van de publieke omroep in de informatiemaatschappij.</p>
      <p sl="pt">In feite is het duale omroepbestel, waarin de publieke en commerciële media hun respectievelijke rollen zonder politieke en economische druk kunnen vervullen, essentieel voor de toegang tot informatie van de hoogst mogelijke kwaliteit en voor een werkelijke bevordering van de democratie. De publieke en commerciële omroepen hebben een wezenlijke rol te vervullen met betrekking tot de Europese audiovisuele productie, diversiteit en culturele identiteit, informatie, pluriformiteit, sociale samenhang, de bevordering van de fundamentele vrijheden en het functioneren van de democratie.</p>
      <p sl="pt">Ik ondersteun de gedane aanbevelingen, in het bijzonder met het stimuleren van de uitwisseling tussen de lidstaten van de beste praktijken en de intensivering van de samenwerking tussen de nationale regelgevende instanties voor de media in het kader van het Europees Platform van regelgevende instanties (EPRA).</p>
    </intervention>
    <intervention id="4-924" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik acht het van groot belang dat de Europese Unie met het oog op een gezonde en levensvatbare industrie de verschillende mediaspelers en belanghebbenden bij elkaar brengt. De snelle verandering van de communicatiemiddelen, vooral digitaal, verplicht tot het vinden van nieuwe oplossingen en leidt noodzakelijkerwijs tot de definitie van een "nieuwe media-ecologie"</p>
    </intervention>
    <intervention id="4-923" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">De omroepsector is uniek. De waarden en opvattingen van mensen worden erdoor beïnvloed en het blijft de belangrijkste informatiebron voor de meeste burgers van de Europese Unie. De omroepsector is daarom van bijzondere betekenis voor de bescherming en bevordering van fundamentele vrijheden en de democratie, alsook voor de sociale cohesie. Zoals in de richtlijn audiovisuele mediadiensten wordt benadrukt, wordt het audiovisuele landschap van de EU gekenmerkt door het zogenaamde "duale systeem". Het naast elkaar bestaan van publieke en commerciële zenders heeft voor een breed scala aan programma's gezorgd, en draagt bij tot pluralisme in de media, culturele en taalkundige verscheidenheid, concurrentie tussen redacties (wat inhoudelijke kwaliteit en diversiteit betreft) en vrijheid van meningsuiting. Een krachtig, levensvatbaar en goed gefinancierd publiek omroepstelsel is hier een onderdeel van. In een goed functionerend duaal systeem kan de publieke omroep de kwaliteitsnorm van de markt omhoogtrekken.</p>
    </intervention>
    <intervention id="4-202" speaker_id="96746" name="Marie-Thérèse SANCHEZ-SCHMID" is_mep="True" mode="written" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">De omroepen maken een technologische omwenteling door: de digitalisering van mediacontent en de toegankelijkheid ervan hebben, dankzij internet, het paradigma van de omroepen op zijn kop gezet. In de jaren 1970 hebben commerciële en private partijen zendfrequenties weten te bemachtigen, die tot dan toe tot het monopolie van de staat behoorden. Vanwege de enorme toename van de verschillende manieren waarop consumenten momenteel toegang kunnen krijgen tot mediacontent, zijn we nu genoodzaakt te formuleren welk evenwicht er moet bestaan tussen publieke en commerciële omroepen. Waarvoor pleiten we in dit verslag? Er is bijzondere aandacht nodig voor de publieke omroepen, gezien de mediaconcentratie en gezien de concurrentie van de commerciële omroepen, zodat deze, zonder inmenging van de politiek, kunnen bijdragen aan het behoud van een publieke ruimte met een kwalitatief hoogwaardige programmering en objectieve informatie. We vragen de lidstaten voldoende middelen uit te trekken voor de digitalisering van de publieke omroep en, vooral, maatregelen te nemen tegen de dreigende digitale kloof.</p>
      <p sl="fr">Iedereen, op het platteland en in de stad, arm en rijk, moet dezelfde en kwalitatief goede toegang tot de publieke omroep hebben. En tot slot moeten we, gezien de grote verschillen in inkomsten tussen giganten als Google en de websites waarnaar deze verwijzen, nadenken over een grotere bijdrage van zoekmachines aan de financiering van het maken van content.</p>
    </intervention>
    <intervention id="4-922" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Resolutie 1325 van de VN-Veiligheidsraad over vrouwen, vrede en veiligheid was niet de eerste resolutie over deze kwesties die de Raad sinds zijn oprichting heeft aangenomen. Toch moet deze resolutie beschouwd worden als een belangrijk moment voor de integratie van vrouwen, omdat de situatie van vrouwen nu bij veiligheidsoperaties en vredesmissies wordt meegenomen. Ter gelegenheid van het tienjarig bestaan van deze tekst, dat samenvalt met de Internationale Dag voor de uitbanning van geweld tegen vrouwen, hebben mijn collega's in het Europees Parlement en ik de wens willen uitspreken om de doelstellingen van de resolutie na te streven, in de eerste plaats door acties vanuit de Europese Unie. We willen dat de situatie van vrouwen in conflictsituaties een grotere rol gaat spelen bij het Europees gemeenschappelijk veiligheids- en defensiebeleid, de nieuwe Europese Dienst voor extern optreden en bij de samenwerking met andere internationale organisaties voor strategische samenwerking.</p>
    </intervention>
    <intervention id="4-204" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze ontwerpresolutie gestemd omdat er bij het uitsturen van vredeshandhavingsmissies en bij gewapende conflicten nauwkeurig toegezien dient te worden op de veiligheid van vrouwen. Een permanente evaluatie van het EU-mensenrechtenbeleid lijkt mij onmisbaar voor het uitwerken van een alomvattende landenstrategie voor de mensenrechten en voor het evalueren van de EU-richtsnoeren betreffende geweld tegen vrouwen en meisjes en de richtsnoeren voor kinderen in gewapende conflicten – en uiteindelijk natuurlijk ook voor de bestrijding van alle vormen van discriminatie waar deze groepen onder te lijden hebben. Ik wijs erop dat verkrachting en seksuele slavernij, als zij deel uitmaken van een wijdverbreide en systematische praktijk, door de Conventie van Genève aangemerkt worden als misdrijven tegen de menselijkheid en als oorlogsmisdaden.</p>
      <p sl="lt">Bovendien wordt verkrachting, uitgevoerd met de bedoeling een bepaalde groep mensen geheel of gedeeltelijk uit te roeien, inmiddels ook erkend als bestanddeel van de delictomschrijving genocide. Daarom dient de EU concrete stappen te ondernemen om een eind te maken aan de straffeloosheid voor hen die seksueel geweld tegen vrouwen en kinderen plegen. Daarnaast is er behoefte aan een gedragscode voor EU-medewerkers die aan militaire en civiele missies deelnemen, waarin seksuele uitbuiting als verwerpelijk en crimineel wordt aangemerkt.</p>
    </intervention>
    <intervention id="4-921" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Vrouwen, Vrede en Veiligheid zijn onderwerpsgebieden waaraan men de grootste aandacht dient te schenken. De tiende verjaardag van resolutie 1325 van de VN-Veiligheidsraad vormt een mogelijkheid om op deze terreinen winst te boeken, net zoals bij alle herzieningen van het huidige Europese beleid, in het bijzonder welke betrekking hebben op de mensenrechten en de strijd tegen vrouwenmishandeling, de inzet van kinderen bij gewapende conflicten en de strijd tegen alle vormen van discriminatie. Daarnaast is er een ander aspect dat mij relevant lijkt in dit verslag: het pleidooi om vrouwen een grotere rol te geven in verzoeningswerk, de totstandbrenging van vrede en de voorkoming van conflicten, voor mij reden te meer om dit met mijn stem te ondersteunen.</p>
    </intervention>
    <intervention id="4-205" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">De behandeling en veiligheid van vrouwen en kinderen in gebieden in de directe omgeving van de EU waar sprake is van een gewapend conflict, is een kwestie van toenemende zorg. Het is van essentieel belang dat al het mogelijke wordt gedaan om de gevolgen van een dergelijke stand van zaken in die gebieden tot een minimum te beperken. Daarom heb ik voor deze ontwerpresolutie gestemd.</p>
    </intervention>
    <intervention id="4-920" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="nl">Ik heb tegen de gezamenlijke ontwerpresolutie gestemd over de tiende verjaardag van resolutie 1325 van de Veiligheidsraad van de Verenigde Naties ten behoeve van vrouwen, vrede en veiligheid, omdat er sprake is van een verwrongen benadering van gendergelijkheid. Naar mijn mening wordt gelijkheid niet bereikt door vrouwen te laten deelnemen aan militaristische organisaties of internationale politiemachten. Ook wordt de veiligheid van vrouwen, zoals bedoeld in VN-resolutie 1325, niet door militaire interventies bereikt maar door continu te werken aan het voorkomen van conflicten met politieke en vredelievende middelen. Het tegenovergestelde is hier het geval, want in de desbetreffende resolutie wordt gevraagd om "meer vrouwen in te zetten bij missies op het gebied van politie [en] strijdkrachten", en wordt erop gewezen "dat het belangrijk is dat de EU meer vrouwelijke politieagenten en vrouwelijke soldaten inzet bij GVDB-missies". Bovendien heb ik tegen de resolutie gestemd om de extra reden dat er niet voor de door de Confederale Fractie Europees Unitair Links/Noords Groen Links voorgestelde amendementen is gestemd om de betreffende formuleringen te schrappen, evenals de formuleringen die betrekking hebben op de extra deelname door vrouwen aan Europol en EUSEC en op de versterking van hun aanwezigheid in de Democratische Republiek Congo.</p>
    </intervention>
    <intervention id="4-206" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op dit moment vieren wij de tiende verjaardag van deze eerste resolutie van de Verenigde Naties met betrekking tot de onevenredig grote en unieke impact van gewapende conflicten op vrouwen. Ik hoop dat de EU deze gebeurtenis zal kunnen aangrijpen om een krachtig politiek signaal te geven en de krachten van de uitvoering ervan te versterken, hetzij door politieke richtsnoeren, hetzij door meer financiële middelen. Ik hoop ook dat de huidige herziening van het mensenrechtenbeleid van de EU zal leiden tot de uitwerking van een eenduidige strategie met betrekking tot mensenrechten, evenals een evaluatie van de beleidslijnen van de EU ten aanzien van geweld tegen vrouwen en meisjes en ten aanzien van kinderen bij gewapende conflicten, met als doel alle vormen van geweld en discriminatie te bestrijden.</p>
      <p sl="pt">Ik denk dat de oprichting van de Europese Dienst voor extern optreden kan bijdragen aan een betere uitvoering van deze resoluties, en tegelijkertijd de rol van de EU op dit terrein zou moeten aantonen. Ik feliciteer de tien lidstaten, waaronder Portugal, die reeds een nationaal actieplan hebben aangenomen om deze resolutie uit te voeren en ik hoop dat alle anderen zo snel mogelijk dit voorbeeld zullen volgen.</p>
    </intervention>
    <intervention id="4-207" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Het verbaast mij zeer dat de VN-Veiligheidsraad pas tien jaar geleden voor het eerst oog heeft gehad voor de bijzondere situatie van vrouwen in oorlogsgebieden. Hoe het ook zij, we moeten nu de behaalde resultaten in kaart brengen en op dezelfde voet verder gaan. De Europese Unie is gevoelig genoeg voor dergelijke onderwerpen om ze in beschouwing te nemen. Het is met name tijd om een stap verder te gaan en te erkennen dat vrouwen verschillende trauma’s hebben en, gemiddeld meer dan mannen, lijden onder bepaalde gebeurtenissen en situaties waarbij sprake is van dwang. Ik geef deze resolutie dan ook mijn volledige steun, omdat eenieder die in oorlogsgebied vrede wil brengen eerst de rust in zichzelf moet vinden. Daartoe is het differentiëren van het doel de beste manier voor een efficiënter inzet van hulpmiddelen; een doel dat we moeten nastreven, helemaal wanneer dat de oprechte en stralende lach van een vrouw oplevert.</p>
    </intervention>
    <intervention id="4-919" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Helaas hebben alle actieve inspanningen – de resoluties en de nationale en internationale plannen ter verbetering van de bescherming van vrouwen in conflictgebieden – niet geleid tot uitbanning van dat barbaarse wapen dat vaak wordt gebruikt in moderne oorlogvoering: seksueel geweld. Integendeel, de straffeloosheid kan ertoe leiden dat deze praktijk, die haaks staat op onze waarden, zich verbreidt.</p>
      <p sl="ro">Samen met anderen heb ik de massaverkrachtingen in Congo, Liberia en andere conflictgebieden, met name in Afrika, veroordeeld. Zeer ernstig is dat er incidenten zijn gerapporteerd waarbij gruwelen zich op een steenworp afstand van een basis van een VN-macht voltrokken. De duizenden vrouwen die slachtoffer worden van seksueel misbruik, treft ook het lot dat ze een sociaal stigma dragen en vreselijke ziekten, zoals hiv, oplopen. De Europese Unie moet meer doen om deze ernstige schendingen van de mensenrechten te bestrijden, zodat VN-resoluties meer waard zijn dan het papier waarop ze zijn geschreven.</p>
      <p sl="ro">De Internationale Dag voor de uitbanning van geweld tegen vrouwen van afgelopen 25 november moet ons er ook aan herinneren dat vrouwen slachtoffer zijn van huiselijk geweld, dat alarmerend vaak voorkomt, en van verkrachting binnen het huwelijk, seksuele intimidatie en mensenhandel.</p>
    </intervention>
    <intervention id="4-208" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Wanneer wij denken aan gewapende conflicten en de meest traditionele oorlogstaferelen, dan stellen wij ons mannen als eerste slachtoffers voor. Overal ter wereld waar er sprake is van gewapende conflicten en bedreigingen voor de vrede, zijn het helaas vaak vrouwen en kinderen die de eerste en meest belangrijkste slachtoffers vormen, zij het onzichtbaar. Talloos zijn de bedreigingen die vrouwen ondergaan, zowel in de context van oorlog en conflict, als in de context van de uitoefeningen van barbaarse gewoonten die hun rechten schenden, en in de context van armoede en sociale uitsluiting. Daarom is het cruciaal dat Europa de vrouwen niet vergeet van wie dagelijks de meest elementaire rechten worden geschonden, zoals ten aanzien van het leven of de lichamelijke integriteit, de vrouwen die ter dood veroordeeld worden door steniging, de vrouwen aan wie de toegang tot onderwijs wordt ontzegd, de vrouwen die gedwongen worden te vluchten en als vluchtelingen moeten leven om de vrijheid te verkrijgen die het Handvest van de grondrechten verleent aan alle vrouwen die op grond van geslacht worden gediscrimineerd. Het is van wezenlijk belang dat Europa dit niet vergeet en de vrouwen niet de rug toekeert zolang zij nog geen garantie hebben voor een toekomst van vrijheid en hoop.</p>
    </intervention>
    <intervention id="4-918" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het geweld tegen vrouwen in conflictgebieden is vaak een uitvloeisel van de discriminatie op grond van geslacht, dat helaas ook bestaat in vredestijd. Ik heb mijn stem gegeven aan dit verslag, omdat ik ermee instem om personele en financiële middelen toe te wijzen voor de vrouwenparticipatie en de integratie van genderkwesties op het gebied van buitenlands en veiligheidsbeleid. Ik leg de nadruk op de noodzaak van een passende openbare klachtenprocedure in de context van GVDB-missies, die vooral moet helpen bij het melden van seksueel en gendergerelateerd geweld en het verzoek aan de hoge vertegenwoordiger/vicevoorzitter van Commissie om een gedetailleerd verslag over vrouwen, vrede en veiligheid op te nemen in de halfjaarlijkse evaluatie van GDVB-missies.</p>
    </intervention>
    <intervention id="4-209" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We hebben tegen deze resolutie gestemd omdat wij van mening zijn dat het niet voldoende is om civiele en militaire missies vanuit een man/vrouwperspectief te beschouwen. Het is niet zo dat door meer vrouwen te betrekken bij militaire missies voor oorlogsinterventies en bezettingen, zoals in Irak of Afghanistan, de problemen van discriminatie van vrouwen worden opgelost of de oorlogen rechtvaardiger worden. De werkelijkheid bewijst dat dit niet zo is.</p>
      <p sl="pt">We zijn van mening dat de militaire interventies niet bijdragen tot de bescherming van de rechten van vrouwen, zij versterken eerder de schending van die rechten. Alleen het voorkomen van conflicten en de toepassing van civiele maatregelen in conflictsituaties zijn in staat de belofte van resolutie 1325 te vervullen.</p>
      <p sl="pt">Daarom spijt het ons dat de wijzigingsvoorstellen die wij hebben voorgesteld, niet zijn aangenomen.</p>
    </intervention>
    <intervention id="4-917" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het is vandaag 25 november, de Internationale Dag voor de uitbanning van geweld tegen vrouwen. Met de stem die wij vandaag uitbrengen voor de gezamenlijke ontwerpresolutie over het tienjarig bestaan van resolutie 1325 (2000) van de VN-Veiligheidsraad over vrouwen, vrede en veiligheid, willen wij een duidelijk signaal afgeven van onze verbintenis als parlementsleden, maar bovenal als Europese burgers. Het is passend stil te staan bij het tienjarig bestaan, voor het geval wij mochten vergeten dat 80 procent van alle oorlogsslachtoffers onder burgers, en dan met name vrouwen en kinderen, vallen. Het thema van de fundamentele mensenrechten en de uitbreiding en bescherming daarvan moeten in het Europese debat altijd centraal blijven staan, zodat wij gemeenschappelijk en effectieve strategieën kunnen ontwikkelen voor de bescherming van vrouwen en kinderen. We zien dat er in toenemende mate geweld wordt gepleegd tegen deze groep mensen. We moeten er dan ook niet alleen naar streven dat de plegers van deze misdaden, na tussenkomst door de justitiële autoriteiten, persoonlijk verantwoording af moeten leggen, maar we moeten ook een aantal belangrijke voorwaarden scheppen die ervoor zorgen dat dit fenomeen zo min mogelijk voorkomt, met als uiteindelijke doel conflicten te voorkomen en bij te dragen aan de wederopbouw van gebieden die daaronder hebben geleden.</p>
    </intervention>
    <intervention id="4-210" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie gestemd, waarin wordt verzocht om de toewijzing van specifieke en aanzienlijke financiële, personele en organisatorische middelen voor de participatie van vrouwen en gendermainstreaming op het terrein van het buitenlands en veiligheidsbeleid; waarin wordt aangedrongen op het inzetten van meer vrouwen bij militaire, politie-, justitie- en rechtsstaatmissies en vredeshandhavingsoperaties, alsook bij diplomatieke missies en acties voor democratieopbouw; en waarin de EU-lidstaten wordt verzocht om actief de participatie van vrouwen in hun bilaterale en multilaterale betrekkingen met staten en organisaties buiten de EU te bevorderen.</p>
    </intervention>
    <intervention id="4-916" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Ondanks het feit dat we de tiende verjaardag vieren van resolutie 1325 van de VN-Veiligheidsraad over vrouwen, vrede en veiligheid, moet er nog steeds veel gebeuren op dit gebied, in het bijzonder voor wat betreft het geweld tegen vrouwen, de richtlijnen van de EU over de inzet van kinderen bij gewapende conflicten en de strijd tegen alle vormen van discriminatie waarvan zij het doelwit zijn. Dit is het moment om al onze krachten te verenigen, opdat dit voornemen zich zal verwezenlijken.</p>
    </intervention>
    <intervention id="4-915" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ofschoon ik het op veel punten met de resolutie eens ben, met name wat betreft de noodzaak om de genderbenadering in ontwikkelingssamenwerking te bevorderen, heb ik toch tegengestemd, omdat ik de toename van het aantal politieagenten of soldaten afwijs, of dat nu mannen of vrouwen zijn, daar dit de tendens tot militarisering in de Europese Unie zou versterken. De resolutie "wijst erop dat het belangrijk is dat de EU meer vrouwelijke politieagenten en vrouwelijke soldaten inzet bij GVDB-missies", wat haaks staat op het streven van mijn fractie om het gemeenschappelijk veiligheids- en defensiebeleid te demilitariseren. Bovendien wordt in deze resolutie telkens verwezen naar de Europese Dienst voor extern optreden, waartegen ik mij herhaaldelijk heb uitgesproken, omdat die weer een stap verder is in de escalatie van de militarisering van het Europese buitenlands beleid.</p>
    </intervention>
    <intervention id="4-211" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">In resolutie 1325, van 31 oktober 2000, werd tot uiting gebracht dat de VN-lidstaten zich bewust waren van de gevolgen die gewapende conflicten voor vrouwen hebben, van het geweld dat hun wordt aangedaan in tijden van oorlog en van de belangrijke rol die zij kunnen spelen bij de preventie en oplossing van conflicten. Het tienjarig bestaan van deze resolutie biedt de gelegenheid om daar de balans van op te maken. In dit kader kunnen we de resoluties 1820 (2008) en 1888 (2009) noemen, waarin het gebruik van seksueel geweld voor het eerst expliciet erkend wordt als een oorlogstactiek, die om een gerichte respons vraagt op politiek en veiligheidsgebied.</p>
      <p sl="fr">Ook kunnen we de benoeming aanhalen van Margot Wallström tot speciale VN-vertegenwoordiger voor "seksueel geweld tegen vrouwen en meisjes in situaties van gewapend conflict". Deze ernstige problematiek verdient onze volle aandacht. Daarom heb ik er, als covoorzitter van de Paritaire Parlementaire Vergadering, persoonlijk op aangedrongen dat deze problematiek centraal komt te staan tijdens de plenaire vergadering van de Paritaire Parlementaire Vergadering ACS-EU die op 2 december aanstaande zal plaatsvinden in Kinshasa.</p>
    </intervention>
    <intervention id="4-914" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In vele landen ter wereld worden vrouwen nog altijd gediscrimineerd. Geweld tegen vrouwen staat op de agenda, en dat geweld is bijzonder dramatisch in conflictsituaties. Uit studies blijkt dat vrouwen in crisisgebieden, waar het tot gewapende conflicten komt, vaak het slachtoffer worden van verkrachting en/of seksuele slavernij. Het zou een prioritair doel moeten zijn om geweld tegen vrouwen, ook in door oorlog getroffen regio's in de wereld, als misdrijf tegen de menselijkheid te bestraffen. Seksuele uitbuiting – en wat dat betreft hebben de landen van het westen ook een verantwoordelijkheid – is immers te allen tijde niet te rechtvaardigen en crimineel gedrag. In het verslag worden belangrijke kwesties aan de orde gesteld, en daarom heb ik voorgestemd.</p>
    </intervention>
    <intervention id="4-913" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Geweld tegen vrouwen in oorlogsgebieden ligt vaak in het verlengde van genderdiscriminatie. Mede gezien het feit dat de viering van de Internationale Dag voor de uitbanning van geweld tegen vrouwen dit jaar samenvalt met het tienjarig bestaan van resolutie 1325 van de VN-Veiligheidsraad, zou dit het beginpunt kunnen en moeten zijn voor het met hernieuwde kracht streven naar de uitvoering van deze resolutie, waarbij geen voortgang mogelijk is zonder politiek leiderschap op het hoogste niveau en meer middelen. Ik ben van mening dat dit thema naar behoren aan de orde moet komen bij de lopende herziening van het mensenrechtenbeleid van de EU, door de toewijzing van specifieke financiële, menselijke en organisatorische middelen voor de participatie van vrouwen en gendermainstreaming. Deze gelegenheid is een goed beginpunt voor doelgerichte acties om de integratie van vrouwen te intensiveren, versterken en uit te breiden. De kwestie vrouwen, vrede en veiligheid zou een integrerende bestanddeel moeten zijn van de planning en programmering van de externe financiële instrumenten voor democratie, mensenrechten en samenwerking en ontwikkeling tussen volkeren.</p>
    </intervention>
    <intervention id="4-912" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Er zijn nu tien jaar verstreken sinds de aanneming van resoluties 1325 (2000) en 1820 (2008) van de VN-Veiligheidsraad over vrouwen, vrede en veiligheid en resolutie 1888 (2009) van de Veiligheidsraad over seksueel geweld tegen vrouwen en kinderen in situaties van gewapend conflict, waarin de verantwoordelijkheid van alle staten wordt beklemtoond om een einde te maken aan straffeloosheid en degenen die verantwoordelijk zijn voor misdaden tegen de menselijkheid en oorlogsmisdaden, met inbegrip van misdaden met betrekking tot seksueel en ander geweld tegen vrouwen en meisjes, te vervolgen,</p>
      <p sl="pt">Sinds de aanneming van de genoemde Resoluties zijn tien jaar verstreken, en, zoals wordt vermeld in de resolutie die ik heb gesteund, is er nog een lange weg te gaan. De Internationale Dag voor de uitbanning van geweld tegen vrouwen, die op 25 november, de dag van de stemming over deze Resolutie, wordt gehouden, is niet zomaar een gewone dag, maar een signaal ter herinnering aan een nog steeds voortdurende werkelijkheid. Het is noodzakelijk dat deze kwesties op het hoogste niveau worden behandeld en op de politieke agenda blijven, tot deze plaag, die geen onderscheid maakt tussen ras, geloof en leeftijd, is uitgeroeid.</p>
    </intervention>
    <intervention id="4-212" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">In de resolutie van de VN-Veiligheidsraad 1325, aangenomen op 31 oktober 2000, wordt gesteld dat vrouwen in de loop van de geschiedenis niet zijn betrokken bij vredes- en stabiliseringsprocessen in enig land. De resolutie roept op tot gelijkwaardige betrokkenheid van vrouwen op elk niveau, van conflictpreventie tot wederopbouw na een conflict en vredes- en veiligheidshandhaving. De tiende verjaardag van de aanneming van de resolutie zou het begin moeten markeren van een nieuwe agenda. Deze kan niet worden toegepast zonder politieke steun op het hoogste niveau, noch zonder de nodige middelen. De EU moet de aanstelling van zo veel mogelijk vrouwen in managementfuncties stimuleren, om de samenhang van beleid en optreden van de EU te coördineren en te waarborgen, en om toezicht te houden op naleving van haar verplichtingen.</p>
      <p sl="ro">De EU moet ten minste vijf vrouwen benoemen op managementposten in de Europese Dienst voor extern optreden en het evenwicht tussen mannen en vrouwen, voor wat betreft aangenomen specialisten, naleven. Tegelijkertijd heeft de Europese dienst voor extern optreden een afdeling nodig voor genderkwesties, met ten minste een voltijdsfunctie per geografische afdeling en een EU-delegatie gewijd aan genderaspecten, die verantwoordelijk is voor vrouwen, vrede en veiligheid.</p>
    </intervention>
    <intervention id="4-911" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik spreek de hoop uit dat de tiende verjaardag van resolutie 1325 van de VN-Veiligheidsraad het begin zal markeren van een hernieuwde agenda voor de tenuitvoerlegging van de toezeggingen met betrekking tot vrouwen, vrede en veiligheid.</p>
    </intervention>
    <intervention id="4-910" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik ben blij dat deze resolutie is aangenomen. Hierin wordt benadrukt dat de tiende verjaardag van VN-resolutie 1325 (2000) het begin zou moeten zijn van een versterkte agenda voor de tenuitvoerlegging van deze resolutie, waarin geen schot komt als zij het moet stellen zonder politiek leiderschap op hoog niveau en zonder verhoging van de beschikbare middelen. Er wordt met klem geadviseerd om deze kwestie adequaat aan te pakken tijdens de huidige herziening van het mensenrechtenbeleid van de Europese Unie, wanneer daar de opstelling aan bod komt van een alomvattende landenstrategie voor de mensenrechten en de evaluatie van de EU-richtsnoeren inzake geweld tegen vrouwen en meisjes, met betrekking tot kinderen en gewapende conflicten en ter bestrijding van alle vormen van tegen hen gerichte discriminatie; er wordt verzocht om de toewijzing van aanzienlijke specifieke financiële, menselijke en organisatorische middelen voor de participatie van vrouwen en gendermainstreaming in het buitenlands en veiligheidsbeleid.</p>
    </intervention>
    <intervention id="4-213" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers (ECR) zet zich oprecht in voor gelijke rechten en kansen voor alle vrouwen en gendergelijkheid, zoals neergelegd in VN-resolutie 1325, onderstreept de enorm waardevolle rol van vrouwen op het terrein van vrede en veiligheid, en veroordeelt de barbaarse en afschuwwekkende behandeling van vrouwen en kinderen in conflictgebieden.</p>
      <p sl="en">De ECR-Fractie heeft zich echter steeds verzet tegen vrouwenquota voor nationale, regionale en internationale instellingen, en overigens ook tegen de oprichting van de Europese Dienst voor extern optreden (EDEO).</p>
    </intervention>
    <intervention id="4-214" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Het verheugt mij dat deze tekst ter gelegenheid van het tienjarig bestaan van resolutie 1325 van de Verenigde Naties over vrouwen, vrede en veiligheid is aangenomen, juist op deze symbolische datum van 25 november, de Internationale Dag voor de uitbanning van geweld tegen vrouwen. Ik wil vooral wijzen op de noodzaak van een substantiële verhoging van het vrouwenquotum in alle activiteitensectoren, met inbegrip van verzoeningswerk, totstandbrenging, handhaving en behoud van vrede en voorkoming van conflicten. Het is voor alle betrokken partijen van groot belang dat de specifieke behoeften van vrouwen worden meegenomen, en daarin kan alleen verbetering gebracht worden als vrouwen hier nadrukkelijker bij betrokken worden.</p>
      <p sl="fr">Ook zal een grotere zichtbaarheid van vrouwen op dit gebied ertoe bijdragen dat mensen zich er bewuster van worden hoe onmenselijk het gebruik van verkrachting als oorlogswapen is, en wellicht ervoor zorgen dat daders niet langer hun straf ontlopen.</p>
      <p sl="fr">Tot slot kan een grotere betrokkenheid van vrouwen leiden tot een wederzijds vertrouwen tussen de burgerslachtoffers van conflicten – overwegend vrouwen en kinderen – en partijen in het veld.</p>
    </intervention>
    <intervention id="4-909" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb ingestemd met deze resolutie, aangezien de bijensterfte aan het toenemen is en het aantal imkers kleiner wordt. Het betreft een problematische situatie voor de landbouw en voor de biodiversiteit, aangezien 76 procent van de voedselproductie en 84 procent van de plantensoorten afhankelijk zijn van bestuiving. Ik pleit voor meer onderzoek dat bijdraagt aan het verkrijgen van de inzet van de beste oplossingen en een doelmatiger versterking van maatregelen ter bevordering van de biodiversiteit en ter beperking van de gevolgen van de klimaatverandering. Immers, het leven van een werkbij is erg kort en zeer gevoelig voor veranderingen in de externe omgeving, waardoor de honingproductie wordt beïnvloed, niet alleen door de toenemende onzekerheid van de duur en stabiliteit van de seizoenen, maar ook door de toenemende schade door extern invloeden, zoals het gebruik van bestrijdingsmiddelen, mijten, of andere oorzaken. De huidige programma's dienen daarom versterkt worden binnen het kader van het nieuwe GLB, zodat we, ook op dit niveau, een effectievere oplossing kunnen verkrijgen.</p>
    </intervention>
    <intervention id="4-908" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Het jaar 2010 is uitgeroepen tot jaar van de biodiversiteit om de publieke opinie ervan te doordringen dat deze overal te wereld gevaar loopt. De bijenteelt, die in landelijke gebieden een belangrijke vorm van werkgelegenheid en bron van inkomsten vormt, loopt eveneens gevaar door de recente toename van sterfte en ziekte onder de bijenvolken. Ik heb voor deze ontwerpresolutie gestemd, waarin het Europees Parlement er bij de Commissie op aandringt specifiek onderzoek te financieren dat meer inzicht geeft in de factoren die de gezondheid van bijen beïnvloeden. De resolutie constateert dat genetisch gemodificeerde gewassen en de verspreiding van toxines via stuifmeel van invloed kunnen zijn op ziekten en sterfte onder bijen. Aangezien granen, fruit en groenten in Europa afhankelijk zijn van bestuiving door bijen, lopen deze gewassen en de landbouw als geheel door verschillende bijenziekten een enorm risico. Ik vind dat de Commissie bij zoveel ongewisheid met spoed onafhankelijk onderzoek moet laten doen naar de gevolgen van genetisch gemodificeerde gewassen en van de verspreiding van toxines via stuifmeel voor het milieu en specifieke soorten en ervoor zorg moet dragen dat de onderzoeksresultaten openbaar worden gemaakt.</p>
    </intervention>
    <intervention id="4-907" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De bijen hebben een belangrijke rol in het ecologisch evenwicht, en hun uitsterven heeft ernstige gevolgen voor de voedselketen. Dit verslag bepleit de noodzaak van stimulering en verbetering van de bijenteeltsector, vooral als het gaat om statistische gegevens met betrekking tot productieprognoses, de verbetering en harmonisering van de perfectionering en harmonisatie van de monitoring- en onderzoekprogramma's, duidelijker regels inzake de etikettering ten aanzien van de herkomst van honing, de opstelling van bijenteeltprogramma's en wetgeving ter zake, en de ontwikkeling van innovatieve en effectieve behandelingen tegen de varroamijt.</p>
    </intervention>
    <intervention id="4-216" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Het multipliereffect van bestuiving, dat wil zeggen de verhouding tussen de economische waarde van de bestuiving zelf en de waarde van de geproduceerde honing, leidt in economisch opzicht tot buitengewone resultaten.</p>
      <p sl="it">In een tijd waarin gezocht wordt naar allerlei manieren om efficiënter te werken, lijkt het dan ook geen logische keuze om een activiteit op te geven waarvan de kosten-batenverhouding uitwijst dat dit een domme beslissing zou zijn. Aangezien de oorzaak niet gelegen is in economische factoren maar eerder in externe omstandigheden, denk ik dat het verslag van de Commissie de spijker op z’n kop slaat wanneer wordt gesteld dat alle factoren die de bijenteelt momenteel verstoren, met elkaar moeten worden vergeleken.</p>
      <p sl="it">Tevens ben ik van mening dat deze activiteit gestimuleerd moet worden door middel van samenhangende maatregelen, en in dat opzicht zou een wetenschappelijke bijdrage zeer welkom zijn.</p>
    </intervention>
    <intervention id="4-906" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik meen dat de Europese Commissie de reikwijdte en financiering van het Europese veterinaire beleid moet aanpassen om rekening te houden met de specifieke aard van bijen en de bijenteelt, teneinde te zorgen voor een effectievere ziektebestrijding en voor de beschikbaarheid van effectieve en gestandaardiseerde diergeneesmiddelen in de gehele Europese Unie, in samenwerking met de imkerverenigingen.</p>
    </intervention>
    <intervention id="4-217" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese honingmarkt lijdt onder een aanzienlijke prijsvolatiliteit, omdat 40 procent van de markt thans afhankelijk is van de invoer. Ten gevolge van deze situatie verkeren imkers in de gehele EU, ook in Portugal, in een nadelige concurrentiepositie ten aanzien van honing uit derde landen. Volgens de officiële cijfers telt Portugal 17 291 imkers, die over 38 203 bijenstallen en 562 557 bijenvolken beschikken. In 2009 bedroeg de productie 6 654 ton honing en 235 ton was, dat is 1,9 procent van de 351 000 ton honing die in de EU werd geproduceerd. De bijenteelt en de activiteit van bijen zijn essentieel voor de instandhouding van de ecosystemen, het ecologisch evenwicht van het plantenleven en het behoud van de biodiversiteit. Bovendien gaat het om een economisch zinvolle activiteit die Europa moet beschermen en aanmoedigen, zodat deze sector minder afhankelijk wordt van de invoer.</p>
    </intervention>
    <intervention id="4-905" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Bijen zijn essentieel voor de bestuiving van gewassen, voor het behoud van het ecologisch evenwicht en voor de instandhouding van de biodiversiteit. Daarom is het des te betreurenswaardiger dat het aantal bijenvolken afneemt. Wij hebben wetenschappelijke informatie nodig om een beter inzicht te krijgen in de mechanismen die de verspreiding van bijen bevorderen en manieren te ontwikkelen om de instandhouding van deze soort te waarborgen. Het lijkt mij van essentieel belang dat wij onze aandacht richten op de Europese honing, aangezien die langzaam maar zeker vervangen wordt door andere variëteiten van slechtere kwaliteit die niet voldoen aan de productiecriteria van de EU.</p>
    </intervention>
    <intervention id="4-904" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Bijeenteelt is een van de landbouwmethodes die de minste gevolgen heeft voor het milieu. Deze activiteit is derhalve zeer geschikt voor beschermde gebieden. Bijenteelt is in mijn regio wijdverbreid. Het is een uitstekend voorbeeld van grondbeheer en een symbool van geschiedenis, traditie en lokale identiteit. In Veneto levert de bijeenteelt reeds vele jaren producten van uitstekende kwaliteit op en de sector draagt zelfs bij aan de ondersteuning van de armste regio’s. De sector kan echter niet voor deze resultaten blijven zorgen zonder de financiële steun van de Europese Unie, in samenwerking met de nationale, regionale en lokale autoriteiten. Zoals aangegeven in de ontwerpresolutie is het belangrijk financiële middelen te verstrekken voor het onderzoek naar bijensterfte en de Europese producenten te steunen die de concurrentie uit derde landen het hoofd moeten bieden nu de EU-markt is opengesteld voor ingevoerde honing. Daarom stem ik voor deze ontwerpresolutie.</p>
    </intervention>
    <intervention id="4-903" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb ingestemd met dit verslag, omdat de bijenteelt een strategische rol in de samenleving vervult doordat hij een openbare dienst van milieubelang verleent. Op dit moment is er een onrustbarende daling van de aantallen bestuivers, met inbegrip van honingbijen. 84 procent van de plantensoorten en 76 procent van de voedselproductie in Europa hangen af van de bestuiving door bijen, waarvan het economische belang veel groter is dan de waarde van de geproduceerde honing. Veertig procent van de Europese honingmarkt is afhankelijk van de invoer uit derde landen, wat de imkers in de gehele EU in een nadelige concurrentiepositie heeft gebracht. Daarom dienen we de toekomstige ontwikkeling van de Europese bijenteelt te steunen en bij te dragen tot het behoud van de biodiversiteit. Het is zaak om daarbij een alomvattende en duurzame aanpak te kiezen en daarbij ook oog te hebben voor aspecten als plattelandsontwikkeling, klimaatverandering en biodiversiteit, vooral door maatregelen voor behoud en uitbreiding van bloeigebieden te bevorderen. Daarnaast is het van belang om de Europese landbouwsector op een nog ruimere wijze te ondersteunen door het gebruik van aanvullende instrumenten in het toekomstige GLB, waaronder ook maatregelen ter bevordering van de biodiversiteit, ter beperking van de gevolgen van de klimaatverandering, tot bewaring van het erfgoed aan nationale tradities en culturen, die een groot aantal Europese gezinnen werkgelegenheid bieden, en ter waarborging en verbetering van de kwaliteit en de goede werking van de markt voor producten van de bijenteelt.</p>
    </intervention>
    <intervention id="4-218" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Bijen zijn zeer waardevolle dieren, want zonder hen zouden we geen bestuiving hebben. Daarom is het toenemende aantal meldingen van het dalende aantal bijenvolken bijzonder betreurenswaardig en moet dat dringend worden onderzocht. Dat geldt met name voor de landbouwsector, aangezien hij extreem afhankelijk is van het nuttige werk van de bijen. Helaas moeten we vaststellen dat de industrialisatie en het moderne leven het voor de nuttige bijen steeds moeilijker maken om te overleven. Scenario's zoals het massale sterven van bijen ten gevolge van de varroamijt, de onverklaarbare exodus van bijenvolken in de VS en de bedreiging voor bijen van elektrosmog en verkeerd behandeld zaadgoed zijn helaas geen geïsoleerde gevallen. Daarom ben ik zeer verheugd dat het Parlement zich er vandaag voor heeft uitgesproken om de bijensector in de toekomst te steunen. Ik vind het belangrijk dat we ons concentreren op het onderzoek naar bijenvolken.</p>
      <p sl="de">Zonder precieze wetenschappelijke gegevens zullen we niet in staat zijn om de problemen te identificeren en effectief aan te pakken. Ik hoop dat het ons zal lukken om de achteruitgang van de bijenvolken te verklaren en te verhinderen, opdat we de vruchten kunnen blijven plukken van de belangrijke en veelzijdige rol van de bijen.</p>
    </intervention>
    <intervention id="4-902" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De bijenhouderij en bijenteelt is voor de landbouw niet in de laatste plaats van groot belang voor de bestuiving van planten, daar de oogsten van gewassen en fruit afhankelijk zijn van de bestuiving door bijen. Des te zorgwekkender is het dat in veel regio's de bijensterfte toeneemt; er zijn maatregelen nodig om het tij te keren. Ik steun daarom de resolutie, waarin de Commissie wordt opgeroepen bijenziekten in het Europese veterinaire beleid op te nemen en een actieplan ter bestrijding van de bijensterfte uit te werken. Verder wordt de Commissie opgeroepen ervoor te zorgen dat de steun aan de bijenteelt in het GLB na 2013 gehandhaafd blijft en nog verder wordt uitgebreid om het voortbestaan van deze sector te waarborgen. 40 procent van de Europese honingmarkt is, mede door de liberalisering van de Europese markt voor honing uit derde landen, afhankelijk van importen, en de prijzen zijn dermate gedaald dat de bijenhouderij nauwelijks nog rendeert.</p>
    </intervention>
    <intervention id="4-901" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor de ontwerpresolutie over de bijenteelt gestemd omdat het belangrijk is aandacht te schenken aan een sector die biodiversiteit beschermt en complete voedselproducten, zoals honing, produceert. Met deze rol in het achterhoofd, is bepaald de jaarlijkse steun aan deze sector in Europa te verhogen van 26 miljoen euro voor 2008-2010 naar 32 miljoen euro voor 2011-2013. Deze financiële bijdrage is in het bijzonder bedoeld voor het steunen van de bijenteelt, onder andere door middel van nationale onderzoeksprojecten naar nieuwe methoden om de hoge sterfte onder bijen tegen te gaan, aangezien het sterftecijfer onlangs een verontrustend niveau heeft bereikt. Anderzijds is het evenwel belangrijk een eerlijke en transparante verdeling van de steun te garanderen en meer middelen toe te kennen aan lidstaten die dat daadwerkelijk nodig hebben. Ik heb voor de invoering van een monitoringsysteem tegen 2012 gestemd. Dat is namelijk een stap in de richting van transparantie, omdat de steun zal worden verdeeld op basis van het aantal bijenkorven dat zich in de verschillende lidstaten bevindt en niet aan de hand van geraamde gegevens. Ik ben van mening dat dit uiterst belangrijk is met het oog op de waarborging van billijkheid ten aanzien van overheidsuitgaven en de bescherming van degenen die daadwerkelijk in de bijenteelt actief zijn.</p>
    </intervention>
    <intervention id="4-219" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">In 2010, het Europees jaar van de biodiversiteit, wordt de bijeenteelt in de hele wereld ernstig bedreigd, aangezien er verliezen zijn geleden die honderd- tot duizendmaal erger zijn dan normaal. Deze sector vervult een strategische rol in de samenleving, omdat hij een openbare dienst van milieubelang verleent. Imker is bovendien een waardevol voorbeeld van een "groen beroep" (omdat imkers de biodiversiteit en het ecologische evenwicht verbeteren en behouden en het plantenleven in stand houden) en bijenteelt een voorbeeld van duurzame productie in een plattelandsmilieu. Ik ben daarom blij met deze resolutie, waarin voorstellen worden gedaan om de situatie in deze sector te verbeteren.</p>
    </intervention>
    <intervention id="4-220" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">De verontrustende toename van de bijensterfte en de terugloop van het aantal imkers kunnen ernstige gevolgen hebben voor de voedselproductie in Europa, omdat, zoals we allemaal weten, de meeste gewassen en planten afhankelijk zijn van bestuiving.</p>
      <p sl="it">Het Parlement dient er derhalve bij de Europese Unie op aan te dringen de steun aan de bijenteelt te verhogen, overwegende dat het gemeenschappelijk landbouwbeleid binnenkort moet worden herzien. Er is een sterk en specifiek optreden nodig voor de aanpak van dit probleem en voor het tegengaan van de schadelijke gevolgen voor zowel de landbouw- als de handelssector van onze economie.</p>
      <p sl="it">Het actieplan ter bestrijding van bijensterfte waar in de resolutie om wordt verzocht, is slechts de eerste van een serie maatregelen die moeten worden aangenomen. Ik heb dan ook voor de resolutie gestemd.</p>
    </intervention>
    <intervention id="4-900" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De Europese bijenteeltsector is sterk afhankelijk van de invoer. Maar liefst veertig procent van de honing die wij consumeren, wordt geïmporteerd. Deze belangrijke sector vervult een strategische rol in de samenleving doordat hij een openbare dienst van milieubelang verleent. Bovendien is de bijenteelt een waardevol voorbeeld van een 'groene beroepsgroep', aangezien zij de biodiversiteit en het ecologische evenwicht verbetert en behoudt en het plantenleven bewaart, en een model voor duurzame productie in een plattelandsmilieu. Daarom is het in eenieders belang dat wij de bijenteelt ondersteunen om de duurzame groei van deze sector te waarborgen en op die manier onze afhankelijkheid van derde landen terug te dringen. Ook in mijn land moet deze sector gekoesterd worden, zodat de voordelen van deze activiteit voor de economie en het milieu zichtbaar worden en de honingproductie toeneemt, die thans slechts 1,9 procent van de EU-productie uitmaakt.</p>
    </intervention>
    <intervention id="4-899" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Mijn steun voor deze resolutie over de situatie van de bijenteeltsector komt voort uit mijn bezorgdheid over de grote achteruitgang van het aantal bijen, die essentieel en onvervangbaar zijn in hun belangrijke rol bij de bestuiving die, samen met die van ander insecten, bepalend is voor 84 procent van de plantensoorten. Daarom denk ik dat helpen om de situatie van deze sector te verbeteren, een plicht is aangezien hij, zoals in de resolutie gezegd wordt "een strategische rol in de samenleving vervult doordat hij een openbare dienst van milieubelang verleent". Verder ben ik blij dat de Commissie in deze resolutie verzocht wordt om Europese en nationale autoriteiten te verplichten om imkers te raadplegen tijdens de opstelling van bijenteeltprogramma's en wetgeving ter zake, omdat ik denk dat dit een stap is om de participatie van de burgers te verbeteren, en ook een stap in de richting van meer democratie. Verder heb ik voor deze resolutie gestemd omdat ik het ermee eens dat de Commissie moet garanderen dat de steun die de bijenteeltsector ontvangt in het kader van het Gemeenschappelijk Landbouwbeleid na 2013 zal worden verhoogd.</p>
    </intervention>
    <intervention id="4-898" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het verlies van bijenvolken is in heel Europa een probleem, waarvan de oorzaken nog niet definitief vaststaan. Factoren als het gebruik van pesticiden, niet-duurzame teeltmethoden, voedselgebrek door de toename van monoculturen, de klimaatverandering en ziekteverwekkers en parasieten zorgen er samen voor dat het aantal honingbijen aanmerkelijk is gedaald. Dit heeft naast ecologische ook economische gevolgen, omdat steeds meer honing moet worden geïmporteerd. Om deze trend te kunnen tegengaan, moet de Europese bijenteelt in het vervolg meer steun ontvangen. Ik heb voor het verslag gestemd, omdat het zeer evenwichtig is.</p>
    </intervention>
    <intervention id="4-897" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">In 2010 kreeg de bijenteelt het zwaar te verduren en nam het bijenbestand dramatisch af. Dit heeft negatieve gevolgen voor het hele milieu en voor de landbouw, omdat bijen belangrijke bestuivers zijn. Bij de honingbijen is de situatie bijzonder ernstig. Daarom heb ik voor het onderhavige verslag gestemd, dat maatregelen bevat die de grote bijensterfte moeten tegengaan.</p>
    </intervention>
    <intervention id="4-896" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik verwelkom de resolutie die tijdens de plenaire vergadering van 25 november in Straatsburg met een ruime meerderheid is aangenomen. Ze bevat belangrijke bijdragen van imkers uit de Azoren, die rechtstreeks door mij zijn geraadpleegd.</p>
      <p sl="pt">Toch beantwoordt de slottekst niet helemaal aan mijn oorspronkelijke verwachtingen, aangezien sommige aspecten die voor de producenten van essentieel belang zijn, zoals de kwestie van de kwaliteitseisen en de etikettering van geïmporteerde honing, mijns inziens grondiger behandeld hadden moeten worden. Wellicht is dit niet gebeurd omdat er onvoldoende voeling was met een aantal ernstige problemen waarmee de sector kampt. Dit heeft er bijvoorbeeld toe geleid dat de plaatselijke etikettering niet in de slotversie van de resolutie is opgenomen.</p>
      <p sl="pt">Desondanks richt de resolutie zich, dankzij de samenwerking met de sector, op een reeks punten die voor de bijenteelt op de Azoren en de rest van het nationale grondgebied van belang zijn. Het gaat daarbij onder meer om de invoer van honing uit derde landen, die vaak van slechte kwaliteit is en voortaan naar behoren geëtiketteerd zal worden; de noodzaak om te blijven opteren voor een gediversifieerde landbouw en op die manier een passende bestuiving te waarborgen; en tot slot het belang van gemeenschappelijke kwaliteitseisen en onderzoekprogramma's binnen de EU.</p>
    </intervention>
    <intervention id="4-895" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">De bijenteeltsector vervult een strategische rol in de samenleving en is een waardevol voorbeeld van een 'groene beroepsgroep', doordat hij de biodiversiteit en het ecologische evenwicht verbetert en behoudt en het plantenleven bewaart, en is een model voor duurzame productie in een plattelandsmilieu. Op Europees niveau wordt deze sector geconfronteerd met talloze uitdagingen en problemen, waaronder marketingkwesties, prijsvolatiliteit, het aantrekken van nieuwe krachten voor het imkerberoep, de achteruitgang van de bijenvolken en een toename van de bijensterfte. Daarom is het zinvol om aan deze sector meer steun te verlenen.</p>
    </intervention>
    <intervention id="4-894" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ik ben blij dat deze resolutie is aangenomen, waarin het Europees Parlement het verslag van de Commissie van 28 mei 2010 toejuicht. Niettemin wordt hierin opgemerkt dat de huidige programma's in 2013 aflopen en bezorgd uitgesproken over de talloze uitdagingen en problemen waarmee de Europese bijenteelt nog steeds wordt geconfronteerd, waaronder marketingkwesties, prijsvolatiliteit, het aantrekken van nieuwe krachten voor het imkerberoep, de al te sterke veroudering van de imkers in de Europese Unie, de achteruitgang van de bijenvolken en problemen van algemene aard als gevolg van de bijensterfte die door meerdere factoren wordt veroorzaakt. Daarnaast wordt de Commissie verzocht positief te reageren op de verzoeken van zowel de lidstaten als de ondernemers, bijvoorbeeld door de statistische gegevens met betrekking tot productieprognoses te verbeteren, mede door dezelfde kwaliteitseisen voor honing in te voeren, en de monitoring- en onderzoekprogramma's voor de bijenteelt te verbeteren en te harmoniseren.</p>
    </intervention>
    <intervention id="4-221" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Het verheugt me dat het voorstel van mijn collega en commissievoorzitter Paolo de Castro is aangenomen. De meeste mensen weten weinig over de gevolgen van de daling van het aantal bijen in de wereld, hoewel bijen een uiterst belangrijke rol spelen in onze voedselketen. We hebben een ambitieus onderzoeksbeleid nodig om een nauwkeuriger inzicht te krijgen in de mechanismen die bijdragen aan het voortbestaan van de soort en om de middelen te ontwikkelen die nodig zijn om deze te beschermen. We mogen geen Chinese honing, die minder van kwaliteit is en niet aan onze strenge productienormen voldoet, accepteren omdat we erin berusten dat er geen alternatief is voor het toenemend tekort aan honing in Europa. Ik betreur dat mijn collega's in het Europees Parlement niet voor alle amendementen hebben gestemd die ik heb ingediend. Ik betreur dat het schandalige en ongebreidelde gebruik van neurotoxische producten op hypocriete wijze steun heeft gekregen is, in overeenstemming met de grote chemische industriële groepen. Einstein zei: "Als de bijen uitsterven, heeft de mens nog maar vier jaar te leven". Laten we ervoor zorgen dat we deze uitspraak nooit bewaarheid zullen zien.</p>
    </intervention>
    <intervention id="4-222" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Door de resolutie over de situatie in de bijenteelt aan te nemen, zetten we weer een stap in de richting van een versterking en verbetering van de toestand van de bijenteeltsector. De problemen van deze belangrijke en nog steeds ondergewaardeerde sector hebben een internationale dimensie. Bijen spelen een belangrijke rol in de economie en het milieu. De grote sterfte van bijenfamilies, die momenteel wordt waargenomen, heeft een negatieve invloed op de landbouwproductie. Daarom zijn er nieuwe subsidiemechanismen in de nieuwe financiële vooruitzichten na 2013 nodig, die toelaten om meer wetenschappelijk onderzoek uit te voeren naar de oorzaken van de daling van het aantal bijen en om aangepaste maatregelen te nemen om deze negatieve tendens om te keren. Er moet ook worden gezorgd voor steun aan informatiecampagnes en opleidingen die jonge imkers zullen aanzetten om in de sector te stappen.</p>
    </intervention>
    <intervention id="4-893" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over een nieuwe energiestrategie voor Europa 2011-2020 gestemd, omdat ik van oordeel ben dat deze nieuwe energiestrategie noodzakelijk is voor de tenuitvoerlegging van een concurrerende, duurzame en veilige strategie. Nu Europa afhankelijker is dan ooit tevoren van de invoer van energie, is het essentieel dat de EU op energiegebied een leidinggevende rol blijft spelen door zich toe te leggen op innovatie en technologie.</p>
      <p sl="pt">Om een duurzame energiestrategie te waarborgen moeten we resoluut blijven opteren voor hernieuwbare energie. We moeten de concurrentie in de sector opdrijven om een effectieve tenuitvoerlegging van de interne markt voor energie te garanderen. Deze aanpak zal leiden tot een verlaging van de kosten en een toename van het concurrentievermogen van de economie, en zal tevens bijdragen tot het scheppen van welvaart en werkgelegenheid, wat belangrijk is voor een gezonde handelsbalans.</p>
      <p sl="pt">Ik kom uit een perifere regio waar de autonomie op energiegebied ongeveer 27 procent bedraagt en wordt gestreefd naar een cijfer van 75 procent in 2012. De Azoren hanteren ambitieuzere streefdoelen dan de EU. De resultaten, met name voor geothermische energie, zijn reeds erkend op Europees niveau. Er is sprake van een ambitieus energiebeleid dat is gebaseerd op partnerschappen tussen de regio en de beste nationale en internationale onderzoekscentra.</p>
    </intervention>
    <intervention id="4-892" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Het doel van de nieuwe energiestrategie voor Europa is uitvoering van het Verdrag van Lissabon met betrekking tot een enkele energiemarkt, continuïteit van de voorziening, energie-efficiëntie, het terugdringen van de afhankelijkheid van invoer en toenemende interne energieproductie. Ik steun deze resolutie aangezien de Europese Unie de relevante wetgeving en mondiale energiestrategieën snel dient uit te voeren. Wij hebben een langetermijnvisie voor ons energiebeleid nodig, die er voor zal zorgen dat deze markt deugdelijk functioneert, dat ultramoderne geïntegreerde netwerken steun krijgen, dat het energie-efficiënte potentieel van de Unie beter wordt benut, dat onderzoek, ontwikkeling en innovatie op dit gebied worden bevorderd, en dat voordelen voor consumenten de kern worden van het Europese energiebeleid. Daarom heb ik voor dit verslag gestemd. Het is een eerste stap op weg naar een alomvattend energiebeleid van de EU als onderdeel van de EU 2020-strategie.</p>
    </intervention>
    <intervention id="4-891" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Hoewel Europa vooroploopt op het gebied van alternatieve energieproductie, zijn we nog steeds te sterk afhankelijk van fossiele brandstoffen en met name van olie. Deze afhankelijkheid heeft gevolgen op het internationale vlak, omdat het grootste deel van deze brandstoffen van buiten de EU afkomstig is. Door het Verdrag van Lissabon heeft de Europese Unie nieuwe bevoegdheden gekregen op energiegebied. Dit zijn zeer belangrijke bevoegdheden. In dat kader heeft het Europees Parlement, met mijn steun, een energiestrategie voor de periode 2011-2020 aangenomen. Deze houdt in dat investeringen op dit terrein en initiatieven met betrekking tot hernieuwbare energie gestimuleerd worden. Het doel daarvan is uiteraard om de energievoorziening zeker te stellen en daarom wordt er veel aandacht besteed aan de gas- en oliepijpleidingen die momenteel voor de energielevering aan Europa zorgen. Deze strategie betreft dan ook zowel de kortetermijnvraagstukken op het gebied van energiezekerheid als de toekomstige uitdagingen op het gebied van de energiebehoefte van Europa.</p>
    </intervention>
    <intervention id="4-890" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb dit belangrijke document mijn steun gegeven. Het feit dat er in het Verdrag van Lissabon een apart hoofdstuk over energie is opgenomen, maakt dat er nu een solide wettelijke grondslag is voor het ontplooien van energie-initiatieven, gericht op duurzaamheid, voorzieningszekerheid, op de onderlinge verbinding van netwerken en solidariteit. De Unie heeft het nodige te stellen met vertraagde of onvolledige uitvoering van energiewetgeving, die alleen door krachtig leiderschap van de Commissie ongedaan gemaakt kan worden. Tussen nu en over tien jaar dienen er aanzienlijke investeringen in de eigen energiesector gedaan te worden, met name in nieuwe centrales, in distributienetwerken en de koppelingen daartussen, investeringen die de energiemix voor een nog langere periode zullen bepalen en kunnen bijdragen aan het scheppen van een duurzame en schone energiemarkt. Het is van groot belang om voor een duidelijke meerjarenfinanciering van projecten op energiegebied te zorgen, die ertoe moet leiden dat ook de Baltische staten opgenomen worden in een gemeenschappelijk EU-energiemarkt en men daar hetzelfde voor energiebronnen betaalt als in andere lidstaten.</p>
    </intervention>
    <intervention id="4-224" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Ik heb voor de ontwerpresolutie van mevrouw Kolarska-Bobińska gestemd, omdat ik het in grote lijnen eens ben met haar opvattingen over de richtsnoeren voor de toekomstige energiestrategie van de Europese Unie: grotere autonomie ten opzichte van energieleverende derde landen; oplossingen voor landen die qua energievoorziening nog steeds in een geïsoleerde positie verkeren en die nog niet voldoende zijn aangesloten op het Europese energienetwerk; stimuleren van het ontwikkelen van hernieuwbare energie; en het onderbrengen van de buitenlandse energievoorziening van de EU bij de nieuwe Europese Dienst voor extern optreden. We hebben een samenhangende en toekomstgerichte Europese energiestrategie nodig.</p>
    </intervention>
    <intervention id="4-225" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Het energiezekerheidsbeleid van de Europese Unie zou haar in de gelegenheid moeten stellen te anticiperen op crisissituaties vergelijkbaar met de gascrisis in 2009, en niet om alleen maar op dergelijke crises te reageren. Dit dient hand in hand te gaan met het bereiken van de doelstelling om broeikasgasemissies tussen nu en 2020 met 20 procent terug te dringen. Dit is een verre van gemakkelijk te vervullen taak, met name omdat de financiële bijdrage alleen al voor de milieudoelstellingen 58 miljard euro zal belopen. Daarnaast komt er een financiële bijdrage voor het terugdringen van de groeiende afhankelijkheid van de EU van externe energie-invoer. Interne en externe aspecten moeten zo worden gecombineerd dat de EU niet langer kwetsbaar is voor wat betreft haar energievoorziening en haar beleid moet dienovereenkomstig worden aangepast. Alle maatregelen die zijn bedoeld om ervoor te zorgen dat de interne energiemarkt deugdelijk functioneert, moeten vergezeld gaan van actieve diplomatie, bedoeld om de samenwerking met de belangrijkste producerende, doorvoerende en consumerende landen te versterken. Het is van het allergrootste belang om nationale plannen op te stellen, die preventie- en noodmaatregelen omvatten. Coördinatie van deze plannen op EU-niveau moet borg staan voor hun doeltreffendheid.</p>
    </intervention>
    <intervention id="4-889" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik heb voor het verslag over een nieuwe energiestrategie gestemd waarin de hoofdlijnen van het toekomstige Europese energiebeleid uiteen worden gezet. Ik wil in het bijzonder stilstaan bij de erkenning van de rol van kernenergie in de huidige, maar ook toekomstige energiemix van de Europese Unie, alsook de impliciete erkenning van de noodzaak tot verlenging van de levensduur van de bestaande centrales. De strategie kan vanuit het oogpunt van de verschillende bronnen worden beoordeeld als evenwichtig, ook al is er geen enkele verwijzing naar de mijns inziens belangrijke rol van steenkool bij de verbranding in gemoderniseerde elektriciteitscentrales. Zonder steenkool als stabiele primaire energiebron waarmee flexibel kan worden gereageerd op pieken in de elektriciteitsvraag, kan ik mij voor de EU maar heel moeilijk een grotere energieveiligheid en -onafhankelijkheid voorstellen. Het al te algemene karakter en ook de afwezigheid van flankeerde wettelijke voorschriften is een zwak punt in het geheel. Het concrete en praktische uiterlijk van de strategie zal tevens verregaand worden beïnvloed door het actieplan voor een koolstofarme economie tegen 2050 dat begin volgend jaar wordt uitgebracht. Gezien het feit dat er nog altijd geen regionale markten bestaan alsook gezien de marktkoppeling, is de doelstelling van een interne markt tegen 2015 uiterst ambitieus. Dat is het al helemaal doordat de Europese Commissie naar mijn mening onvoldoende toeziet op de goede naleving van de huidige Europese energiewetgeving in de lidstaten. De Europese Commissie heeft verder geheel terecht het zogeheten infrastructuurpakket in de energiestrategie opgenomen, waardoor naar verwachting de uitbouw van het elektriciteitsnet in de hele EU vergemakkelijkt wordt.</p>
    </intervention>
    <intervention id="4-888" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Het is op dit moment meer dan noodzakelijk dat we een echte Europese energiestrategie ontwikkelen. Zoals het verslag van mevrouw Kolarska-Bobinska aangeeft, is de EU te sterk afhankelijk van uit het buitenland aangevoerde energie en is er sprake van een ernstige lacune op het gebied van energiewetgeving. Ik wijs met de rapporteur op de noodzaak dat de Europese Unie de materiële en financiële middelen vrijmaakt om haar doelstellingen te bereiken, met name door onderzoek en ontwikkeling op energiegebied consequent te ondersteunen. Ik ben ook van mening dat een sterk partnerschap met Rusland van groot belang is voor de continuïteit van de energievoorziening. De noodzaak om de aanleg van gaspijpleidingen aanzienlijk uit te breiden lijkt steeds nijpender te worden, zodat gas vanuit de hele wereld aan Europa geleverd kan worden. Ook is het urgent dat de energienetwerken van de lidstaten met elkaar verbonden worden, om de onderlinge solidariteit te bevorderen.</p>
    </intervention>
    <intervention id="4-887" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De energiesector is de drijvende kracht achter de economische groei. Sinds 2008 beschikt Europa over een energie- en klimaatveranderingsstrategie. Het is essentieel dat deze strategie ten uitvoer wordt gelegd.</p>
      <p sl="pt">Het Verdrag van Lissabon stelt ons evenwel in de gelegenheid verder te gaan en de weg te openen naar een echte energiegemeenschap in Europa. We moeten de interne energiemarkt ontwikkelen, koppelingen tussen energienetwerken tot stand brengen en consolideren, de continuïteit van de energievoorziening waarborgen, de solidariteit op energiegebied bevorderen en onze aandacht richten op de consument. De overheid moet meer middelen ter beschikking stellen en er moeten instrumenten en programma's worden ontwikkeld om de energie-efficiëntie te verbeteren. Wetenschappelijk onderzoek en technologische ontwikkeling spelen een essentiële rol bij het verwezenlijken van deze doelstellingen. Gelet hierop ben ik ingenomen met de Europese industriële initiatieven die in het kader van het Europees strategisch plan voor energietechnologie (SET-plan) ten uitvoer worden gelegd, en verzoek ik de Commissie ook de overige maatregelen uit dit plan in de praktijk te brengen. Bovendien moet ook in het achtste kaderprogramma prioritaire aandacht worden besteed aan onderzoek naar en ontwikkeling van innoverende technologieën op energiegebied. In dit verband is voldoende financiering nodig om schone en duurzame technologieën te ondersteunen. Dat is de enige manier om het concurrentievermogen van onze industrie in stand te houden en bij te dragen tot de economische groei en het scheppen van werkgelegenheid.</p>
    </intervention>
    <intervention id="4-886" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="nl">Ik heb tegen het verslag gestemd over een nieuwe energiestrategie voor Europa 2011-2020. Het verslag bevindt zich volledig in lijn met de doelstellingen van de Europa 2020-stategie, op basis waarvan ook de laatste overblijfselen van een sociaal Europa worden geschrapt. Het is bewezen dat de versterking van het concurrentievermogen van de EU, wat in het verslag zo nadrukkelijk wordt bevorderd, leidt tot een achteruitgang in de salarissen en de rechten van werknemers in de desbetreffende sector. En tegelijkertijd, midden in deze economische crisis en op het moment dat de gehele Europese energie-industrie naar privatisering neigt (productie-units, netwerken), voorziet het verslag in de terbeschikkingstelling van meer financiële bronnen voor de energie-infrastructuur, waarmee dus eigenlijk op een indirecte manier de grote industrieën worden gefinancierd. Tot slot denk ik dat het verslag slechts voor de vorm het energiebeleid van de Unie verbindt aan haar doelstellingen omtrent terugdringing van de klimaatverandering, aangezien alles wat hieraan refereert vaag is en niet getuigt van een sterke politieke wil.</p>
    </intervention>
    <intervention id="4-885" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ik heb voor de resolutie over de nieuwe Europese energiestrategie 2011-2020 gestemd. De belangrijkste doelen van deze resolutie zijn om over te schakelen op een energiestelsel met een geringe uitstoot van kooldioxide en om de continuïteit van de energievoorziening voor alle lidstaten te waarborgen. Beide doelstellingen moeten ervoor zorgen dat de EU concurrerend is en dat energie tegen betaalbare prijzen wordt gedistribueerd, op basis van een veiliggestelde voorziening. Ik meen dat een uitbreiding naar buurlanden van de verordeningen die in de interne Europese energiemarkt worden toegepast, alsmede inspanningen om energiebronnen en transportroutes voor ingevoerde energie te diversifiëren, eerste vereisten zijn voor energiezekerheid.</p>
    </intervention>
    <intervention id="4-884" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De Europese Unie heeft zichzelf voor de komende tien jaar een groot aantal zeer ambitieuze doelen gesteld. Een daarvan is om de energie-efficiëntie tussen nu en 2020 te verbeteren. Deze doelstelling zal bijdragen aan een verhoging van investeringen op dit gebied en dus ook leiden tot nieuwe banen in zowel rurale als stedelijke gebieden. Ik meen dat het tegen deze achtergrond niet alleen dienstig is om dergelijke projecten financiële prikkels te geven, maar ook om publieke bewustmakingcampagnes te lanceren over energie-efficiëntie en over de hoeveelheden energie die kunnen worden gebruikt ten behoeve van consumptie- en energiegerelateerde goederen.</p>
    </intervention>
    <intervention id="4-226" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over een nieuwe energiestrategie voor Europa 2011-2020 gestemd, omdat de sector mijns inziens toe is aan nieuwe strategische richtsnoeren met het oog op de verwezenlijking van de doelstellingen zoals vastgesteld in artikel 194 van het Verdrag van Lissabon, de 20-20-20 energie- en klimaatdoelstellingen van de EU en de langetermijndoelstelling om de uitstoot van broeikasgassen tegen 2050 met 80 tot 95 procent te verminderen.</p>
    </intervention>
    <intervention id="4-227" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Commissie heeft drie doelstellingen voor het Europese energiebeleid vastgesteld: (i) afkoersen op een energiestelsel met een geringe uitstoot van kooldioxide; (ii) het waarborgen van continuïteit in de energievoorziening; (iii) ervoor zorgen dat de concurrentiepositie van de EU wordt verbeterd en alle consumenten tegen betaalbare prijzen van energie worden voorzien. Ofschoon ik over het geheel genomen met deze drie doelstellingen akkoord ga, ben ik van oordeel dat in deze lijst een vierde en misschien wel belangrijkere uitdaging ontbreekt, namelijk het terugdringen van de energieafhankelijkheid, vooral dan van fossiele brandstoffen. Bovendien is bij de beoogde vermindering van koolstofemissies de nodige voorzichtigheid geboden om het gevaar van koolstoflekkage en verlies aan concurrentiekracht voor het Europese bedrijfsleven tot een minimum te beperken.</p>
    </intervention>
    <intervention id="4-883" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het Commissiedocument "Naar een nieuwe energiestrategie voor Europa 2011-2020" vormt een uitstekende bijdrage aan het uitgebreid energiebeleid van de EU in het kader van haar strategie voor 2020. Het Verdrag van Lissabon biedt een solide rechtsgrond voor de ontwikkeling van energie-initiatieven op basis van duurzaamheid, zekere energievoorziening, koppeling van netwerken en solidariteit. We kunnen een nieuwe energiestrategie vaststellen om de doelen van artikel 194 en het 20-20-20 klimaatpakket te bereiken.</p>
      <p sl="pt">De nieuwe initiatieven in de energiesector moeten gericht zijn op de ontwikkeling van een koolstofarm systeem dat garant staat voor een zekere energievoorziening voor iedereen. Tevens moeten ze het concurrentievermogen van de EU versterken en betaalbare energieprijzen ten behoeve van alle consumenten waarborgen. We moeten ervoor zorgen dat de doelstellingen van het Verdrag van Lissabon verwezenlijkt worden, namelijk één energiemarkt, continuïteit van de energievoorziening, energie-efficiëntie en -besparingen, ontwikkeling van nieuwe en hernieuwbare energiebronnen en bevordering van energienetwerken. Deze strategie moet ten uitvoer worden gelegd in een geest van solidariteit en verantwoordelijkheid, zodat geen enkele lidstaat achterblijft of geïsoleerd raakt.</p>
    </intervention>
    <intervention id="4-228" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De energiestrategie voor Europa, die in dit verslag wordt bepleit en door de Commissie in haar verschillende mededelingen over dit onderwerp wordt aanbevolen, is nauw verbonden met de definitie van een EU-beleid zoals omschreven in het Verdrag van Lissabon: "de voltooiing van de interne energiemarkt in de EU".</p>
      <p sl="pt">De rapporteur roept op tot "planning van stappen in de richting van een Europese Energiegemeenschap", en verzoekt de Commissie ervoor te zorgen dat de bestaande internemarktrichtlijnen door de lidstaten worden uitgevoerd en omgezet, en "als uiteindelijke maatregel te overwegen de belangrijkste bepalingen van de bestaande internemarktrichtlijnen opnieuw voor te leggen in de vorm van verordeningen om zeker te zijn dat zij in de gehele interne markt rechtstreeks en volledig van toepassing zijn". Zoals we reeds eerder hebben verklaard, zijn we het volstrekt oneens met dit voorstel als energieoplossing voor Europa, en daarom hebben we tegen het verslag gestemd.</p>
      <p sl="pt">Dit is een strategische sector voor de economie en het functioneren van een staat, en deze zou onafhankelijk moeten zijn in het bepalen van het energiebeleid.</p>
      <p sl="pt">Bovendien is door de groeiende afhankelijkheid van de import van primaire energiebronnen en de consumentenuitgaven voor energie, in combinatie met de terugtrekking van investeringen in de energie-infrastructuur, al aangetoond dat deze particuliere-marktstrategie niet goed werkt. Alleen de overheid kan garanderen dat iedereen toegang heeft tot energiebronnen, dat deze doeltreffend en efficiënt worden beheerd, en dat men minder afhankelijk is van fossiele brandstoffen.</p>
    </intervention>
    <intervention id="4-229" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Ik ben het eens met de doelstellingen van de ontwerpresolutie: het creëren van één interne energiemarkt, continuïteit van de energievoorziening, energie-efficiëntie, de ontwikkeling van hernieuwbare energiebronnen en steun voor energienetwerken.</p>
      <p sl="it">Ik stem volledig in met het verzoek van de Commissie om een ambitieus actieplan voor energie-efficiëntie vast te stellen teneinde energiebehoeften van de EU te drukken, klimaatverandering te bestrijden, nieuwe banen te helpen scheppen en de stijging van energietarieven tegen te gaan.</p>
      <p sl="it">Het is tevens noodzakelijk te zorgen voor een naar behoren functionerende geïntegreerde markt door een adequate infrastructuur voor gas en elektriciteit op te zetten. Er moet echter ook worden onderstreept dat er bijzondere nadruk is gelegd op bepaalde projecten, zonder dat er expliciet melding wordt gemaakt van andere projecten die ook in Europees belang zijn en bijdragen aan het doel de continuïteit van de energievoorziening veilig te stellen. Om dat doel te kunnen bereiken moeten we denk ik niet alleen bepaalde infrastructurele werken steunen, maar ook een neutrale houding aannemen ten aanzien van de verschillende projecten.</p>
    </intervention>
    <intervention id="4-882" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">De Europese Unie is momenteel een van de belangrijkste actoren op de internationale energiemarkt. De EU beschikt echter over weinig primaire grondstoffen, waardoor zij deze op grote schaal moet invoeren. Door dit simpele feit wordt de EU geconfronteerd met vraagstukken op het gebied van energiezekerheid en de afhankelijkheid van ons continent van het buitenland. Deze kwesties hebben al jarenlang de volle aandacht van de Europese Unie. Daarom hebben we samen met onze collega's in het Europees Parlement voor een resolutie gestemd die aandringt op diversificatie van de toeleveranties aan de EU, om problemen met de energievoorziening in de toekomst te voorkomen, en op het ontwikkelen van een meer samenhangende strategie op dit gebied. Door voor deze resolutie te stemmen heb ik verder willen onderstrepen dat energie-efficiëntie een prioriteit van de Europese Unie moet zijn. Dat lijkt me de beste manier om de afhankelijkheid van de EU op energiegebied terug te dringen, maar ook en vooral om de klimaatverandering te bestrijden, wat momenteel uiterst urgent is.</p>
    </intervention>
    <intervention id="4-881" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb ingestemd met dit verslag en wil allereerst de rapporteur en schaduwrapporteurs bedanken voor de eerste energiestrategie sinds de inwerkingtreding van het Verdrag van Lissabon. De strategie geeft zich rekenschap van de voornaamste uitdagingen – solidariteit op het terrein van energie en voorzieningszekerheid. Om te beginnen dienen de lidstaten energiewetgeving uit te voeren die al is aangenomen. Voorts dient er een enkele, gemeenschappelijke markt voor energie en hernieuwbare energie tot stand gebracht te worden. Ten derde dient de trans-Europese energie-infrastructuur verbeterd en gemoderniseerd te worden. Om dat te bereiken moet de EU alle administratieve en financiële barrières wegnemen en moeten de lidstaten hun belangen met elkaar in overeenstemming zien te brengen en solidariteit betrachten. Voor elk project dienen dezelfde regels te gelden, of het nu de Yamal- of de Nord Stream-pijpleiding is. Zoals u weet wordt de EU steeds afhankelijker van olie- en gasexporterende landen. De Oost-Europese lidstaten betalen een hoge prijs voor het monopolie – er is geen concurrentie, consumentenrechten worden niet beschermd en het is onmogelijk om tot een interne markt te komen. We zijn afhankelijke van fossiele brandstoffen, een grondstof die uitgeput raakt, en dus is het des te urgenter hernieuwbare energiebronnen aan te boren, maar ook om te investeren in energiebesparing, zodat we ook de gevolgen van de klimaatverandering kunnen temperen. Een ernstige tekortkoming van het huidige EU-energiebeleid is het onvermogen om middelen vrij te maken voor een beleidsterrein dat, ondanks de recessie, voor de Europese regeringen en burgers nog altijd de hoogste prioriteit heeft. Het energiebeleid hoort de consument centraal te stellen, evenals de bescherming van diens rechten, en de EU hoort te streven naar gunstige energieprijzen voor de consument en het bedrijfsleven.</p>
    </intervention>
    <intervention id="4-230" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Het doet mij deugd dat de Commissie en de lidstaten er volgens dit verslag voor moeten zorgen dat bij nieuwe en oude kerncentrales de hoogste internationale veiligheidsnormen worden toegepast. Ik heb ook voor deze passage gestemd. Ik wil echter wel duidelijk maken dat het einddoel voor mij toch een einde aan het gebruik van kernenergie blijft. We moeten weliswaar afstappen van de fossiele energieproductie, maar kernenergie is hierbij geen optie. De risico's zijn nog steeds te groot, en er is nog steeds geen oplossing voor het probleem van de definitieve opslag van kernafval. De kernenergielobby wijst vanouds op het ontbreken van CO2 om aan te tonen dat kernenergie onschadelijk zou zijn. Maar zelfs de klimaatverandering mag niet als rechtvaardiging worden gebruikt voor de uitbreiding van het gebruik van kernenergie.</p>
    </intervention>
    <intervention id="4-231" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Het energiebeleid is momenteel een bijzonder belangrijk activiteitengebied van de Europese Unie. De strijd tegen de energiecrises in de buurlanden en het garanderen van energieveiligheid in de lidstaten moet voor de instellingen van de Europese Unie een prioriteit zijn. Het is uiterst belangrijk om een evenwicht tussen het energiebeleid en milieubescherming te verzekeren. Daarom moeten we het gebruik van duurzame energiebronnen zo sterk mogelijk bevorderen. Zodoende kan niet alleen de uitstoot van schadelijke stoffen worden verminderd, maar kan ook de afhankelijkheid van de Europese markt van buitenlandse energieleveranciers op doeltreffende wijze worden beperkt.</p>
      <p sl="pl">Om de energieveiligheid te verzekeren, die zo belangrijk is voor alle burgers van de lidstaten, is het noodzakelijk om de goede betrekkingen tussen de Europese Unie en derde landen te ondersteunen, in het bijzonder die landen die energie aan Europa leveren. Van even groot belang is de diversificatie van de olie- en gasleveringen, zodat de Europese Unie minder gevoelig wordt voor energiecrisissen in de buurlanden.</p>
    </intervention>
    <intervention id="4-880" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Een duurzame Europese energiestrategie is de basisvoorwaarde voor het waarborgen van de energievoorziening en moet daarom alle aspecten van de energievoorziening omvatten. Een optimale energievoorziening is tevens belangrijk voor een bloeiende economie, omdat zij werkgelegenheid biedt en creëert. Ik ben blij dat in het verslag wordt gewezen op het potentieel van middelen voor biomassa van de lidstaten van de Unie, waarmee significante hoeveelheden biobrandstoffen van de tweede generatie kunnen worden geproduceerd. Het gebruik van fossiele energie moet de komende jaren flink omlaag. Biomassa kan een grote bijdrage leveren aan de vervanging van olie en gas. Voor de onafhankelijkheid en een continue energievoorziening moeten ook op energiegebied de nodige middelen beschikbaar worden gesteld. De landbouw kan een belangrijke bijdrage leveren aan de verwezenlijking van de EU 2020-doelstellingen. De tekenen van de toekomst moeten worden herkend, en er moet worden geïnvesteerd in hernieuwbare energie en groene technologieën. Ik steun het pleidooi in het verslag voor maatregelen om een duurzaam energiebeleid in Europa van belangrijke internationale statuur te ontwikkelen.</p>
    </intervention>
    <intervention id="4-879" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik voor het verslag over een nieuwe energiestrategie gestemd, omdat het een constructieve bijdrage levert aan het Europese debat over dit onderwerp en richtsnoeren geeft voor de toekomst van het Europese energiebeleid. Wij weten allemaal dat de Europese Unie vandaag de dag aan tal van uitdagingen het hoofd moet bieden, net zoals wij ons ervan bewust zijn dat we steeds afhankelijker worden van uit het buitenland aangevoerde energie. Het Verdrag van Lissabon was de eerste stap om het tij te keren, omdat het een stevig rechtskader en een solide rechtsgrond biedt voor het voeren van het energiebeleid. Er zijn een aantal duidelijke doelen in vastgelegd, waaronder een goed functionerende interne energiemarkt, continuïteit van de energievoorziening, energie-efficiëntie en de bevordering van energienetwerken en hernieuwbare energiebronnen. Ik ben daarom van mening dat dit document een uiterst nuttige bijdrage levert aan de inspanningen die worden geleverd om een gemeenschappelijke energiestrategie op te stellen en in te voeren die Europa in de komende decennia sterker kan maken.</p>
    </intervention>
    <intervention id="4-232" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met dit verslag, waarin staat dat bij elke toekomststrategie gestreefd moet worden naar het realiseren van de centrale doelstellingen van het Verdrag van Lissabon, namelijk een enkele energiemarkt, energiezekerheid, energie-efficiëntie en -besparingen, alsmede de ontwikkeling van nieuwe vormen van hernieuwbare energie en de bevordering van energienetwerken. Daarnaast moet die strategie bijdragen tot betaalbare energieprijzen voor alle verbruikers, meer gebruik van hernieuwbare energiebronnen in het kader van duurzame energieproductie en de ontwikkeling van onderling verbonden, geïntegreerde interoperabele en slimme energienetwerken, en leiden tot minder afhankelijkheid van energie-invoer en meer binnenlandse energieproductie, met behoud van concurrentievermogen en industriële groei en vermindering van de uitstoot van broeikasgassen.</p>
    </intervention>
    <intervention id="4-233" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">In de energiestrategie voor Europa 2011-2020 worden algemene richtlijnen uiteengezet die gericht zijn op het versterken van de onlangs vastgestelde interne energiemarkt. Dit verslag versterkt het concurrentievermogen en de marktinstrumenten, maar ontbeert ambitie als het gaat om hernieuwbare vormen van energie of een lager energieverbruik. In de strategie wordt daarnaast te weinig aandacht besteed aan micro-warmtekrachtkoppeling of een gelijkwaardig energie-aanbod. Tot slot wordt de Europese energiezekerheid gekoppeld aan nauwe samenwerking met de NAVO. Om deze en andere redenen heb ik tegen het verslag gestemd.</p>
    </intervention>
    <intervention id="4-234" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Deze tekst is een lofzang op kernenergie, de koolstofmarkt en het DESERTEC-project. Bovendien wordt erin aangedrongen op een nauwe samenwerking met de NAVO. Op grond van mijn overtuigingen op het gebied van milieu en vrede stem ik tegen deze tekst.</p>
    </intervention>
    <intervention id="4-878" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De drie doelstellingen die door de Commissie inzake het Europees energiebeleid zijn vastgesteld, zijn helder en ambitieus: afkoersen op een energiestelsel met een geringe uitstoot van kooldioxide, het waarborgen van continuïteit in de energievoorziening voor allen, en ervoor zorgen dat de concurrentiepositie van de EU verbetert en alle consumenten tegen betaalbare prijzen van energie worden voorzien. Teneinde deze doelstellingen te behalen zijn zeer krachtige financiële en menselijke inspanningen vereist.</p>
    </intervention>
    <intervention id="4-235" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Het Verdrag van Lissabon heeft de Europese Unie een stevig rechtskader en een solide rechtsgrond (artikel 194) verschaft om energiebeleid te voeren. Een langetermijnvisie en een nieuwe energiestrategie zijn nodig om voor 2020 de 20-20-20-doelen van het klimaat- en energiepakket te bereiken. De Europese Unie moet blijk geven van politieke wil en ambitie. De Unie is steeds sterker afhankelijk van de invoer van energie. Daarom is het belangrijk dat de Europese Unie afwegingen op het gebied van energie meeneemt in haar buitenlands beleid en optreden. Verder moeten langetermijninvesteringen op EU-grondgebied gestimuleerd worden. Energie-efficiëntie en energiebesparing moeten belangrijke prioriteiten worden, met name door het aannemen van een actieplan voor energie-efficiëntie en een systeem van EU-brede stimuleringsregelingen voor hernieuwbare energiebronnen.</p>
      <p sl="fr">Ook moet de Unie zich maximaal inspannen voor onderzoek en ontwikkeling. Tot slot moet de aandacht ook uitgaan naar de concurrentiepositie van de EU en de betaalbaarheid van energie voor bedrijfsleven en consument.</p>
    </intervention>
    <intervention id="4-236" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De rapporteur wil met dit verslag de energievoorziening in Europa verbeteren, wat op zich een goed plan is. Dit moet echter worden bereikt door een grotere invloed van de EU op de energiesector. Energiebeleid is bij uitstek een zaak van de lidstaten. Vooral op het gebied van het gebruik van kernenergie en "hernieuwbare" vormen van energie is Europa sterk verdeeld.</p>
      <p sl="de">Daarom en omdat ik ervan overtuigd ben dat we zelf moeten kunnen blijven bepalen welke vorm van energie we gebruiken, ben ik van mening dat het zinvoller is om de verantwoordelijkheid voor het energiebeleid bij de lidstaten te laten. Om die reden heb ik tegen deze resolutie gestemd.</p>
    </intervention>
    <intervention id="4-877" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb voor het verslag van mevrouw Kolarska-Bobińska gestemd, omdat ik me realiseer dat de weg die Europa voor zijn energietoekomst moet bewandelen, er een is vol hindernissen en problemen die overwonnen moeten worden.</p>
      <p sl="it">De uitdagingen die Europa vastbesloten en resoluut wil aanpakken zijn legio: wij hebben een energiesysteem dat grote investeringen vergt, terwijl veel Europese sectoren nog steeds worstelen met de gevolgen van de economische crisis. Ik denk dat het gezien de situatie waar de EU in verkeert, tijd is om een nieuwe energiestrategie vast te stellen om de doelen van ons klimaatpakket (20-20-20) te kunnen bereiken. Het zou goed zijn om de kredieten van de EU-begroting beter te spreiden over de beleidsvormen ten behoeve van energie en klimaat. Verder zou het een interessante strategie zijn om instrumenten in te voeren waarmee de ontwikkeling en de modernisering van de energienetwerken kunnen worden gestimuleerd. Die strategie zou ik steunen.</p>
    </intervention>
    <intervention id="4-876" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor de resolutie van het Parlement over een nieuwe energiestrategie voor Europa 2011-2020 (2010/2108(INI)) gestemd, omdat ik net als de rapporteur van mening ben dat door het opnemen in het Verdrag van Lissabon van een specifiek hoofdstuk over energie nu een stevige rechtsbasis wordt geboden voor de ontwikkeling van energie-initiatieven op basis van duurzaamheid, zekere energievoorziening, koppeling van netwerken en solidariteit.</p>
      <p sl="pt">Om die reden is het van groot belang dat de Commissie bij het aanpakken van het probleem dat de energiewetgeving onvolledig of te laat wordt uitgevoerd, en dat het ontbreekt aan gecoördineerde energiestrategieën, nadrukkelijk de leiding op zich neemt om een einde te maken aan deze onbevredigende situatie. Daarnaast moeten de lidstaten duidelijk hun overtuiging en steun kenbaar maken. In dit opzicht is het document met de titel "Naar een nieuwe energiestrategie voor Europa 2011-2020" een eerste stap in de richting van een allesomvattend EU-energiebeleid in het kader van de EU-strategie voor 2020.</p>
      <p sl="pt">Ik wil graag de volgende punten uit het voorstel voor de EU-strategie onderstrepen: steun voor moderne geïntegreerde netwerken waarborgen, de continuïteit van de energievoorziening waarborgen, bevordering van onderzoek, ontwikkeling en innovatie op energiegebied, en burger en consument centraal stellen in het EU-energiebeleid.</p>
    </intervention>
    <intervention id="4-875" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">In het Verdrag van Lissabon zijn een aantal heldere doelstellingen voor het energiebeleid vastgesteld: het waarborgen van één interne energiemarkt, continuïteit van de energievoorziening en energie-efficiëntie, alsmede de bevordering van energienetwerken en duurzame energiebronnen. De EU moet daarom een nieuwe strategie voor de energiesector aannemen die het mogelijk maakt deze doelstellingen, evenals de 20-20-20 energie- en klimaatdoelstellingen, te behalen.</p>
    </intervention>
    <intervention id="4-874" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Uiteindelijk heeft onze fractie zich bij de stemming over deze resolutie van stemming onthouden wegens de buitensporige nadruk die gelegd werd op steenkoolverbranding. Ondanks het feit dat twee essentiële amendementen gesneuveld zijn (met betrekking tot de paragrafen 32 en 52), blijft de inhoud voor onze fractie nog steeds moeilijk te accepteren.</p>
    </intervention>
    <intervention id="4-873" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">In het verslag van mevrouw Kolarska-Bobińska wordt aandacht gevraagd voor een reeks belangrijke problemen, zoals het gebrek aan een homogeen energiebeleid dat de specificiteit van de verschillende lidstaten in aanmerking neemt, of de noodzaak om energiebronnen uit derde landen te importeren. Volgens de vooruitzichten zal onze afhankelijkheid van ruwe olie in de toekomst nog toenemen. Daarom moet de energiestrategie een veelzijdig en internationaal karakter hebben, dat buiten het kader van de Europese Unie reikt. Met het oog op de geografische nabijheid tussen de lidstaten en Rusland moet de Europese Unie onder aangepaste voorwaarden nauwer met onze oosterburen gaan samenwerken. We moeten ons ook concentreren op de tenuitvoerlegging van de doelstellingen van het Verdrag van Lissabon en, wat daarmee gepaard gaat, het creëren van een gemeenschappelijke energiemarkt. Daarbij moeten ook energieleveringen worden veiliggesteld. Om de bovenstaande doelstellingen te bereiken, zijn investeringen in de netwerkinfrastructuur vereist. Dit moet de integratie van de regionale energiemarkten bevorderen, en ook een modernisering van de pan-Europese energienetwerken. Zoals mevrouw Kolarska-Bobińska terecht suggereert, zouden met de aanleg van nieuwe terminals, waarmee uit alle delen van de wereld gas naar Europa kan worden aangevoerd, zowel nieuwe bronnen als nieuwe routes voor de gasinvoer kunnen worden gevonden, in het bijzonder in regio's zoals Centraal-Azië, waar gas overvloedig aanwezig is. Ook de Voorzitter van het Europees Parlement Jerzy Buzek en de gewezen voorzitter van de Europese Commissie Jacques Delors stelden voor om de uitbouw van deze infrastructuur financieel te ondersteunen, omdat een gemoderniseerd en uitgebreid energienet de basisvereiste voor de uitbouw van een coherent energiebeleid vormt.</p>
    </intervention>
    <intervention id="4-237" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het handhaven van een strategische benadering ten aanzien van energie binnen de EU wordt steeds meer van essentieel belang nu natuurlijke hulpbronnen in de vorm van futures worden verhandeld en regimes in andere delen van de wereld deze schaarse hulpbronnen in hun eigen richting blijven omleiden. Hoewel ik mij kan vinden in de opvatting dat energiebesparing een effectieve bijdrage kan leveren aan de oplossing van dit probleem, is energiebesparing slechts een onderdeel van de bredere aanpak die noodzakelijk is. Ook de ontwikkeling van energietechnologieën als kernfusie en het combineren van verschillende duurzame energiebronnen zijn van essentieel belang. Energiezekerheid kan echter alleen worden bereikt via een gemeenschappelijk beleid in die richting met andere westerse agentschappen, zoals de NAVO.</p>
    </intervention>
    <intervention id="4-238" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Een energiestrategie voor Europa is van essentieel belang voor de tenuitvoerlegging van het nieuwe beleid volgens het Verdrag van Lissabon. Er is inmiddels een stevige rechtsbasis voor de ontwikkeling van energie-initiatieven op basis van duurzaamheid, zekere energievoorziening, koppeling van netwerken en solidariteit. De doelstellingen die deel moeten uitmaken van een weloverwogen plan dat wordt ingediend bij het Parlement zijn onder andere de voltooiing van één energiemarkt, continuïteit van de energievoorziening en energie-efficiëntie. Het is een gegeven dat de Europese energiesector zich nu en in de toekomst geconfronteerd ziet met een groot aantal problemen. De EU wordt steeds afhankelijker van uit het buitenland aangevoerde energie. Wij hebben een energiesysteem dat grote investeringen vergt, terwijl Europa nog steeds worstelt met de gevolgen van een economische crisis. Ik wil het belang onderstrepen van een beter gebruik van het Europees potentieel van hernieuwbare energiebronnen. Daarnaast moeten burgers en consumenten een centrale plek krijgen binnen het Europese energiebeleid. Wegens de bovengenoemde redenen heb ik voor dit verslag gestemd.</p>
    </intervention>
    <intervention id="4-872" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Aangezien de EU volgens de voorspellingen in 2030 70 procent van haar energie zal importeren, vaak uit instabiele regio's, moet energiezekerheid voor de EU een prioriteit zijn. Deze resolutie beschrijft de EU-strategie om een einde te maken aan deze afhankelijkheid. Energie-efficiëntie zou voor de EU een prioriteit moeten zijn, vooral omdat energie-efficiëntie de meest effectieve manier is om voor verbruikers in de hele EU de energiekosten te verminderen. De resolutie roept de Commissie ook op om ervoor te zorgen dat de huidige wetgeving op dit terrein, met inbegrip van de wetgeving inzake de interne energiemarkt, volledig ten uitvoer wordt gelegd, en herhaalt de oproep van het Parlement tot de algemene invoering van slimme meters. Deze maatregelen zouden moeten leiden tot een betere dienstverlening en de verbruiker beter in staat moeten stellen zijn energieverbruik te beperken.</p>
    </intervention>
    <intervention id="4-871" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze resolutie gestemd, omdat ik van mening ben dat de Europese Unie actief moet bijdragen aan een meer constructieve en transparante klimaatconferentie in Cancún, met name met het oog op de financiering voor door te voeren aanpassingen, bosbouw, efficiënt gebruik van hulpbronnen, overdracht van technologie, toezicht, rapportage en verificatie.</p>
      <p sl="pt">Bovendien moet de EU haar solide politieke engagement jegens derde landen bevorderen door het ontwikkelen van maatregelen ter uitwerking van effectieve mechanismen voor internationale samenwerking op het gebied van klimaatverandering, zowel binnen als buiten het UNFCCC. Daarnaast moet worden gewezen op de historische verantwoordelijkheid van de ontwikkelde landen voor het onomkeerbare klimaatveranderingsproces dat zich voltrekt, en op hun verplichting om de ontwikkelingslanden en de minst ontwikkelde landen te helpen zich aan deze veranderingen aan te passen, onder andere in de vorm van financiële steun voor nationale actieprogramma's voor adaptatie (NAPA's), die belangrijke hulpmiddelen zijn voor aanpassing aan de klimaatverandering waardoor hun betrokkenheid bij deze initiatieven wordt vergroot.</p>
    </intervention>
    <intervention id="4-870" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In de week voor de klimaatveranderingsconferentie in Cancún heeft het Europees Parlement een resolutie aangenomen over de doelstellingen van de top. De mislukking van de conferentie van Kopenhagen, waarvan we zulke hoge verwachtingen hadden, ligt nog vers in ons geheugen en iedereen hoopt dat deze nieuwe kans om verdere stappen te zetten in de richting van internationale samenwerking op het gebied van klimaatverandering niet opnieuw een gemiste kans blijkt te zijn. Jammer genoeg denk ik niet dat de resolutie, die we tijdens de afgelopen plenaire zitting op donderdag hebben aangenomen, in die zin constructief is. Terwijl mijn collega's van de Fractie van de Europese Volkspartij (Christen-Democraten) en ikzelf de broeikasgasemissiereductiedoelstelling van 20 procent tegen 2020 wilden behouden, wat een redelijk uitgangspunt was geweest voor onderhandelingen met de Verenigde Staten en China, zijn de Fractie De Groenen/Vrije Europese Alliantie en de Sociaal-democratische Fractie in het Europees Parlement erin geslaagd een onrealistische doelstelling van 30 procent te laten aannemen. Ik denk niet dat dit soort eenzijdige verbintenissen goed nieuws is voor de komende onderhandelingen in Cancún en ik betreur dat de resolutie, waartegen ik mij verzet heb, is aangenomen.</p>
    </intervention>
    <intervention id="4-869" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik heb voor deze ontwerpresolutie gestemd. Concrete toezeggingen wist men op de klimaattop van Kopenhagen niet te bereiken. Latere onderhandelingen in Duitsland en China konden evenmin het verwachte resultaat brengen en daarom heeft men hoge verwachtingen van de conferentie in Cancún, waar tot substantiële maatregelen besloten moet worden, namelijk de bezegeling van een alomvattend internationaal verdrag voor de periode na 2012. Deze maatregelen dienen in overeenstemming te zijn met de meest recente ontwikkelingen in de wetenschap en te stroken met onze intentie om de opwarming van de dampkring in 2020 tot staan te brengen en de opwarming van de aarde in 2050 beperkt te houden tot 2 graden Celsius boven het niveau van 1990. Ik ben met de tekst van de resolutie van mening dat de Europese Unie een leidende rol in klimaatonderhandelingen op zich zou moeten nemen en actief bij zou moeten dragen aan een constructievere klimaatconferentie in Cancún. Alleen de Europese Unie heeft ingestemd met bindende doelstellingen voor bestrijding van de klimaatverandering en is zelfs van plan nog ambitieuzere streefcijfers vast te stellen. Het is daarom in het belang van de EU dat ook andere landen dergelijke verplichtingen aangaan, want haar economische groei en haar concurrentievermogen hangen daarvan af.</p>
    </intervention>
    <intervention id="4-240" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Een paar dagen voor de start van de klimaatveranderingsconferentie in Cancún roept het Parlement in zijn gezamenlijke resolutie "de staatshoofden en regeringsleiders in de hele wereld op tijdens de onderhandelingen echt politiek leiderschap en politieke bereidheid te tonen". We hebben behoefte aan concrete en snelle maatregelen want de realiteit is onverbiddelijk: met onze huidige verbintenissen zullen we de door de klimaatverandering aangerichte schade waarschijnlijk niet kunnen beperken. Kortom, onze regeringen moeten meer doen, en ze moeten het sneller doen. De Europese Unie moet een stuwende rol spelen in de onderhandelingen door met één stem te spreken, opdat ze evenveel gewicht in de schaal legt als China en de Verenigde Staten. Wij vragen ambitieuzere doelstellingen. We moeten voor de Europese Unie een broeikasgasemissiereductiedoelstelling vaststellen van 30 procent tegen 2020 in vergelijking met de niveaus van 1990 (paragraaf 16). Weliswaar geldt de strijd tegen de klimaatverandering sinds een aantal jaren als van de grootste politieke uitdagingen, maar voorlopig blijven de verwachte resultaten uit. De tegen 2020 te verwezenlijken doelstellingen op het gebied van energie-efficiëntie en 20 procent hernieuwbare energiebronnen, bijvoorbeeld, gaan we, zoals het nu gaat, niet halen. Cancún is een kans om het beter te doen; we mogen die kans niet weer missen.</p>
    </intervention>
    <intervention id="4-241" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze ontwerpresolutie gestemd omdat de Europese Unie een leidende rol op zich moet nemen in de onderhandelingen over de bestrijding van de klimaatverandering, want het vertrouwen in de internationale onderhandelingen over klimaatverandering moet hersteld worden na de teleurstellende uitkomst van de conferentie in Kopenhagen. Ik onderschrijf de oproep van het Europees Parlement om concrete stappen te ondernemen die de ontbossing tot staan brengen, evenals het voorstel om een goed functionerende mondiale emissiemarkt in te stellen. Ik dring erop aan om de natuurlijke vermindering van broeikasgasemissies die ten goede komt aan het behoud van de biodiversiteit te bevorderen. Hopelijk komt men in Cancún substantiële maatregelen overeen die de nieuwste ontwikkelingen in de wetenschap recht doen, om zo het voortbestaan van alle landen, volken en ecosystemen te garanderen.</p>
      <p sl="lt">Daarnaast is het van groot belang dat er in Cancún besluiten genomen worden over de financiering (met name omtrent de mate waarin de financiering aanvullend is) met het oog op door te voeren aanpassingen, bosbouw, efficiënt gebruik van hulpbronnen, overdracht van technologie (onder inachtneming van de bestaande beginselen inzake intellectuele-eigendomsrechten), toezicht, rapportage en verificatie. Politiek dienen we ons op een voortvarende implementatie van de snelstartfinanciering vast te leggen, maar ook een volledige transparantie in de bestedingen te waarborgen.</p>
    </intervention>
    <intervention id="4-868" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Het slagen van de klimaatveranderingsconferentie in Cancún is cruciaal voor de geloofwaardigheid van het onderhandelingsproces onder auspiciën van de Verenigde Naties. Het is derhalve van groot belang dat er concrete verplichtingen en realistische doelstellingen worden aangegaan. Het is essentieel overeenstemming te bereiken over aspecten zoals bosbeschermingsmaatregelen, de overdracht van technologie aan ontwikkelingslanden en financiering.</p>
      <p sl="pt">Indien men er niet in slaagt een wereldwijd verdrag te sluiten, moet Europa vasthouden aan haar overweging door te gaan met de tweede verbintenisperiode in het kader van het Kyoto-protocol. Echter wel onder bepaalde voorwaarden, met name met het oog op de integriteit van het protocol op het gebied van het milieu, de herziening van het mechanisme voor schone ontwikkeling, en het aangaan van verplichtingen door de belangrijkste veroorzakers van CO2 -emissies ter wereld, zoals China en de VS.</p>
    </intervention>
    <intervention id="4-867" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="nl">De oorspronkelijke vorm van de resolutie over de klimaatconferentie in Cancún is behoorlijk veranderd en door de integratie van de amendementen van de Fractie van de Europese Volkspartij (Christendemocraten) is de inhoud ervan enorm afgezwakt. Ondanks dat heb ik voorgestemd, omdat ik vind dat snelle en gecoördineerde actie op internationaal niveau voor de bestrijding van de klimaatverandering bittere noodzaak is, en dat de resolutie in haar geheel nog heel wat positieve punten bevat. De resolutie vormt van de zijde van de EU een belangrijke bijdrage voor de klimaatconferentie in Cancún. In het verslag worden de onvolledige voorbereidingen voor de conferentie bekritiseerd, wordt de noodzaak tot het verminderen van de uitstoot met minstens 40 procent benadrukt en worden de EU en de lidstaten opgeroepen om het beginsel van "klimaatrechtvaardigheid" na te leven. Voorts wordt ook de historische verantwoordelijkheid van de ontwikkelde landen benadrukt en worden hun economische verbintenissen opnieuw belicht, evenals de doelstelling van de officiële ontwikkelingshulp op basis waarvan 0,7 procent van het BNI aan ontwikkelingshulp wordt besteed. Het behoud van de biodiversiteit en van het ecosysteem wordt centraal gesteld en het recht op de toegang tot drinkwater wordt erkend, evenals de noodzaak tot het behoud van bossen en van de ontwikkeling van een bosbouwbeleid. Tot slot wordt terecht opgemerkt dat de mogelijkheden voor energiebesparing niet worden benut, en het belang van het verhogen van het energierendement in gebouwen en in de transportsector wordt benadrukt.</p>
    </intervention>
    <intervention id="4-242" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, de klimaatverandering is een wereldwijd probleem dat om gezamenlijke antwoorden vraagt. Er gaat zonder meer een positief signaal uit van eenzijdige verbintenissen, die welkom zijn, maar niet volstaan.</p>
      <p sl="it">Uit de gegevens blijkt dat de EU niet de grootste hinder ondervindt van de toename van de CO2 -uitstoot, maar dat betekent niet dat wij onze verantwoordelijkheid mogen ontlopen, ook niet met betrekking tot het verleden. Wij mogen niet terugkomen op de verbintenis die we zijn aangegaan om concreet bij te dragen aan het terugdringen van de emissies, hoewel het goed is te benadrukken dat onze inzet vooral diplomatiek van aard is.</p>
      <p sl="it">We moeten bovenal overeenstemming bereiken over een aantal fundamentele kwesties, om deze vervolgens samen met de andere actoren aan te pakken. Het zou heel aantrekkelijk kunnen zijn om freeridergedrag te vertonen, maar dat zou op alle mogelijke manieren moeten worden ontmoedigd, anders zullen de kosten die ons productiesysteem op dit moment al maakt – van harte, mits er resultaten worden geboekt – tevergeefs zijn.</p>
    </intervention>
    <intervention id="4-866" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ik heb gestemd voor de resolutie van het Europees Parlement van 25 november 2010 over de klimaatveranderingsconferentie in Cancún, met het oog op de algemene doelstelling om de stijging van de jaarlijkse gemiddelde oppervlaktetemperatuur te beperken tot 2 ºC ("de 2 ºC-doelstelling"). Wanneer dit doel niet wordt bereikt, kunnen de gevolgen ernstig zijn: 40 procent van de soorten zullen met uitsterven worden bedreigd, miljoenen mensen raken ontheemd door het stijgende zeeniveau en toenemende extreme weersomstandigheden, oogsten lopen terug, voedselprijzen stijgen en de mondiale economische productie krimpt met ten minste 3 procent. De wetenschappelijke onderbouwingen voor klimaatverandering en de weerslag ervan zijn zonneklaar. Daarom is het van het grootste belang dat een wetgevend raamwerk wordt ingesteld waarmee wordt toegezien op een deugdelijke tenuitvoerlegging van deze maatregelen.</p>
    </intervention>
    <intervention id="4-865" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik vind dat de Europese Unie en haar lidstaten een beginsel van 'klimaatrechtvaardigheid' moeten omschrijven en naleven en daarom een billijkheidsclausule in toekomstige onderhandelingen klimaatonderhandelingen dienen op te nemen. Ik vind dat het een groot onrecht zou zijn indien de wereld de klimaatverandering niet zou kunnen keren, aangezien vooral arme mensen in arme landen hieronder zullen lijden.</p>
    </intervention>
    <intervention id="4-864" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik stem voor het grootste deel van de maatregelen en voorstellen die in dit verslag worden gepresenteerd. Gezien de teleurstellende uitkomst van de klimaatconferentie in Kopenhagen is het nodig het vertrouwen in de internationale onderhandelingen over klimaatverandering te herstellen. Het is opnieuw aan de Europese Unie om een leidende rol te vervullen bij de klimaatonderhandelingen en om actief bij te dragen om de klimaatconferentie in Cancún te laten resulteren in constructievere, transparantere en duidelijkere afspraken.</p>
      <p sl="pt">Ik ben ook van mening dat de Europese Unie ernaar moet streven haar toekomstige "klimaatdiplomatieke" activiteiten te intensiveren. Daarbij moet de EU haar solide politieke engagement jegens derde landen versterken door het ontwikkelen van maatregelen ter uitwerking van effectieve instrumenten en mechanismen voor internationale samenwerking op het gebied van milieubescherming en klimaatverandering. Bij deze poging om meer solide en ambitieuze resultaten te behalen zal de EU naar mijn mening tijdens de slotfase van de COP16-onderhandelingen haar hoofdonderhandelaar enige marge moeten laten om op de ontwikkelingen in te spelen.</p>
    </intervention>
    <intervention id="4-863" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">De Europese Unie moet tijdens de klimaatveranderingsconferentie in Cancún met één stem spreken en laten zien dat zij ambitieus en overtuigend is. Het moet niet opnieuw uitlopen op een mislukking zoals in Kopenhagen. We hebben behoefte aan specifieke en snelle maatregelen, want er is een hard oordeel geveld: gezien de huidige stand van zaken is het onwaarschijnlijk dat onze afspraken zullen leiden tot een afname van de schadelijke gevolgen van klimaatverandering. De Europese Unie moet een centrale rol spelen bij de onderhandelingen door met één stem te spreken en haar aanwezigheid duidelijk kenbaar te maken bij de onderhandelingen met China en de Verenigde Staten. De belangrijkste doelstelling die moet worden behaald is dat tegen 2020 een emissiereductie van 30 procent is bereikt ten opzichte van de niveaus van 1990. We moeten er tevens voor zorgen dat geïndustrialiseerde landen zoals de Verenigde Staten een verbintenis aangaan met ontwikkelingslanden om hen bij te staan in hun strijd tegen en aanpassing aan de klimaatverandering, onder andere door de bestrijding van ontbossing en het tegengaan van woestijnvorming. De tijd is rijp voor onze regeringen om de balans op te maken van de klimaatproblemen die voor ons liggen en politieke overeenstemming te bereiken, zodat het voeren van een werkelijk mondiaal beleid in de strijd tegen klimaatverandering mogelijk wordt.</p>
    </intervention>
    <intervention id="4-243" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">De Europese Unie heeft onder het Franse voorzitterschap in 2008 al een ambitieuze emissiereductiedoelstelling van 20 procent tegen 2020 goedgekeurd. Het is al erg moeilijk om die doelstelling te doen aanvaarden door de andere landen die betrokken zijn bij de internationale onderhandelingen over de klimaatverandering. Zonder internationale overeenkomst zou deze Europese doelstelling in bepaalde economische sectoren ook kunnen betekenen dat de internationale concurrentiepositie van Europese ondernemingen achteruitgaat.</p>
      <p sl="fr">Het voorstel voor een nieuwe emissiereductiedoelstelling van 30 procent in de Europese Unie is dus volledig buitenproportioneel en daarom heb ik tegen deze ontwerpresolutie gestemd. Het standpunt dat het Parlement vandaag heeft goedgekeurd, is niet goed voor de geloofwaardigheid van de onderhandelingspositie van de Europese Unie om volgende maand tijdens de conferentie in Cancún met haar partners tot een overeenkomst te komen.</p>
    </intervention>
    <intervention id="4-244" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor de resolutie over de klimaatveranderingsconferentie in Cancún gestemd, omdat ik vind dat het Parlement een duidelijke boodschap moet verkondigen, namelijk dat wereldleiders tijdens de onderhandelingen hun politieke leiderschap moeten tonen om stappen voorwaarts te zetten richting het niveau van het Raamverdrag van de Verenigde Naties inzake klimaatverandering en het Kyoto-protocol.</p>
    </intervention>
    <intervention id="4-245" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Los van het debat over de oorzaken van klimaatverandering, en over de vraag of de mens hier de oorzaak van is en het tij kan keren, is nu wel duidelijk dat klimaatverandering zeer ernstige gevolgen heeft op zeer uiteenlopende gebieden van het menselijk leven, en dat het op mondiaal niveau het evenwicht dreigt te verstoren. Daarom moeten we klimaatverandering nauwgezet en met zorg volgen. Klimaatverandering is in het bijzonder de oorzaak van de zorgwekkende stijging van het zeeniveau, van gedwongen migraties en de strijd voor toegang tot waterwegen en vruchtbaarder land, zoals in Sudan, waar het nomadische herders opzet tegen gevestigde boeren. De EU moet actief deelnemen aan deze mondiale inspanningen en haar best doen om waakzaam te blijven ten aanzien van dit probleem en blijvende oplossingen te vinden. Vanuit ideaal oogpunt zijn deze in staat om wetenschappelijke en technologische vooruitgang in overeenstemming te brengen en de ontwikkeling van volken te verzoenen met kwaliteit van het milieu en respect voor de natuur. De klimaatveranderingsconferentie in Cancún biedt een uitstekende mogelijkheid om dit doel na te streven, zodat ambitieuzer doelen kunnen worden vastgesteld en een meer solide en veelomvattende collectieve betrokkenheid tot stand kan worden gebracht om het probleem te bestrijden.</p>
    </intervention>
    <intervention id="4-862" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ik ben voorstander van een bindende overeenkomst waarin een internationaal systeem van sancties is opgenomen voor de klimaattop in Cancún. Het is duidelijk dat zo'n overeenkomst alleen zinvol is als deze bindend is voor de belangrijkste mondiale veroorzakers van CO2 -emissies: de VS, China en India. De EU heeft steeds voorop gestaan in de strijd tegen klimaatverandering, en moet worden aangemoedigd deze leidende rol verder uit te bouwen. Daarbij moet echter niet uit het oog worden verloren dat onze industrieën al enorme inspanningen hebben geleverd om te voldoen aan de verplichte emissiereducties binnen Europa. Het dient te worden vermeld dat de EU verantwoordelijk is voor circa 15 procent van de emissies wereldwijd, en volgens berekeningen zal dit percentage afnemen tot 10 procent in 2030. De VS, China en India zijn daarentegen verantwoordelijk voor de helft van de emissies wereldwijd, en dit percentage zal blijven stijgen.</p>
      <p sl="pt">Naar aanleiding hiervan ben ik het er niet mee eens dat de EU unilateraal haar CO2 -emissies met 30 procent moet beperken, in plaats van de doelstelling van 20 procent, als dit niet op gepaste wijze wordt geëvenaard door andere landen, in het bijzonder de VS. Dit betekent niet dat de doelstellingen van de EU moeten worden teruggeschroefd. Integendeel, ik ben van mening, zelfs als anderen hier niet in meegaan, dat we ons moeten blijven toeleggen op wetenschappelijk onderzoek, technologische innovatie met betrekking tot CO2 -vrije energiebronnen, efficiënt gebruik van energie en het creëren van "groene banen" om ons concurrentievermogen te vergroten.</p>
    </intervention>
    <intervention id="4-246" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Deze resolutie is een gedeeltelijke herhaling van de gaten, zwaktes en fouten in het standpunt van het Parlement tijdens de klimaatveranderingsconferentie in Kopenhagen, en de redenen die ten grondslag lagen aan deze spectaculaire mislukking worden hier niet herkend. De discussie richt zich nog altijd veel te veel op reductiedoelstellingen, in plaats van de wijzen waarop deze doelstellingen kunnen worden behaald, en dit tast de geloofwaardigheid van het hele debat aan. De nadruk ligt nog altijd op een marktbenadering, hoewel al is aangetoond dat marktinstrumenten niet effectief en zelfs schadelijk zijn. In de discussie is onvoldoende aandacht voor de verstoringen die worden veroorzaakt door zogenaamde flexibiliteitsmechanismen en de noodzaak van de afschaffing of herziening van deze mechanismen. Er bestaat een duidelijk misverstand over de betekenis en de ernst van het principe van "gezamenlijke maar gedifferentieerde verantwoordelijkheid" wanneer de grootste vervuilers ter wereld, waaronder de VS, die wereldwijd de grootste veroorzaker van CO2 -emissies per hoofd van de bevolking is, maar weigert om serieuze verbintenissen aan te gaan om diens uitstoot te beperken, op gelijke voet worden geplaatst met opkomende economieën zoals China en India, met emissies die per hoofd van de bevolking 10 respectievelijk 4 keer lager liggen dan die van de VS.</p>
      <p sl="pt">In de zin van een aangepaste en gematigde financiering in ontwikkelingslanden worden de ernstige beperkingen waarmee deze landen te kampen hebben, nog altijd genegeerd, zoals de enorme, oneerlijke buitenlandse schuld die de minst ontwikkelde landen met zich meedragen. Ondanks een aantal positieve punten verdient de algemene inhoud van deze resolutie niet onze steun.</p>
    </intervention>
    <intervention id="4-247" speaker_id="96810" name="Carlo FIDANZA" is_mep="True" mode="written" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Mijnheer de Voorzitter, na het mislukken van de Conferentie van Kopenhagen, koesteren we eindelijk weer hoop op vooruitgang. Ik ben blij met de resolutie over de klimaatveranderingsconferentie in Cancún, in het bijzonder met de amendementen van de Fractie van de Europese Volkspartij (Christen-Democraten), die getuigen van gezond verstand en pragmatisme: de EU mag niet eenzijdig besluiten om het quotum voor de reductie van broeikasgasemissies te verhogen als de andere grote spelers in de wereld niet ook concrete verbintenissen aangaan.</p>
      <p sl="it">Europa moet zeker voorop blijven gaan in de strijd tegen broeikasgasemissies, maar dit mag niet worden gedaan vanuit een vorm van milieuactivisme waarbij geen gezamenlijke verantwoordelijkheid hoeft worden genomen, waardoor honderdduizenden middelgrote en kleine ondernemingen, zeker in tijden van crisis, schade oplopen.</p>
    </intervention>
    <intervention id="4-248" speaker_id="1038" name="Karl-Heinz FLORENZ" is_mep="True" mode="written" nationality="Germany" birth_date="22-10-1947" birth_place="Neukirchen-Vluyn" p_group="Group of the European People's Party (Christian Democrats)" m_state="DE">
      <p sl="de">Ik heb tegen de huidige ontwerpresolutie over de klimaatconferentie in Cancún (COP 16) gestemd, omdat ik het mijn plicht acht mij in te zetten voor klimaatbescherming, maar dan wel voor een realistische vorm van klimaatbescherming die duurzaamheid en economische ontwikkeling in zich verenigt. Het is geen makkelijke stap voor mij om tegen dit verslag te stemmen, aangezien ik een grote rol heb gespeeld bij het opstellen ervan. Deze ontwerpresolutie is echter een "groene hersenschim", die excessieve en onrealistische en doelen nastreeft. Wij zijn er weliswaar in geslaagd een deel van de eisen wat te temperen, zoals het beperkt houden van de stijging van de gemiddelde temperatuur tot 1,5 °C. Als wij de aanvankelijke eis hadden aangehouden, hadden wij onze uitstoot de komende tien jaar moeten verminderen tot nul en hadden wij op korte dan wel lange termijn moeten streven naar een negatieve uitstoot. Wij zijn er echter niet in geslaagd ons standpunt door te zetten ten aanzien van een unilaterale verhoging van de verminderingsafspraken van de EU, ondanks het feit dat dit niet bijdraagt aan de huidige onderhandelingen en ondanks het feit dat wij niet over onderzoek beschikken naar hoe wij deze specifieke vermindering moeten realiseren. Wij moeten ervoor waken dergelijke eisen te stellen, aangezien wij zo het gevaar lopen onze geloofwaardigheid te verliezen onder onze partners wereldwijd, met name onder hen die nog twijfelen of ze met ons meedoen of niet. Geloofwaardigheid is momenteel een hoog goed. Ik ben ervan overtuigd dat Europa bij haar inspanningen om dit te bereiken, moet spreken met één stem. Dat is waarom ik mijn steun geef aan de Raad en de Commissie.</p>
    </intervention>
    <intervention id="4-861" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Na de mislukking van de conferentie in Kopenhagen was de teleurstelling over het uitblijven van ambitieuze doelstellingen voor de bestrijding van de klimaatverandering groot. De Europese Unie moet zich nu met volle overtuiging inzetten om tijdens de conferentie van Cancún een afdoend resultaat te behalen. Daartoe heeft het Europees Parlement een resolutie goedgekeurd om de broeikasgasemissiereductiedoelstelling van de Europese Unie te verhogen van 20 procent tot 30 procent tegen 2020. Ik heb voor deze resolutie gestemd omdat ik meen dat we geen tijd meer te verliezen hebben en dat, als we blijven wachten en dralen, het te laat zal zijn. De Europese Unie moet binnen de internationale gemeenschap een impuls geven om echte resultaten te behalen.</p>
    </intervention>
    <intervention id="4-249" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ik heb tegen de definitieve goedkeuring van deze resolutie gestemd.</p>
      <p sl="fr">Het gebrek aan realisme van de doelstellingen die zijn goedgekeurd, is opmerkelijk.</p>
      <p sl="fr">De eenzijdige vaststelling door de Europese Unie van een emissiereductiedoelstelling van 30 procent tegen 2020 zou zware gevolgen hebben voor het concurrentievermogen en de werkgelegenheid in Frankrijk.</p>
      <p sl="fr">Er is te veel onzekerheid over de onderhandelingen opdat de Europese Unie zichzelf zulke dwingende doelstellingen oplegt. Vorig jaar heeft Europa de fout gemaakt te denken dat ze in Kopenhagen haar visie zou kunnen opdringen aan haar partners. Als de Europese Unie opnieuw die fout maakt, is er zelfs geen sprake van dat ze aan de onderhandelingstafel zit.</p>
      <p sl="fr">We kunnen maar over 30 procent praten wanneer daarover een internationale overeenkomst wordt afgesloten.</p>
    </intervention>
    <intervention id="4-860" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor de resolutie gestemd over de klimaatveranderingsconferentie in Cancún, want na de mislukking van de conferentie in Kopenhagen moet de Europese Unie zich meer dan ooit achter sterke doelstellingen verenigen. In de tekst wordt in het bijzonder een broeikasgasemissiereductiedoelstelling voor de Europese Unie van 30 procent tegen 2020 vastgesteld om de verhoging van de mondiale temperatuur te beperken tot 2 °C. De resolutie is een realistische tekst die rekening houdt met de "gezamenlijke maar gedifferentieerde verantwoordelijkheid" van de lidstaten op basis van hun ontwikkelingsniveau en groei. De tekst voorziet ook in de oprichting van een "groen klimaatfonds" om tegemoet te komen aan de financieringsbehoeften, in de eerste plaats van de kwetsbare landen.</p>
    </intervention>
    <intervention id="4-859" speaker_id="28291" name="Romana JORDAN" is_mep="True" mode="written" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="nl">Ik heb tegen de resolutie gestemd. Mijn toelichting: heeft iemand kunnen bijhouden hoeveel stemmen in het Europees Parlement eisten dat de Europese Unie met één stem zou spreken in Cancún? De stemming van vandaag heeft aangetoond dat het Parlement dat nog steeds niet kan. Een van de centrale onderhandelingsstandpunten van de Europese Unie is dat we niet eenzijdig nieuwe verplichtingen moeten aanvaarden. Het Parlement heeft dit met een geringe meerderheid verworpen. Daarom heb ik tegen de resolutie gestemd. Ik hoop dat commissaris Hedegaard vast zal houden aan de standpunten die eerder overeen zijn gekomen.</p>
    </intervention>
    <intervention id="4-858" speaker_id="28156" name="Dan JØRGENSEN" is_mep="True" mode="written" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">De Deense sociaaldemocraten hebben zich onthouden van stemming over de reductieverplichting van 40 procent. De sociaaldemocraten steunen in principe het percentage van 40 procent, maar in deze specifieke stemming hebben we besloten om 30 procent te steunen als een resultaat dat in de praktijk haalbaar is. Dit wordt ook weerspiegeld in het uiteindelijke resultaat.</p>
    </intervention>
    <intervention id="4-857" speaker_id="97014" name="Karin KADENBACH" is_mep="True" mode="written" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Ik betreur het feit dat in de context van de resolutie over de klimaatconferentie de vraag om een mondiale belasting op financiële transacties, waarvan de opbrengsten onder andere zouden kunnen worden gebruikt om ontbossing en woestijnvorming tegen te gaan, geen steun heeft gekregen van een meerderheid van het Europees Parlement. Helaas heeft de conservatieve meerderheid de aanbevelingen van de sociaaldemocraten op dit punt niet gevolgd. Wel ben ik verheugd dat wij een streefcijfer voor de beperking van de mondiale opwarming van minimaal 2 °C hebben aangenomen, zonder dat wij de mogelijkheid om de temperatuurstijging beperkt te houden tot 1,5 °C van de onderhandelingen uitsluiten, zodat wij ook echt kunnen zorgen voor de overleving van alle landen, volkeren en ecosystemen.</p>
    </intervention>
    <intervention id="4-856" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Klimaatverandering is een reële en directe uitdaging voor de Europese landen. Het is van essentieel belang dat snel een mondiaal besluit wordt genomen waarmee een bijdrage wordt geleverd aan het voorkomen van de ergste gevolgen hiervan. Vandaar dat ik graag zou zien dat tijdens de conferentie van Cancún vorderingen worden gemaakt.</p>
    </intervention>
    <intervention id="4-250" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie gestemd, waarin het Parlement voorafgaande aan de Klimaatconferentie van Cancún zijn standpunt geeft. Het Parlement benadrukt dat in Cancún concrete maatregelen moeten worden afgesproken om de weg te effenen voor de sluiting van een integrale overeenkomst voor de periode na 2012 in Zuid-Afrika in 2011, die moet aansluiten bij de nieuwste wetenschappelijke ontwikkelingen en moet stroken met de minimumdoelstelling van 2 °C, zonder dat een temperatuurstijging van maximaal 1,5 °C als uiteindelijke doelstelling mag worden uitgesloten, zodat het overleven van alle staten, volkeren en ecosystemen kan worden gewaarborgd. Het Parlement roept de Europese Unie ertoe op om opnieuw een leidende rol te vervullen bij de klimaatonderhandelingen en om actief bij te dragen tot een meer constructieve en transparante klimaatconferentie in Cancún.</p>
    </intervention>
    <intervention id="4-251" speaker_id="4393" name="Mario MAURO" is_mep="True" mode="written" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik heb gestemd voor de ontwerpresolutie over de voorbereidingen van de klimaatconferentie die van 29 november tot 11 december in Cancún zal worden gehouden, en heb dat vooral gedaan omdat we in Mexico moeten aankomen met een helder gemeenschappelijk standpunt. Ik ben blij met de constructieve manier waarop de Europese Unie zich bereid heeft getoond om in het kader van het Kyotoprotocol een tweede verbintenisperiode in overweging te nemen.</p>
      <p sl="it">Toch mag de EU geen millimeter toegeven op de voorwaarden op het gebied van emissies. De internationale partners moeten niet denken dat ze Europa alleen kunnen laten staan in de hoop dat Europa de problemen van de gehele wereld in zijn eentje oplost.</p>
    </intervention>
    <intervention id="4-252" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In deze resolutie worden argumenten overgenomen die tijdens de conferentie van Cochabamba zijn aangevoerd. Dat juich ik toe, en ik ben verbaasd dat daar nergens naar wordt verwezen. In de resolutie wordt voorgesteld om het beginsel van klimaatrechtvaardigheid te definiëren en te doen naleven en wordt de klimaatschuld van de noordelijke landen aan de zuidelijke landen impliciet erkend. De voorgestelde broeikasgasemissiereductiedoelstellingen komen overeen met de doelstellingen van het Intergouvernementeel Panel over klimaatverandering.</p>
      <p sl="fr">Energiesoberheid, hoe je het ook noemt, is eindelijk aan de orde van de dag. Als de beurs waar de vervuilingsrechten worden verhandeld, de zogenaamde "koolstofmarkt", en de oprichting van een "mondiale koolstofmarkt" niet een van de voornaamste pijlers van deze resolutie waren, had ze mijn stem gekregen.</p>
    </intervention>
    <intervention id="4-855" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Er zijn opnieuw grote verwachtingen omtrent de klimaatveranderingsconferentie in Cancún. De landen met de grootste verantwoordelijkheid moeten zich blijven inspannen voor de reductie van broeikasgasemissies. Voor dit probleem, dat overal ter wereld zorgen baart, is behoefte aan een snelle oplossing.</p>
      <p sl="pt">De EU moet in staat zijn een leidende rol op zich te nemen in de strijd tegen klimaatverandering. Elk land, van de VS tot de zogenaamde opkomende landen, waaronder China, die ernstige vervuilers zijn, moet ook zijn verantwoordelijkheid nemen in een strijd waarin steeds minder ruimte is voor nieuwe mogelijkheden. De duurzame toekomst van de mensheid staat op het spel. Als er niet op tijd iets gebeurt, kan het zijn dat we op een punt belanden van waaruit geen terugkeer mogelijk is.</p>
    </intervention>
    <intervention id="4-253" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Tijdens de komende klimaatconferentie in Cancún zullen er wereldwijd bindende limieten moeten worden aangenomen voor de uitstoot van CO2 en broeikasgassen. Het Kyoto-protocol loopt immers af in 2012. Al streeft de Europese Unie naar een vermindering van de CO2 -uitstoot met 20 procent voor het einde van dit decennium, het Parlement is eigenlijk voorstander van een vermindering met 30 procent. Wij zijn er tot op heden echter niet in geslaagd onze klimaatdoelstellingen te verwezenlijken, een situatie die niet zal verbeteren als wij het streefcijfer voor vermindering omhoog schroeven. Dit is met name het geval omdat de regeling voor de emissiehandel het mogelijk maakt dat een deel van de emissie naar elders kan worden verlegd.</p>
      <p sl="de">Hier in Europa zijn wij ons in hoge mate bewust van de milieuproblematiek, maar dit is niet het geval in sommige van de zogezegde opkomende economieën. Denk alleen maar aan landen als China of India. Ik ben vrij sceptisch over het tot op heden gehanteerde systeem. Mijn scepsis komt voornamelijk voort uit het feit dat er meer kerncentrales gaan worden gebouwd om de CO2 -uitstoot te verminderen. Dit helpt ons van de regen in de drup. Een dergelijk voorstel kan ik onmogelijk steunen.</p>
    </intervention>
    <intervention id="4-854" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Klimaatverandering is een van de dringendste milieuproblemen van deze tijd en heeft tal van natuurrampen tot gevolg. Enige tijd geleden hebben wij onszelf verplicht tot het verminderen van de uitstoot van broeikasgassen in de atmosfeer. Het lijkt er echter op dat we de gestelde doelen niet zullen halen. Anderzijds laat zich geen enkele vermindering realiseren zolang 's wereld grootste vervuilers niet de handen ineenslaag met de EU. Het is daarom onverantwoordelijk om onszelf nog ambitieuzere doelen te stellen, zolang de minder ambitieuze doelstellingen nog niet gehaald zijn. Daar komt bij dat we onszelf in de vingers snijden met een streven naar forsere doelstellingen. Omdat de industrie in de EU dan aan strengere eisen moet voldoen, zal zij niet kunnen concurreren met landen waar minder strenge regels gelden. We kunnen wel door ambitieuze streefwaarden vast te stellen vooroplopen in de strijd tegen de klimaatverandering, het draagt allerminst bij aan de EU-doelstelling om 's wereld meest concurrerende economische zone te worden. Hoewel ik er dus zeker van ben dat de EU het voortouw kan nemen bij de bestrijding van de klimaatverandering en we ons allemaal bewust zijn van onze verantwoordelijkheid ten opzichte van de natuur, heb ik tegen de uiteindelijke formulering gestemd, omdat we onze doelstellingen zo realistisch mogelijk moeten houden en op consistente wijze naar die doelen toe moeten werken.</p>
    </intervention>
    <intervention id="4-853" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Het feit dat de Europese economie als gevolg van de crisis haar productie heeft moeten verminderen, hetgeen heeft geresulteerd in een vermindering van de emissies, is nog geen reden om te vragen om een vermindering CO2 -uitstoot met 30 procent, zoals de eurocommissaris voor klimaatactie, mevrouw Hedegaard, momenteel doet, enkel omdat de vermindering met 20 procent als gevolg van de economische crisis makkelijk kan worden bereikt. Klimaatbescherming kan alleen worden bereikt op mondiaal niveau. Het heeft weinig zin de CO2 -uitstoot in de gehele EU te verminderen, als wij tegelijkertijd industrieën die schadelijk zijn voor het milieu, alsmede gevaarlijk afval, verplaatsen van de industriële landen naar de ontwikkelingslanden. Anderszins staan restrictieve EU-maatregelen de ontwikkeling van de economie in de weg en belemmeren ze onze bedrijven internationaal te concurreren. Daarom moeten wij weliswaar "ja" zeggen tegen klimaatbescherming, maar niet als dit ten koste gaat van onze bedrijven en niet als wij de enige zijn die dergelijke maatregelen nemen. Om die reden heb ik tegen deze ontwerpresolutie gestemd.</p>
    </intervention>
    <intervention id="4-852" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor de ontwerpresolutie over de klimaatveranderingsconferentie in Cancún gestemd, zodat Europa tijdens een internationaal belangrijke conferentie haar steun kan betuigen aan de klimaatveranderingsverdragen. Het Europees Parlement hoopt dat de staatshoofden of regeringen dit probleem de hoogste prioriteit zullen geven en zullen instemmen met specifieke maatregelen waarbij de EU zelf een leidende rol kan spelen door onze betrokkenheid bij het Kyoto-protocol te onderstrepen. De opwarming van de aarde is nu wetenschappelijk bewezen, en daarom moet het doel zijn om de uitstoot van broeikasgassen uiterlijk voor 2015 te stabiliseren teneinde de uitstoot voor 2050 te halveren. Dit zal ervoor zorgen dat de temperatuurstijging onder de 2 °C blijft, waardoor landen, volken en ecosystemen gespaard blijven.</p>
    </intervention>
    <intervention id="4-851" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De klimaatveranderingsconferentie in Cancún (COP 16) is van cruciaal belang voor alle Europeanen en alle mensen overal ter wereld. We hebben behoefte aan een verantwoordelijk en ambitieus beleid van alle politieke spelers op dit niveau. De Europese Unie speelt een vooraanstaande rol en moet de ambities ten aanzien van klimaatverandering leiden.</p>
      <p sl="pt">Naar aanleiding hiervan heb ik tegen de resolutie van het Parlement gestemd, omdat ik van mening ben dat de daarin gestelde doelen niet ver genoeg reiken. Uitgaande van de laatste wetenschappelijke ontwikkelingen kan ik het vanzelfsprekend niet eens zijn met een doelstelling van boven de 1,5 °C in een op de toekomst gericht, uitgebreid internationaal verdrag in Zuid-Afrika dat doorloopt tot na 2012. Gezien de afspraken over een reductie van emissies moet de stijging onder de 1,5 °C blijven, wat vereist dat de wereldwijde uitstoot van broeikasgassen uiterlijk in 2015 zijn piek bereikt en tegen 2050 met ten minste 50 procent moet zijn gedaald vergeleken met 1990, en daarna moet blijven dalen.</p>
      <p sl="pt">Dit zijn niet enkel percentages, maar doelstellingen die wetenschappelijk haalbaar en van cruciaal belang zijn bevonden voor het creëren van een beslissend keerpunt op de neergaande weg die we hebben gevolgd in de richting van de vernietiging van belangrijke onderdelen van de biodiversiteit op aarde.</p>
    </intervention>
    <intervention id="4-254" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ik heb voor deze resolutie gestemd in de stellige overtuiging dat we dit jaar in Cancún een ander resultaat zullen boeken. Nu de EU heeft kunnen leren van het positieve resultaat in Nagoya in oktober en de negatieve ervaringen van Kopenhagen in 2009, denk ik dat ze met één stem zal spreken. Op grond van haar mandaat moeten de EU en haar lidstaten mondiaal een constructieve rol blijven spelen om een wettelijk bindende post-Kyoto-overeenkomst tot stand te brengen. ngo's en het maatschappelijk middenveld moeten volledig betrokken worden bij deze overeenkomst ten behoeve van een deugdelijke tenuitvoerlegging en een grotere transparantie. Ik ben daarom ingenomen met het feit dat vijfduizend vertegenwoordigers van het maatschappelijk middenveld zich hebben ingeschreven om de COP 16-procedures bij te wonen.</p>
    </intervention>
    <intervention id="4-850" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Ik heb voor deze resolutie gestemd, omdat ik vind dat de Europese Unie haar sterke betrokkenheid en vastberadenheid moet tonen in het kader van de mondiale inspanningen voor het vinden van oplossingen om de klimaatverandering en de gevolgen daarvan tegen te gaan.</p>
    </intervention>
    <intervention id="4-255" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Laten we maar meteen zeggen dat de klimaatveranderingsconferentie van Cancún geen succes zal zijn. Er zijn goede redenen voor dit pessimisme, aangezien de voornaamste hoofdrolspelers, de Verenigde Staten en China op kop, zich de afgelopen maanden echt niet bereidwillig hebben getoond en een bindende overeenkomst over een cijferdoelstelling zonder hen ondenkbaar is. Maar dat hoeft daarom niet te betekenen dat Cancún een doorslag wordt van Kopenhagen en dat de teleurstelling bij de burgers even groot zal zijn. In de resolutie die het Europees Parlement deze middag heeft goedgekeurd, worden we eraan herinnerd dat we een uiteindelijke doelstelling van een temperatuurstijging van maximaal 1,5 °C moeten nastreven om het overleven van alle staten, volkeren en ecosystemen te waarborgen. Dat is een kwestie van verantwoordelijkheid tegenover de toekomstige generaties. In de resolutie herinnert het Europees Parlement eraan dat de Europese Unie alleen maar geloofwaardig kan zijn als ze niet alleen haar verbintenissen nakomt om de armste landen in de periode tussen 2010 en 2012 30 miljard Amerikaanse dollar aan steun ter beschikking te stellen, maar ook verbeelding aan den dag legt om de planeet te redden. Ze moet bovendien in nieuwe financieringsbronnen voorzien: een heffing op financiële transacties, internationale handelsheffingen, nationale emissiebelastingen, heffingen op vliegbiljetten, allemaal voorstellen die ik samen met 292 collega-afgevaardigden heb ondersteund.</p>
    </intervention>
    <intervention id="4-849" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De resolutie van de Commissie ENVI is met een vrij kleine meerderheid aangenomen (eindstemming: 292/274/38) met de volgende wijzigingen/opmerkingen: de zinsnede "zonder dat een temperatuurstijging van maximaal 1,5 °C als uiteindelijke doelstelling mag worden uitgesloten" is met een kleine meerderheid geschrapt (HS amendement 14 en amendement 18: 307/304/xx); de expliciete vermelding dat mazen in de boekhoudregels voor AAU's en LULUCF alle in bijlage I genoemde doelstellingen teniet kunnen doen, is geschrapt (Amendement 16: 316/301/xx), maar andere punten die vragen om strenge regels voor het realiseren van de in bijlage I vermelde emissiereducties zijn gehandhaafd; zonder elektronische controle is een punt waarin opnieuw wordt gewezen op de wetenschappelijke onderbouwing van de 40-procentsdoelstelling in het UNFCCC 4AR, verworpen verklaard (ofschoon bij een afzonderlijke stemming over hetzelfde punt het gedeelte waarin staat dat de 40-procentsdoelstelling volgens wetenschappers noodzakelijk is om een temperatuurstijging van meer dan 2 °C te voorkomen, is gehandhaafd). Het punt waarin opnieuw wordt gewezen op de noodzaak tot vaststelling voor de Europese Unie van een broeikasgasreductiedoelstelling van 30 procent tegen 2020 – vergeleken met 1990 – ten behoeve van de toekomstige economische groei van de Europese Unie, is gehandhaafd (PPE amendement 20: bij HS verworpen met 298/316/xx). In zijn geheel blijft het een goede resolutie, die veel goede boodschappen met betrekking tot het Kyotoprotocol bevat, beperkingen stelt aan compensaties en kritiek uit op de mazen in de boekhoudregels voor LULUCF en AAU's, en zich in krachtige bewoordingen uitlaat over de historische verantwoordelijkheid van de geïndustrialiseerde landen en de noodzaak om de klimaatmaatregelen van ontwikkelingslanden te financieren.</p>
    </intervention>
    <intervention id="4-256" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Naarmate de start van de conferentie nadert, wordt het steeds duidelijker dat de EU echt de kans heeft om in Cancún een positieve bijdrage te leveren. Na het horen van de inbreng van de voorzitter van commissie, Jo Leinen, ben ik ervan overtuigd dat een multilaterale overeenkomst uiteindelijk alleen kan worden bereikt als de verdenkingen van de BRIC-landen worden weggenomen. Evenzo is het nodig dat op de conferentie vorderingen worden gemaakt met de toezegging van veel landen dat zij de ontwikkelingslanden zullen helpen.</p>
    </intervention>
    <intervention id="4-848" speaker_id="96678" name="Alf SVENSSON" is_mep="True" mode="written" nationality="Sweden" birth_date="01-10-1938" birth_place="Götlunda" p_group="Group of the European People's Party (Christian Democrats)" m_state="SE">
      <p sl="sv">Tijdens de stemming van gisteren in het Europees Parlement heb ik voor de resolutie over de klimaatveranderingsconferentie in Cancún (COP 16) gestemd, omdat de resolutie een uitermate belangrijke kwestie behandelt: het feit dat de EU in de klimaatonderhandelingen blijk moet geven van scherpzinnig politiek leiderschap. De ontwikkelingslanden worden bijzonder zwaar getroffen en daarom moeten de wereldleiders hun uiterste best doen om te verzekeren dat de klimaatverandering de millenniumdoelstellingen voor ontwikkeling niet op het spel zetten. Ik wil echter met name benadrukken dat ik tegen de formulering in de resolutie stemde die er bij de Europese Unie op aandringt om in de onderhandelingen een heffing van 0,01 procent op financiële transacties voor te stellen. Zo'n heffing is niet de weg die we mogen inslaan en zal de ontwikkelingslanden niet helpen om de klimaatverandering te bestrijden en er zich aan aan te passen.</p>
    </intervention>
    <intervention id="4-847" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Onlangs hebben zich opnieuw ernstige incidenten voorgedaan in de Westelijke Sahara. Dit grondgebied, dat tot 1976 door Spanje werd bestuurd, is nog steeds het voorwerp van sterke spanningen tussen de Marokkaanse overheid en de onafhankelijkheidstrijders. Na het vertrek van de Spanjaarden hebben Mauritanië en Marokko de Westelijke Sahara, die omsloten wordt door de Atlantische Oceaan, Mauritanië en het zuiden van Marokko, onder elkaar verdeeld. De door een aantal van mijn collega's parlementsleden ingediende resolutie over het drama van 24 oktober 2010 is inderhaast opgesteld, hoewel dergelijke onderwerpen een zekere afstand behoeven. Ik heb dan ook besloten om mij te onthouden en zal het aan de gang zijnde onderzoek aandachtig volgen.</p>
    </intervention>
    <intervention id="4-846" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik steun deze resolutie. Na meer dan dertig jaar is het dekolonisatieproces in de Westelijke Sahara nog steeds niet afgerond. De mensenrechtensituatie, de gewelddadigheden tegen burgers, het voortdurende conflict en de gevolgen van dit conflict voor de hele regio zijn redenen tot zorg. Ik deel ook de zorg die in de resolutie wordt geuit over de aanvallen op de persvrijheid, waar ook veel Europese journalisten mee te maken hebben gehad. Er moet daarom een onafhankelijk internationaal onderzoek onder auspiciën van de Verenigde Naties komen naar de doden en verdwijningen onder burgers. Het is ook belangrijk een monitoringmechanisme voor de mensenrechten op te zetten, mensenrechtenactivisten vrij te laten en de pers, onafhankelijke waarnemers en humanitaire organisaties vrije toegang tot de Westelijke Sahara te verlenen.</p>
    </intervention>
    <intervention id="4-845" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik steun het onderzoek van de Verenigde Naties naar de problemen met betrekking tot de Westelijke Sahara, en het standpunt van de VN dat Marokko journalisten, onafhankelijke waarnemers en humanitaire organisaties vrije toegang moet verstrekken tot deze specifieke regio. Ik weet dat Marokko een strategische partner en bondgenoot is van de Europese Unie in de strijd tegen radicaal Islamitisch fundamentalisme.</p>
      <p sl="pt">Echter, ik kan het standpunt van de Marokkaanse autoriteiten over de ernstige, gewelddadige incidenten die op 8 november plaatsvonden in het kamp van Gdaim Izik in de Westelijke Sahara, waarbij een tot nu toe onbekend aantal mensen is gedood, niet goedkeuren. Ik ben blij dat ik lid ben van een instelling zoals dit Parlement, dat de bescherming en bevordering van de mensenrechten als één van zijn grondbeginselen hanteert. Vanuit dit oogpunt ben ik het ermee eens dat de VN-organen moet wordt verzocht in de Westelijke Sahara een mechanisme voor toezicht op de mensenrechten in te stellen. Ik wens de secretaris-generaal van de VN en zijn persoonlijke gezant geluk bij het vinden van een rechtvaardige, duurzame en voor alle partijen aanvaardbare politieke oplossing die recht doet aan het zelfbeschikkingsrecht van de bevolking van de Westelijke Sahara.</p>
    </intervention>
    <intervention id="4-258" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De situatie in de Westelijke Sahara sleept zich nu al meer dan dertig jaar voort, zonder dat er een duidelijke oplossing is. Net als het Israëlisch-Palestijnse conflict en het conflict in Cyprus is het een van die kwesties die moeilijk op te lossen blijken te zijn en lang voortslepen. Ondanks enkele losse initiatieven om de dialoog aan te gaan, die moeten worden verwelkomd, lijkt het vandaag duidelijk dat de strijdende partijen er nog niet in zijn geslaagd om concrete stappen te zetten in de richting van een oplossing voor het conflict door middel van onderhandelingen. De recente berichten over incidenten die hebben plaatsgevonden in het kamp Gdaim Izik, zijn reden tot grote bezorgdheid over het respect voor de mensenrechten van de bevolking van de Westelijke Sahara door de Marokkaanse autoriteiten en duiden op een verontrustende opleving van dit conflict. Ik hoop dat er definitief een einde komt aan dit probleem en dat er een politieke en administratieve oplossing kan worden gevonden voor het conflict, teneinde de belangen van de partijen met elkaar te verzoenen.</p>
    </intervention>
    <intervention id="4-259" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We zijn blij dat het Parlement de gewelddadige incidenten die op 8 november in de Westelijke Sahara in het kamp Gdaim Izik hebben plaatsgevonden en die tot de dood van een onbekend aantal mensen hebben geleid, sterk heeft veroordeeld.</p>
      <p sl="pt">We hopen dat de Commissie en de Raad de maatregelen zullen eisen die hier worden voorgesteld, en zullen benadrukken dat VN-organen de instelling van een mechanisme voor het toezicht op de naleving van de mensenrechten in de Westelijke Sahara moeten voorstellen en de naleving moeten eisen van de resoluties die al zijn aangenomen, onder andere over het recht op zelfbeschikking voor de bevolking van de Westelijke Sahara.</p>
      <p sl="pt">Zoals de resolutie zegt, is "een internationale onafhankelijke onderzoekscommissie van de Verenigde Naties het beste middel [ …] om de waarheid betreffende de gebeurtenissen, de doden en de vermisten aan het licht te brengen".</p>
      <p sl="pt">Ook de aanvallen op de persvrijheid en de vrijheid van informatie gericht tegen een groot aantal Europese journalisten zijn betreurenswaardig, en het Koninkrijk Marokko moet worden gevraagd om de pers, onafhankelijke waarnemers en humanitaire organisaties vrije toegang te verlenen tot de Westelijke Sahara en hen vrij te laten reizen in die regio.</p>
      <p sl="pt">Tot slot willen we benadrukken dat het belangrijk is dat de nodige humanitaire hulp, met extra geld, wordt toegewezen aan de naar schatting tussen 90 000 en 165 000 Sahrawi-vluchtelingen die wonen in de Tindouf-regio, om hen te helpen in hun basisbehoeften op het gebied van voedsel, water, huisvesting en medische hulp te voorzien en hun levensomstandigheden te verbeteren.</p>
    </intervention>
    <intervention id="4-844" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Mijnheer de Voorzitter, dames en heren, het zelfbeschikkingsrecht van volkeren is altijd een prioriteit geweest van de Lega Nord. Vandaag stemmen wij over een ontwerpresolutie om ervoor te zorgen dat de mensenrechten in de Westelijke Sahara worden geëerbiedigd en dat de bevolking onder acceptabele sociaaleconomische omstandigheden kan leven. Wij veroordelen de gewelddadige en ongerechtvaardigde reactie van de Marokkaanse regering, die een vreedzaam en democratisch protest bloedig heeft neergeslagen. Daarom verzoeken wij de Commissie en de Raad de onderhandelingen over een associatieovereenkomst tussen de EU en Marokko op te schorten. Hiervan uitgaande sta ik volledig achter de resolutie.</p>
    </intervention>
    <intervention id="4-260" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het was een genoegen om namens de Fractie van de Progressieve Alliantie van Socialisten en Democraten in het Europees Parlement als medeauteur aan deze resolutie over de Westelijke Sahara mee te werken. Ik ben teleurgesteld dat de protesten in de Westelijke Sahara door de autoriteiten op gewelddadige wijze zijn neergeslagen en deel de zorgen die in deze resolutie tot uitdrukking worden gebracht over de veiligheid van de Saharaanse mensenrechtenverdedigers. De Westelijke Sahara is een van de weinige plekken waar het dekolonisatieproces nog steeds niet is afgerond. Deze situatie moet na dertig jaar eindelijk worden opgelost. Ik ben blij met de oproep die in de resolutie wordt gedaan, voor het vinden van een rechtvaardige, duurzame en wederzijds aanvaardbare politieke oplossing die volledig in overeenstemming is met de resoluties van de VN-Veiligheidsraad, en herhaal hier nogmaals de dringende oproep van de VN tot het houden van een referendum in het gebied.</p>
    </intervention>
    <intervention id="4-261" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie over de betreurenswaardige situatie in de Westelijke Sahara gestemd. Ik ben geschokt door de gewelddadige incidenten in het kamp Gdaim Izik en de stad El Aaiun. Het feit dat dit precies op de dag gebeurde dat in New York de derde ronde van informele besprekingen over de status van de Westelijke Sahara werd geopend, maakt deze gebeurtenissen des te schokkender. Ik betreur het verlies van mensenlevens en betuig mijn solidariteit met de families van de doden, de gewonden en de vermisten. Ik roep op tot het instellen van een onafhankelijke en transparante onderzoekscommissie onder auspiciën van de VN, met het mandaat om vast te stellen in hoeverre de verschillende partijen verantwoordelijk zijn voor genoemde gebeurtenissen en om het aantal slachtoffers te bepalen. Verder verbaast het mij dat Europese parlementsleden en journalisten de toegang tot de Westelijke Sahara is ontzegd. Ik vraag de Marokkaanse autoriteiten met klem om de pers en non-gouvernementele organisaties toe te laten tot het gebied.</p>
    </intervention>
    <intervention id="4-843" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De situatie in de Westelijke Sahara is zeer zorgwekkend en het Parlement moet een duidelijk signaal afgeven dat het de gebeurtenissen daar veroordeelt. Er moet een einde komen aan de gewelddadigheden van beide kanten, om plaats te maken voor een transparante dialoog in goed vertrouwen, zodat er een einde komt aan een conflict dat al te veel mensen het leven heeft gekost en nog steeds zorgt voor grote aantallen ontheemden en vluchtelingen. De EU moet zich blijven inspannen om humanitaire hulp te bieden aan deze vluchtelingen, zodat zij de basisomstandigheden hebben om te kunnen overleven.</p>
    </intervention>
    <intervention id="4-842" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="nl">Ik heb voor deze resolutie gestemd omdat zij een duidelijke, heldere boodschap afgeeft waarin het recht op zelfbeschikking van het Sahrawi-volk bevestigd wordt en omdat zij de wreedheden aan de kaak stelt die begaan zijn door de Marokkaanse regering. De resolutie is positief omdat zij het geweld veroordeelt dat Marokko gebruikt heeft bij de ontruiming van het Sahrawi Kamp van de Waardigheid, de dood van de jonge Nayem Elghari, en de informatieblokkade die de bezettingsmacht de Westelijke Sahara oplegt door verslaggevers, ngo's en gekozen ambtenaren de toegang tot het gebied te ontzeggen. Ofschoon mijn fractie verzocht had de associatieovereenkomst tussen de EU en Marokko te bevriezen op grond van overtreding van de tweede clausule, heb ik deze resolutie toch ondersteund, omdat zij eist dat er een internationaal onderzoek wordt ingesteld onder leiding van de VN, zij roept Marokko op tot "eerbiediging van het internationaal recht bij de exploitatie van de natuurlijke hulpbronnen van de Westelijke Sahara " en zij " benadrukt het feit dat de VN-organen moet worden verzocht in de Westelijke Sahara een mechanisme voor toezicht op de mensenrechten in te stellen". Om al die redenen, en ofschoon ik de voorkeur zou hebben gegeven aan een fermere en duidelijkere veroordeling, heb ik toch voorgestemd.</p>
    </intervention>
    <intervention id="4-262" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ik heb voor de resolutie over de huidige situatie in de Westelijke Sahara gestemd vanwege onze jarenlange betrokkenheid bij met name de ontwikkeling van het conflict tussen Marokko en het Polisario-front over de Westelijke Sahara, een betrokkenheid die vooral voortkomt uit de overduidelijke gevolgen die deze kwestie heeft voor de stabiliteit in de regio.</p>
      <p sl="it">Bij verschillende gelegenheden is Marokko verzocht een open, flexibele dialoog te voeren zonder voorwaarden vooraf, om kleine, maar belangrijke stapjes te kunnen zetten in de vredesonderhandelingen die onder leiding van de VN worden gevoerd. Ik heb de inspanningen van de VN en VN-gezant Ross, die gericht zijn op een duurzame politieke dialoog tussen de twee partijen, altijd gesteund.</p>
      <p sl="it">In veel lidstaten, waaronder Italië, is men erg gevoelig voor en geïnteresseerd in de leefomstandigheden van de Sahrawi-bevolking, waarbij men veel begrip heeft voor de houding en standpunten van Marokko. De Unie, en dan met name de landen rond de Middellandse Zee, heeft altijd een leidende rol gehad bij de verlening van humanitaire hulp aan de Sahrawi-bevolking, omdat het essentieel is dat wij ons solidair tonen met bevolkingsgroepen die in dergelijk moeilijke omstandigheden leven.</p>
      <p sl="it">Ik heb gestemd met het oog op de gestage verbetering van de huidige situatie door middel van wederzijdse inspanningen voor samenwerking en dialoog.</p>
    </intervention>
    <intervention id="4-841" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb deze ontwerpresolutie gesteund, omdat ik vind dat de strijd voor de mensenrechten cruciaal is. Er zijn berichten uit de Westelijke Sahara over gevallen van politiegeweld tegen burgers die buiten de stad Laâyoune een vreedzaam protestkamp hielden tegen de sociale, politieke en economische situatie en tegen hun levensomstandigheden. De politie gebruikte traangas en wapenstokken tegen de demonstranten om het kamp te evacueren.</p>
      <p sl="pt">Dit is meer dan een politiek geschil met een buurland. Het gaat hier om een schending van de mensenrechten die we allemaal, zonder uitzondering, moeten veroordelen, en dus stem ik voor deze ontwerpresolutie en voeg ik mijn stem bij die van mijn medeafgevaardigden en vraag alle partijen om kalm te blijven en zich te onthouden van gewelddadigheden.</p>
    </intervention>
    <intervention id="4-840" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Na de vele pogingen van het Marokkaanse regime om te voorkomen dat dit Parlement zich zou uitspreken over de situatie van de mensenrechten in de Westelijke Sahara mogen we ons nu gelukkig prijzen met het feit dat de Marokkaanse lobby ditmaal gefaald heeft. Ik vind de voortdurende bemoeienissen van Marokko onaanvaardbaar. De tekst van de resolutie is ook niet meer dan een compromis tussen standpunten die gebaseerd zijn op heel verschillende analyses. Daarom wil ik duidelijk stellen dat mijn fractie zich met haar standpunt achter het Sahrawi-volk schaart, en dat wij vooral de onverantwoordelijke en provocatieve wijze veroordelen waarop kamp Gdaim Izik ontruimd is. Het mag niet zo zijn dat we degenen die aanvallen en die martelen en moorden, op hetzelfde niveau plaatsen als degenen die zich trachten te verdedigen. Er dient een onafhankelijk onderzoek te worden ingesteld, en de media moeten vrije toegang krijgen tot het gebied en zich daar vrij kunnen bewegen. De Europese Unie, en met name Spanje en Frankrijk, dienen hun historische verantwoording te nemen en van Marokko te eisen dat het zijn starre, onverzoenlijke houding laat varen, op straffe van bevriezing van de vele handelsovereenkomsten en preferentiële betrekkingen tussen de Europese Unie en het Koninkrijk Marokko, en dat het al het mogelijke in het werk stelt om het referendum inzake het zelfbeschikkingsrecht te houden dat is vastgelegd in een groot aantal VN-resoluties.</p>
    </intervention>
    <intervention id="4-839" speaker_id="96746" name="Marie-Thérèse SANCHEZ-SCHMID" is_mep="True" mode="written" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">De gewelddaden die zich in de Westelijke Sahara hebben voorgedaan, bij de ontmanteling van het kamp Gdaim Izik en in de stad El Aaiun, zijn ernstig en moeten stellig veroordeeld worden. Het Europees Parlement heeft gelijk dat het zijn bezorgdheid uit over de verslechtering van de situatie in de regio. De Verenigde Naties hebben erop gewezen dat de conflictpartijen moeten overeenkomen om een realistische, rechtvaardige, duurzame en wederzijds aanvaardbare politieke oplossing te vinden die in overeenstemming is met de betreffende resoluties van de VN-Veiligheidsraad. Toch vind ik het jammer dat deze tekst werd opgesteld voor het Parlement toegang had tot alle feiten en gedetailleerde informatie over de omstandigheden van dit drama en over het exacte aantal slachtoffers. Journalisten, onafhankelijke onderzoekers, waarnemers en beleidsverantwoordelijken moeten toegang krijgen tot de stad El Aaiun en de vluchtelingenkampen om in alle sereniteit licht te werpen op deze gebeurtenissen. In geen geval mag de ellende van de Saharaanse bevolking gebruikt worden om nieuwe gewelddaden aan te moedigen.</p>
    </intervention>
    <intervention id="4-838" speaker_id="37676" name="Søren Bo SØNDERGAARD" is_mep="True" mode="written" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="en">Ik heb voor de gezamenlijke resolutie over de Westelijke Sahara (B7-0675/2010) gestemd. Maar ik betreur ten zeerste dat in de resolutie geen melding wordt gemaakt van en kritiek wordt uitgeoefend op de illegale visserijovereenkomst tussen de EU en Marokko, waardoor de Europese visserijvloten in de territoriale wateren van de bezette Westelijke Sahara kunnen vissen.</p>
    </intervention>
    <intervention id="4-263" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik heb voor de resolutie over de situatie in de Westelijke Sahara gestemd. Deze gezamenlijke resolutie vormt een sterk signaal vanuit het Europees Parlement, dat het recent oplaaiend geweld in de Westelijke Sahara veroordeelt. Op 8 november werden de Sahrawi-protestkampen op een gewelddadige manier ontruimd. Hierbij vielen verschillende doden aan beide kanten en vele gewonden onder de burgers. De kampen waren een vreedzaam protest van de Sahrawi tegen de repressie, marginalisatie, plundering van hun natuurlijke rijkdommen (o.a. vis) en de slechte levensomstandigheden onder de Marokkaanse bezetting. De resolutie dringt erop aan onmiddellijk een einde te maken aan het geweld en het instellen van een onafhankelijk onderzoek naar de gebeurtenissen in Gdaim Izik en Laâyoune. De Marokkaanse autoriteiten worden opgeroepen om vrije toegang te verlenen tot de Westelijke Sahara aan journalisten, humanitaire organisaties, Europarlementsleden en onafhankelijke waarnemers.</p>
      <p sl="nl">De verhoogde repressie door de Marokkaanse instanties ten opzichte van mensenrechtenactivisten en Sahrawi activisten (willekeurige arrestaties, aanklachten en opsluiting) is zeer zorgwekkend. Deze gebeurtenissen zetten druk op de informele gesprekken tussen Marokko en het Polisario-front, die begin november onder begeleiding van de VN hervat werden. Een rechtvaardige en duurzame politieke oplossing is echter noodzakelijk opdat de situatie van het Sahwari-volk kan verbeteren.</p>
    </intervention>
    <intervention id="4-264" speaker_id="28134" name="Eva-Britt SVENSSON" is_mep="True" mode="written" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="en">Ik heb voor de gezamenlijke resolutie over de Westelijke Sahara (B7-0675/2010) gestemd. Maar ik betreur ten zeerste dat in de resolutie geen melding wordt gemaakt van en kritiek wordt uitgeoefend op de illegale visserijovereenkomst tussen de EU en Marokko, waardoor de Europese visserijvloten in de territoriale wateren van de bezette Westelijke Sahara kunnen vissen.</p>
    </intervention>
    <intervention id="4-837" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Net als mijn collega's betreur ik de recente gebeurtenissen in de Westelijke Sahara en zou ik graag mijn solidariteit willen betuigen met de families van alle slachtoffers. Toch heb ik geweigerd om deze resolutie te ondersteunen, omdat ze tal van feitelijke onjuistheden bevat, cruciale informatie weglaat en geen objectieve weergave is van het geweld dat op 8 november 2010 losbarste. Voorzichtigheid was geboden bij deze resolutie. Ze had gebaseerd moeten zijn op tastbare en ontegensprekelijke feiten. In plaats daarvan wordt in deze onevenwichtige tekst een overhaast en slecht geïnformeerd oordeel geveld over de situatie en wordt het onafhankelijke, door de Marokkaanse autoriteiten ingestelde, onderzoek zonder enige grond in diskrediet gebracht. Ik betreur deze partijdige en inderhaast opgestelde verklaring, omdat ze de informele onderhandelingen binnen de VN tussen het koninkrijk Marokko en het Polisario-front zal bemoeilijken en ter plaatse voor spanningen heeft gezorgd. We zijn onze prioriteiten uit het oog verloren, namelijk een evenwichtige en wederzijdse, voor beide partijen, aanvaardbare oplossing te vinden om de stabiliteit en de veiligheid van de burgerbevolking te herstellen. We moeten absoluut vermijden dat er nieuw front ontstaat in de gevoelige Sahel-regio en we moeten ons strategisch partnerschap met Marokko in stand houden.</p>
    </intervention>
    <intervention id="4-836" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Sinds de ontbinding van de Unie van Socialistische Sovjetrepublieken vormt Oekraïne een belangrijke uitdaging voor de Europese geopolitiek. Hoewel het land opnieuw onafhankelijk is, maakt het nog steeds integraal deel uit van het door Moskou gedefinieerde "nabije buitenland". Oekraïne wil ten volle van zijn handelingsvrijheid genieten en zijn historisch sterke banden met de Europese Unie aanhalen. Het laat al een tijdje weten dat het wil toetreden tot de Europese Unie. Oekraïne is rijk aan natuurlijke hulpbronnen, ligt in het midden van een essentiële regio en moet daarom beschouwd worden als een hoeksteen in de strategie van de Europese Unie. Ik heb voor de resolutie van het Europees Parlement gestemd, omdat daarin het Europees perspectief van Oekraïne wordt toegejuicht. Ze herinnert er ons echter ook aan dat deze kwetsbare democratie nog vorderingen moet maken. Tegelijkertijd wijst ze op de belangrijke inspanningen die het land de afgelopen tijd heeft geleverd en op de substantiële vooruitgang die het heeft gemaakt. De resolutie is gematigd van toon, maar bevestigt dat de toekomst van Oekraïne in Europa ligt.</p>
    </intervention>
    <intervention id="4-835" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ik steun deze resolutie. Er bestaat ongerustheid over het feit dat democratische vrijheden, zoals de vrijheid van vergadering, de vrijheid van meningsuiting en de persvrijheid, de afgelopen maanden in Oekraïne in de verdrukking zijn geraakt. De autoriteiten daar moeten meldingen van schendingen van rechten en vrijheden onderzoeken en maatregelen nemen om die schendingen te voorkomen. Daarnaast is het belangrijk dat de autoriteiten zich onthouden van pogingen om direct of indirect de inhoud van de verslaggeving in de nationale media te controleren. De regels voor de verkiezingen staan nog steeds ter discussie . Het is daarom nodig actieve maatregelen te nemen om het verkiezingssysteem en de wetgeving op dit gebied te verbeteren voor de komende parlementaire verkiezingen. Het is bovendien noodzakelijk de geloofwaardigheid, stabiliteit en onafhankelijkheid van instellingen te vergroten en te waarborgen dat het openbaar bestuur gebaseerd is op democratische beginselen en de rechtsstaat. De Oekraïense autoriteiten moeten ook meer doen om corruptie te bestrijden.</p>
    </intervention>
    <intervention id="4-834" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik steun de resolutie van het Parlement over verdere maatregelen van Oekraïne om politieke stabiliteit te bereiken in het land en met zijn buurlanden. Oekraïne is een belangrijke partner van de Europese Unie voor de tenuitvoerlegging van het Europees nabuurschapsbeleid met Oost-Europa. Het is daarom van wezenlijk belang om naar nauwe samenwerking te streven, vooral op het gebied van de visumplicht. Het Parlement doet een beroep op de Commissie en de Raad om een actieplan op te stellen voor visumvrij reizen voor Oekraïne. Om te zorgen voor langdurige politieke stabiliteit in het land en met zijn buurlanden is het belangrijk constitutionele hervormingen door te voeren, die moeten zorgen voor een adequaat evenwicht tussen de uitvoerende en de rechtelijke macht. Er zijn ook meer hervormingen nodig om de vrijheid en het pluralisme van de pers te vergroten. Overheidsinstellingen worden aangespoord maatregelen te nemen om de persvrijheid te waarborgen. De Europese Unie is vastbesloten Oekraïne te helpen zijn hervormingen door te voeren. De Europese Unie blijft daarom streven naar nauwe samenwerking met Oekraïne om de democratie in dit land te versterken en zijn integratie in de Europese Unie te versnellen.</p>
    </intervention>
    <intervention id="4-833" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben kritisch over de plaatselijke verkiezingen die op 31 oktober in Oekraïne hebben plaatsgevonden, en zou graag zien dat de persvrijheid werd gerespecteerd. Ik betreur de wijziging van de regels voor de verkiezingen te elfder ure voor 31 oktober, alsook het feit dat de oppositiepartijen in de kiesdistricten geen kandidaten mochten registreren. Ik ben het met het Parlement eens dat beperking van de democratische normen niet mag worden getolereerd en dat de vrijheid van meningsuiting moet worden hooggehouden. Ik sluit me aan bij het Parlement en veroordeel de regering in Kiev voor haar falen op dit gevoelige terrein.</p>
    </intervention>
    <intervention id="4-266" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, 'Oekraïne' betekent in Slavische talen 'grensland'. Rusland heeft het land altijd beschouwd als een verre provincie, en momenteel grenst Oekraïne, als gevolg van de voorlaatste uitbreiding, ook aan de Europese Unie.</p>
      <p sl="it">We willen echter dat de naam van een land voor een keer niets zegt over het lot van de bevolking. Met de voorzichtigheid die hoort bij de eerbiediging van de democratische wil van een volk, vervult de Europese Unie op consistente wijze haar rol als mondiale partner, door zich op te stellen als hoedster van de vrijheid, de democratie en de pluraliteit, waarbij de eerbiediging van deze waarden kan zorgen voor de stabiliteit die het land hard nodig heeft.</p>
      <p sl="it">Het uitbreidingsproces is niet alleen gestoeld op strategische en commerciële afwegingen – die zeker belangrijk zijn – maar vooral ook op de voortdurende, vreedzame poging om de culturele invloedssfeer van de EU, die steunt op de waarden die door de EU worden uitgedragen, uit te breiden.</p>
      <p sl="it">Sinds de Oranjerevolutie, die over een paar weken precies zes jaar geleden plaatsvond, bevindt het land zich in een democratiseringsproces. We hopen dat het feit dat wij naaste buren zijn, kan bijdragen aan de vorming en eerbiediging van een echt democratisch bewustzijn.</p>
    </intervention>
    <intervention id="4-832" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ik stem voor deze ontwerpresolutie. De betrekkingen tussen de Europese Unie en Oekraïne, een van de belangrijkste partners van de Unie onder haar oostelijke buurlanden, zijn duidelijk belangrijk voor de stabiliteit, veiligheid en welvaart in Europa. De EU en Oekraïne zijn zich ervan bewust dat zij verantwoordelijkheden delen voor de bevordering van de stabiliteit, en zij hebben de onderhandelingen opgevoerd en kijken ernaar uit nieuwe samenwerkingspartnerschappen aan te gaan. Deze gaan verder dan enkel economische samenwerking, want ze bestrijken ook de gebieden van de rechtsstaat en het respect voor de mensenrechten, waarop nog veel moet gebeuren in Oekraïne, zoals deze recente terugval in het verkiezingsproces heeft laten zien.</p>
      <p sl="pt">Ik wil ook naar voren halen dat het Europese integratieproces van Oekraïne voor het land van zeer groot belang is om de noodzakelijke economische, sociale en politieke hervormingen te kunnen doorvoeren. In dit licht denk ik dat de sluiting van de associatieovereenkomst bijzonder relevant is voor de effectieve tenuitvoerlegging van de associatieagenda EU-Oekraïne.</p>
    </intervention>
    <intervention id="4-267" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ondanks het aanvankelijke optreden van president Janoekovitsj en de daaropvolgende verklaringen van de Oekraïense autoriteiten over de bereidheid van Oekraïne om zich bij de EU aan te sluiten, om Europese modellen voor goed bestuur over te nemen en om de mensenrechten en burgerlijke vrijheden van zijn bevolking te respecteren, is onvermijdelijk enige voorzichtigheid geboden. Er zijn zelfs steeds meer berichten over terugvallen in de vrijheid van meningsuiting en de vrijheid van vergadering, samen met politieke invloed in de media en het gerechtelijk apparaat, alsook de acties van de veiligheidsdiensten. Ik denk dat Oekraïne, als het de beloften van zijn politieke leiders nakomt, de eerste schreden op weg naar lidmaatschap zou kunnen zetten, waarvan de eerste moet bestaan in de institutionalisering van vrijheid en de rechtsstaat.</p>
    </intervention>
    <intervention id="4-831" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ik denk dat Oekraïne een van de cruciale strategische partners van de EU is, dus ik moet mijn bezorgdheid uiten over de buitensporige bevoegdheden die aan de veiligheidsdiensten zijn verleend om niet-gouvernementele organisaties die actief zijn in het land, te intimideren en de Oekraïense media te controleren. Er moet ook op worden gewezen dat het belangrijk is dat de Oekraïense oppositiepartijen zonder beperkingen of discriminatie aan de verkiezingen mogen deelnemen. Ik vind dat we het vooruitzicht van Europese integratie van Oekraïne om een strategisch partnerschap met het land te verzekeren alleen kunnen blijven steunen, als het land de aanbevelingen van deze resolutie ter harte neemt.</p>
    </intervention>
    <intervention id="4-268" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ik heb voor de resolutie over Oekraïne gestemd. Maar ik betreur dat het Parlement de stemming over deze resolutie al twee keer heeft uitgesteld, met als gevolg dat de top EU-Oekraïne, waar de resolutie feitelijk voor was bedoeld, al heeft plaatsgehad. Het Europees Parlement heeft het steeds als zijn plicht en voorrecht beschouwd om voorafgaande aan reguliere topconferenties met derde landen zijn eigen standpunt te bepalen, teneinde beide partijen dat standpunt tijdig te kunnen meedelen. Een resolutie die pas achteraf wordt aangenomen, heeft een veel minder sterk effect. Indien enkele collega's deze vertraging bewust in de hand hebben gewerkt om te voorkomen dat de nieuwe Oekraïense regering wellicht door onze resolutie voor het hoofd zou worden gestoten, dan is dat erg kortzichtig.</p>
      <p sl="en">De EU staat nu en in de toekomst open voor alle vormen van samenwerking. Maar het kan nooit zo zijn dat wij als prijs voor die samenwerking de ogen moeten sluiten voor de alarmerende pogingen om de belangrijkste verworvenheden van de Oranjerevolutie – vrije verkiezingen en persvrijheid – ongedaan te maken. Ik steun de verklaring van commissaris Gucht gisteren dat over bepaalde gemeenschappelijke Europese beginselen geen compromis kan worden gesloten.</p>
    </intervention>
    <intervention id="4-269" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor deze resolutie over Oekraïne gestemd. Ik ben blij met de inspanningen van de huidige regeringscoalitie voor het herstellen van de politieke stabiliteit in Oekraïne, hetgeen een essentiële voorwaarde is voor het consolideren van de democratie in het land. Een duurzame politieke stabiliteit kan alleen worden verzekerd met constitutionele hervormingen die leiden tot een duidelijke scheiding van de uitvoerende, wetgevende en rechterlijke macht en een adequaat systeem van controles en tegenwichten binnen en tussen de drie staatsmachten.</p>
    </intervention>
    <intervention id="4-830" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Gelet op de verklaringen van de verkiezingswaarnemingsmissie van de Organisatie voor Veiligheid en Samenwerking in Europa/het Bureau voor Democratische Instellingen en Mensenrechten (OVSE/ODIHR), die van mening was dat grotendeels werd voldaan aan de internationale normen, zijn de verkiezingen die onlangs in Oekraïne zijn gehouden, een teken dat dit land zich positief blijft ontwikkelen in de richting van integratie met de EU. Het is echter cruciaal dat de Oekraïense politici en autoriteiten zich inzetten om op korte termijn tot politieke en economische stabilisatie te komen. Daartoe moeten de benodigde constitutionele hervormingen worden uitgevoerd, met consolidatie van de rechtsstaat, de totstandbrenging van een sociale markteconomie en hernieuwde inspanningen om corruptie te bestrijden en het ondernemings- en investeringsklimaat te verbeteren.</p>
    </intervention>
    <intervention id="4-270" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">De recente lokale verkiezingen in Oekraïne vergrootte de invloed van de partij van president Viktor Janoekovitsj in de regio's. Helaas hebben wijzigingen in het verkiezingssysteem enkele maanden voor de verkiezingen, waardoor men deels terugging naar een meerderheidssysteem, een nog grotere wig gedreven tussen de regering en de oppositie en hebben er de basis voor gelegd dat de regering van ondemocratische bedoelingen werd beschuldigd. In de resolutie wordt ook de bezorgdheid geuit over de recente toename van schendingen van de vrijheid van meningsuiting en de vrijheid van vergadering en het beperken van de persvrijheid. Ik heb voor aanneming van de resolutie gestemd, omdat daarin een beroep wordt gedaan op Oekraïne, dat op de lange termijn lid wil worden van de Europese Unie, om wetgeving voor de media aan te nemen die in overeenstemming is met internationale normen en de noodzaak onderstreept om de onafhankelijkheid en doeltreffendheid van overheidsinstellingen te versterken. Dit is de enige manier om te waarborgen dat de democratie en de rechtsstaat in het land goed functioneren. Ik steun de oproep van de auteurs van de resolutie dat Kiev moet doorgaan met het moderniseren van de infrastructuur voor de energievoorziening en samen met EU-lidstaten projecten moet uitvoeren voor de diversificatie van energiebronnen. Ik verwelkom het actieplan voor visumliberalisering waarin praktische richtsnoeren staan die voor een snelle invoering ervan zorgen: verbetering van de rechtsstaat in Oekraïne en implementatie van fundamentele rechten.</p>
    </intervention>
    <intervention id="4-829" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, ik denk dat het zeer belangrijk is voor de EU om de betrekkingen met een buurland te verbeteren, in dit geval met een land dat deel uitmaakt van het oostelijk partnerschap, met als doel om handelsovereenkomsten te sluiten, de uitwisseling van informatie te intensiveren en het verkeer van burgers tussen de landen te vergemakkelijken. De EU mag hier nooit mee ophouden. Daarom heb ik voor de ontwerpresolutie over Oekraïne gestemd. Ik sta volledig achter de inhoud van de resolutie waarmee, middels de aanneming van een actieplan, voorwaarden worden gesteld aan de liberalisering van visa voor kortstondige verblijven in de EU, en waarmee de invloed van de Unie op de democratische ontwikkeling van het land na de laatste lokale verkiezingen wordt vergroot. Daarnaast maakt deze resolutie het voor Oekraïne mogelijk om deel te nemen aan EU-programma's en wordt hierin bepaald welke nieuwe gaswetgeving moet worden aangenomen, nu Oekraïne tot de energiegemeenschap is toegetreden.</p>
    </intervention>
    <intervention id="4-828" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De nieuwe politieke context en het institutionele kader in Oekraïne, alsook de bereidheid van de nieuwgekozen president Viktor Janoekovitsj en het Oekraïense Parlement (Verkhovna Rada) om de wil van Oekraïne om toe te treden tot de EU te bevestigen, zijn een verdere stap op weg naar het begin van het toetredingsproces.</p>
      <p sl="pt">Volgens artikel 49 van het Verdrag betreffende de Europese Unie kan Oekraïne het lidmaatschap van de EU aanvragen, zoals elke Europese staat die zich houdt aan de beginselen van vrijheid, democratie, respect voor de mensenrechten en fundamentele vrijheden en de rechtsstaat.</p>
      <p sl="pt">Ik heb voor deze ontwerpresolutie gestemd, die voorstellen formuleert die aan de Oekraïense autoriteiten moeten worden doorgegeven. Er is nog een hele weg te gaan voordat er sprake is van institutionele stabiliteit die de volledige participatie van alle politieke spelers erkent en leidt tot gezonde machtsoverdrachten. Ik hoop dat de sterke historische, culturele en economische banden die de EU heeft met Oekraïne, zullen worden geconsolideerd en in de loop van de tijd de toetreding van het Oekraïense volk tot de Unie mogelijk zullen maken. In het licht hiervan wil ik het belang naar voren halen van versterking van de samenwerking met betrekking tot uitwisselingen voor jongeren en studenten en de ontwikkeling van studiebeursprogramma's die Oekraïners de mogelijkheid zullen bieden om de EU en haar lidstaten te leren kennen.</p>
    </intervention>
    <intervention id="4-827" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Deze resolutie komt voort uit een relatieve consensus, en verklaard wordt dat Oekraïne, overeenkomstig artikel 49 van het Verdrag betreffende de Europese Unie, het EU-lidmaatschap kan aanvragen, net als elke Europese staat die de beginselen van vrijheid, democratie, eerbied voor de mensenrechten en fundamentele vrijheden en de rechtsstaat onderschrijft. Voorts wordt onderstreept dat Oekraïne een Europees perspectief met sterke historische, culturele en economische banden met de Europese Unie heeft, dat het een van de belangrijkste partners van de Unie is in haar oostelijke nabuurschapsomgeving en dat het een aanzienlijke invloed uitoefent op de veiligheid, stabiliteit en welvaart van het gehele continent.</p>
    </intervention>
    <intervention id="4-271" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="nl">Na de parlementsverkiezingen en de vorming van de regering in Kiev begin dit jaar, dachten de meeste mensen dat dit het einde van Oekraïne betekende. Het is echter zo dat de nieuwe Oekraïense regering pragmatischer is en meer openstaat voor hervormingen dan werd verwacht. Nauwe samenwerking met Oekraïne is belangrijk, zelfs al is er maar een kleine kans om stabiliteit in de regio te waarborgen. In de afgelopen jaren was Oekraïne een strijdtoneel waarop Rusland en het Westen streden om invloed tijdens de Oranjerevolutie en de afgelopen verkiezingen. Het maakt niet uit of Oekraïne voor Rusland of het Westen kiest. De Europese Unie heeft nu de gelegenheid een nieuw beleid ten aanzien van Oekraïne te voeren, waarbij ook Rusland wordt betrokken. Mijn land, Litouwen, kan daarbij ook een rol spelen.</p>
      <p sl="nl">Veiligheid en energie zijn twee terreinen waarop langdurige samenwerking nodig is om een aantal problemen van Kiev op te lossen. Oekraïne moet zich echter inspannen om zijn economie te moderniseren en beter in Europa te integreren. Het is belangrijk dat democratische beginselen en de mensenrechten worden geëerbiedigd. Ik hoop daarom van harte dat er duurzame vooruitgang wordt geboekt op de Top EU-Oekraïne op 22 november in Brussel.</p>
    </intervention>
    <intervention id="4-272" speaker_id="96762" name="Joachim ZELLER" is_mep="True" mode="written" nationality="Germany" birth_date="01-07-1952" birth_place="Oppeln" p_group="Group of the European People's Party (Christian Democrats)" m_state="DE">
      <p sl="de">Het uiteenvallen van de Sovjet-Unie gaf de bevolking van Oekraïne voor het eerst in haar geschiedenis de kans over haar toekomst te beslissen op basis van vrijheid en nationale autonomie. De landen en mensen in Europa hebben nog een rekening van solidariteit en steun openstaan ten opzichte van het grote volk van Oekraïne, dat door het verlies van vele miljoenen levens een enorme prijs heeft moeten betalen in de Stalinistische periode en tijdens de Tweede Wereldoorlog. De Oranjerevolutie bewees dat de Oekraïense bevolking haar toekomst wilde vormgeven onder democratische voorwaarden en onder eerbiediging van de rechtstaat. Dit is iets waar zij die politieke, economische en sociale verantwoordelijkheden in Oekraïne hebben, niet aan voorbij mogen gaan. Het beheer van de recente regionale verkiezingen en de gebeurtenissen voor en na deze verkiezingen in Oekraïne geven reden tot twijfel of het optreden van diegenen met politieke verantwoordelijkheid in Oekraïne ook echt conform de beginselen van vrijheid, democratie en de rechtstaat is. De huidige ontwerpresolutie verheldert het standpunt van het Europees Parlement, waarbij de Oekraïense bevolking kan rekenen op de solidariteit van de Europese bevolking en de Oekraïense politici tegelijkertijd worden opgeroepen de wil van de bevolking om te leven in democratie en vrijheid en in een rechtstaat, te eerbiedigen. Als ondertekenaar heb ik voor deze gezamenlijke ontwerpresolutie gestemd.</p>
    </intervention>
    <intervention id="4-826" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor deze ontwerpresolutie gestemd, omdat ik van mening ben dat de Europese Unie voor zich de leidersplaats in de strijd tegen de klimaatverandering moet opeisen om daarmee het concurrentievermogen van haar economie te verbeteren met energiebesparing en vernieuwbare energie, twee sectoren die kunnen helpen de energievoorziening beter te beveiligen en die aanzienlijke mogelijkheden voor industriële ontwikkeling, vernieuwing, ruimtelijke ordening en werkgelegenheid in zich dragen.</p>
      <p sl="pt">Maar om deze rol op zich te nemen en voordeel uit een betere concurrentiepositie te halen moet de EU haar handelsbeleid wijzigen – in bilateraal, regionaal en multilateraal opzicht – want de handel in goederen en diensten vertegenwoordigt ongeveer 20 procent van de uitstoot aan broeikasgassen in de wereld. Zij zou de noodzakelijke omkeerbewegingen in productiemethoden, verbruiksgewoonten en investeringsstrategieën moeten aanmoedigen. Zij moet zich ook bezighouden met de uitstoot van het internationaal vervoer en met klimaatvriendelijke technologieën. Ondanks de weg die de EU op dit gebied nog heeft te gaan, zijn al belangrijke bijdragen geleverd, in het bijzonder op het gebied van de onwettige invoer van hout, agrobrandstoffen en de uitstoot van de luchtvaart.</p>
    </intervention>
    <intervention id="4-825" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De handel in goederen en diensten brengt ongeveer 20 procent van de mondiale broeikasgasemissies voort. Ik ben voor een handelsbeleid dat gericht is op het differentiëren van goederen en diensten op grond van hun effect op het klimaat. Ik heb voor deze resolutie gestemd omdat ze de stappen vaststelt die de Europese Unie moet zetten om deze weg te kunnen vervolgen, en omdat ze de positieve interactie tussen handel en klimaatbescherming versterkt, alsmede de instrumenten om de consistentie tussen en handel en klimaat, en omdat ze eerlijke internationale handelsprijzen aanmoedigt, waardoor koolstoflekkage kan worden vermeden.</p>
      <p sl="ro">Ik wil er de nadruk op leggen dat de Europese Unie geen leidende rol in de strijd tegen klimaatverandering op zich kan nemen als zij er niet in slaagt de concurrentiekracht van haar economie te versterken door energie te besparen en hernieuwbare energiebronnen te ontwikkelen. Dit zijn twee sectoren met enorm potentieel op het gebied van industriële ontwikkeling, innovatie, regionale ontwikkeling en het scheppen van banen, die de Europese energiezekerheid kunnen verhogen.</p>
    </intervention>
    <intervention id="4-824" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Tijdens de VN-topconferentie over het klimaat in december 2009 heeft de Europese Unie jammer genoeg niet de rol kunnen spelen die ze voor zichzelf zag weggelegd. Op het gebied van duurzame ontwikkeling lijkt het me vooral belangrijk dat ze haar verbintenissen uitbreidt tot het internationaal handelsbeleid. Daarom wilden mijn collega's en ik, aan de vooravond van de conferentie in Cancún, een proactief mandaat geven aan de delegatie die het Europese standpunt zal verdedigen. We verzoeken de Europese Commissie om ingevoerde producten te discrimineren op basis van hun ecologische voetafdruk en om een koolstofbalans op te maken van elke vorm van handelsbeleid. In onze resolutie herinneren we eraan dat de strijd tegen de klimaatverandering gevolgen heeft voor onze concurrentiepositie en doen we een oproep om alle industriële sectoren bewust te maken van het gevaar van koolstoflekken, en om een einde te maken aan de subsidiëring van fossiele brandstoffen, in het bijzonder aan de belastingvrijstellingen voor de luchtvaartsector.</p>
    </intervention>
    <intervention id="4-823" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">Ik heb voor deze resolutie gestemd. In de strijd tegen klimaatverandering zijn de speerpunten van Europa energiebesparing en hernieuwbare energiebronnen. Die helpen de energiezekerheid van de Europese Unie te vergroten en bieden grote mogelijkheden voor industriële ontwikkeling, innovatie, regionale ontwikkeling en, met de ontwikkeling van groene energie, werkgelegenheid. Deze strijd heeft echter ook een negatieve invloed op het mededingingsvermogen van de hele communautaire markt. Regels voor de internationale handel zijn van wezenlijk belang in de strijd tegen klimaatverandering, maar de overeenkomst van de Wereldhandelsorganisatie (WTO) verwijst niet direct naar klimaatverandering, voedselveiligheid of de millenniumdoelstellingen voor ontwikkeling. Naar mijn mening zijn wijzigingen in de WTO-regels noodzakelijk om samenhang en consistentie te waarborgen met betrekking tot de verplichtingen krachtens het Protocol van Kyoto en multilaterale milieuovereenkomsten (MEA's). Dat garandeert dat alle landen zich aan dezelfde normen houden, omdat bepaalde landen, door hun subsidies op energie en door het ontbreken van beperkingen of quota op CO2 -emissies, momenteel een groter concurrentievoordeel hebben en geen stimulans hebben om mee te doen aan multilaterale overeenkomsten inzake klimaatverandering.</p>
    </intervention>
    <intervention id="4-274" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat daarin strategische doelen en trajecten staan die de Europese Unie kan blijven volgen in haar streven naar een betere overeenkomst inzake klimaatverandering. Ik wil onderstrepen dat de Europese Unie al de eerste stappen in de goede richting heeft gezet: bij de onwettige invoer van hout, agrobrandstof, de uitstoot van de luchtvaart. Ik wil erop wijzen dat de strijd tegen klimaatverandering van invloed is op het concurrentievermogen. De prioriteiten van Europa zijn namelijk energiebesparing en hernieuwbare energiebronnen en die dragen bij aan meer energiezekerheid in de Europese Unie en bieden grote mogelijkheden voor industriële ontwikkeling, innovatie, regionale ontwikkeling en werkgelegenheid.</p>
      <p sl="nl">Aangezien de VN-klimaattop in Kopenhagen een teleurstellende overeenkomst opleverde, moet de Europese Unie nu hoorbaarder, eendrachtiger en doeltreffender zijn. Zij moet meer aandacht besteden aan doelstellingen voor emissiereductie en steun aan ontwikkelingslanden die voldoen aan het niveau van de aanbevelingen van wetenschappers en de eisen van het Parlement.</p>
    </intervention>
    <intervention id="4-822" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Yannick Jadot herinnert er ons in zijn verslag aan dat de handel in goederen en diensten ongeveer 20 procent van de uitstoot aan broeikasgassen in de wereld vertegenwoordigt en dat we daarmee rekening moeten houden in de strijd tegen de klimaatverandering. De Europese Unie heeft weliswaar een ambitieus klimaatbeleid, maar we moeten deze politieke prioriteit ook in elke vorm van handelsbeleid uitdragen. Samen met de rapporteur betreur ik het feit dat landen die energieprijzen subsidiëren en geen beperkingen of quota voor de uitstoot van CO2 opleggen, een concurrentievoordeel zouden kunnen hebben. Het is jammer dat die landen geen enkel belang hebben om multilaterale klimaatveranderingsovereenkomsten te ondertekenen en zo oneerlijke concurrentie stimuleren. Het handelsbeleid van de Europese Unie is geen doel op zich maar moet een regelgevend beleidsinstrument blijven. We moeten een eerlijke mededinging waarborgen en mogen niet toestaan dat we door onze klimaatinspanningen benadeeld worden in internationale handelsbetrekkingen.</p>
    </intervention>
    <intervention id="4-275" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, de doelstelling van de Europese Unie om de CO2 -uitstoot te beperken kan niet worden gerealiseerd met beginselverklaringen en ideologische tegenstellingen. Ongeacht de gevolgen van het CO2 -probleem, en zonder de vaak radicale oplossingen die te berde worden gebracht in meer of minder doorwrochte studies in overweging te nemen, is het onze verantwoordelijkheid om te voorkomen dat het milieu verandert, omdat wij niet zeker weten met welke problemen we geconfronteerd zullen worden.</p>
      <p sl="it">In deze context moet het handelsbeleid ook een rol spelen. Het is makkelijk om van de lidstaten te verlangen dat zij de uitstoot reduceren, maar dat is zinloos als de meest vervuilende fabrieken naar derde landen worden verplaatst. Het komt politiek gezien goed uit om campagnes voor de consumptie van lokale producten te bevorderen, maar het heeft geen zin om van lokale producten te spreken als de grondstoffen en halffabrikaten van de andere kant van de wereld afkomstig zijn. Verantwoord handelen betekent ook dat het handelsbeleid zorgvuldig moet worden bijgesteld op basis van alle factoren die verband houden met deze problematiek. Als we onze ogen sluiten, bedriegen we vooral onszelf.</p>
    </intervention>
    <intervention id="4-821" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor deze resolutie gestemd omdat dat de tekst van de rapporteur volgens mij ervoor pleit dat de Europese Unie krachtige verplichtingen op zich neemt in de strijd tegen klimaatverandering. Deze resolutie bevat het voorstel om broeikasgasemissies op EU-niveau met 30 procent terug te dringen. Ik steun dit ambitieuze voorstel en ben tegelijkertijd van mening dat de inspanningen van de EU op mondiaal niveau moeten worden gesteund door de grote geïndustrialiseerde landen. We moeten zeker een manier zien te vinden om ook staten aan onze zijde te krijgen die grotere aarzeling hebben om ons te volgen. Als schaduwrapporteur voor de Fractie van de Progressieve Alliantie van Socialisten en Democraten in het Europees Parlement, heb ik daarnaast, door wijzigingen van de oorspronkelijke tekst in te dienen, gewezen op de noodzaak een Wereldmilieuorganisatie in het leven te roepen en milieucriteria in te voeren bij de herziening van het algemeen preferentiestelsel.</p>
    </intervention>
    <intervention id="4-820" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Elke vorm van handelsbeleid van de Europese Unie heeft gevolgen voor het klimaat en de verantwoordelijkheid van de Europese Unie mag niet beperkt blijven tot de broeikasgassen die zij op haar eigen grondgebied uitstoot. Het Europees Parlement heeft met een grote meerderheid dit verslag goedgekeurd. Daarin wordt een poging gedaan om de samenhang tussen handel en klimaat te verbeteren door voorstellen te doen om onderscheid te maken tussen producten op basis van hun gevolgen voor het klimaat en om voor elke vorm van handelsbeleid een koolstofbalans op te maken. We kunnen het weliswaar jammer vinden dat de conservatieven bepaalde ambitieuze voorstellen niet hebben ondersteund, maar de goedkeuring van dit verslag is nog steeds een duidelijke oproep om onze economie in een groene richting om te vormen.</p>
    </intervention>
    <intervention id="4-276" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd voor het verslag over "het internationaal handelsbeleid met de verplichtingen zoals door de klimaatverandering geboden", omdat er op het niveau van het gemeenschappelijk handelsbeleid maatregelen moeten worden genomen om de opwarming van de aarde te beperken, aangezien de handel in goederen en diensten ongeveer 20 procent van de uitstoot aan broeikasgassen in de wereld vertegenwoordigt.</p>
    </intervention>
    <intervention id="4-277" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Na de impasse van de topconferentie over klimaatverandering in Kopenhagen is het belangrijk dat de Europese Unie doorgaat op de weg die zij tot nu toe heeft bewandeld, met serieuze inzet voor duurzame ontwikkeling en inspanningen om de uitstoot van koolwaterstoffen te beperken, zonder de Europese industrie in gevaar te brengen. Eventuele Europese toezeggingen om de uitstoot te beperken mogen echter de economische efficiëntie niet uit het oog verliezen en mogen de duurzame economische ontwikkeling van de lidstaten, die momenteel een ongekende economische crisis doormaken, niet in gevaar brengen. We kunnen geen grotere overdracht van technologie aan ontwikkelingslanden als middel voor het aanpakken van koolstoflekkage toestaan en we mogen evenmin toestaan dat beleid dat wordt opgezet om de CO2 -uitstoot te beperken, de Europese industrie te gronde richt.</p>
    </intervention>
    <intervention id="4-819" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De VN-topconferentie van Kopenhagen over het klimaat is op een ontgoochelende overeenkomst uitgelopen, die de opwarming van de planeet niet tot minder dan 2° C zal kunnen beperken. De overeenkomst van Kopenhagen heeft bovendien noch wereldwijde geldigheid noch een dwingend karakter. Het is niet in eerste instantie de EU die voor de mislukking verantwoordelijk is – ver van daar. De EU gaat in plaats daarvan voorop in de strijd tegen klimaatverandering en zou moeten worden aangemoedigd om dit leiderschap uit te bouwen, zij het zonder de enorme inspanningen te vergeten die onze industrieën al hebben geleverd in antwoord op de verplichte beperkingen van de uitstoot binnen Europa.</p>
      <p sl="pt">Er moet worden opgemerkt dat de EU verantwoordelijk is voor ongeveer 15 procent van de uitstoot in de wereld, en dit percentage zal, naar verwacht, dalen naar 10 procent in 2030, terwijl de VS, China en India verantwoordelijk zijn voor de helft van de uitstoot in de wereld en dit cijfer, naar verwacht, verder zal stijgen. Op het punt van het internationaal handelsbeleid van de EU zouden onze inspanningen zich in het kader van de klimaatverandering moeten richten op wetenschappelijk onderzoek, technologische vernieuwing met betrekking tot koolstofvrije energiebronnen, energie-efficiëntie en het scheppen van groene banen, teneinde onze concurrentiepositie te verbeteren, ook als anderen daarin niet meegaan.</p>
    </intervention>
    <intervention id="4-278" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De meeste maatregelen die in dit verslag worden voorgesteld, zouden geen gunstige gevolgen hebben voor de strijd tegen de klimaatverandering. Integendeel, wanneer we uitgaan van het Verdrag van Lissabon en van de "vrije handel", wanneer we ons beperken tot het afzwakken van de schadelijke gevolgen van de liberalisering van de handel voor het milieu, zal dat de vervuiling, die een al ernstigere bedreiging is voor onze planeet en voor de mens, alleen maar erger maken. Er staat veel op het spel: zijn we bereid om door te gaan met de ongebreidelde exploitatie van de natuurlijke hulpbronnen, de arbeiders en de volkeren, in dienst van het dominerende kapitalistische systeem, dat zich in een permanente crisis bevindt? Wij zeggen: nee, daartoe zijn we niet bereid, en daarom zijn we tegen deze maatregelen. Men wil doorgaan met het verlagen van de emissies door een stelsel voor de handel in emissierechten, terwijl is bewezen dat de emissies daardoor niet dalen, maar stijgen. Men wil de markten verder openen, en de mondiale werkverdeling nog versterken, zodat het kapitaal uit de EU de hand kan leggen op de hulpbronnen van de ontwikkelingslanden, waardoor de kosten dalen en de winsten stijgen. Men wil een groen kapitalisme bevorderen, waardoor "klimaatbescherming en handelsliberalisering" worden gekoppeld aan "handel in milieuproducten en milieudiensten".</p>
    </intervention>
    <intervention id="4-818" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">De EU heeft de verantwoordelijkheid om in haar internationale handelsbeleid aspecten van milieubeleid op te nemen, die betrekking hebben op de handel. Ik ondersteun de eerste stappen die door de EU in haar handelsovereenkomsten in die richting zijn genomen. Er zal echter nog meer moeten gebeuren. Aan artikel 48 kon ik daarentegen mijn steun niet geven. Landbouwsubsidies zijn noodzakelijk voor de voedselveiligheid en de onafhankelijkheid van 500 miljoen Europeanen. Voor mij is dit van cruciaal belang. Ook zorgen deze subsidies voor diversiteit binnen de landbouw en dragen ze bij aan het behoud van het landschap.</p>
    </intervention>
    <intervention id="4-279" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Ik heb tegen het verslag gestemd over het internationaal handelsbeleid met de verplichtingen zoals door de klimaatverandering geboden, aangezien ik het geenszins eens ben met het advies en de redenering van de rapporteur. Zijn eis om de doelstellingen voor minder broeikasgassen te verhogen, ongeacht de resultaten van de internationale onderhandelingen, zou de Europese ondernemingen bijgevolg een concurrentienadeel opleveren. Het voorstel van de rapporteur om dit nadeel te compenseren door protectionistische maatregelen, zoals een koolstofheffing aan de grenzen van de Unie, en door de vastlegging van een minimumprijs voor koolstof zou het concurrentietekort uitbreiden naar andere sectoren verderop in de industriële productieketen. Bovendien zouden deze maatregelen het buitenlands handelsbeleid van de Unie schaden, omdat het ingewikkelder wordt om in de toekomst bilaterale of multilaterale vrijhandelsakkoorden af te sluiten.</p>
      <p sl="fr">De conferentie in Kopenhagen van een jaar geleden heeft bewezen dat als de Europese Unie eenzijdig beslist om verder te gaan, haar klimaatbeleid gedoemd is te mislukken. Haar economische partners laten zich immers geen Europese doelstellingen of methoden opdringen. De Unie moet haar ondernemingen steunen in hun inspanningen om hun energieverbruik te verminderen en tegelijkertijd hun internationale concurrentiepositie te behouden. Een pragmatischer aanpak van de internationale onderhandelingen zou een begin zijn.</p>
    </intervention>
    <intervention id="4-280" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met dit verslag, waarin wordt beschreven hoe het handelsbeleid van de EU zou kunnen bijdragen aan het tegengaan van klimaatverandering. De heer Jadot wil dat de EU op dit terrein een internationale leidersrol op zich neemt en de mogelijkheid van een belasting op financiële transacties onderzoekt, dat de WTO wordt hervormd (met name haar anti-dumpingregels), dat de Europese Investeringsbank geen leningen voor projecten toestaat die een negatieve weerslag op het klimaat hebben, en dat voor landbouwproducten geen exportsubsidies meer worden verstrekt – stuk voor stuk maatregelen die ik toejuich.</p>
    </intervention>
    <intervention id="4-281" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">De handel in goederen en diensten veroorzaakt ongeveer twintig procent van de mondiale emissies van broeikasgassen. In veel lidstaten veroorzaakt de consumptie meer emissies dan de productie. De Europese Unie moet de strijd aanbinden met deze "verhandelde" emissies, dat is de enige manier om de klimaatverandering werkelijk aan te pakken. Daarom kan de EU bijvoorbeeld maar beter geen geld geven voor de strijd tegen de ontbossing zolang ze de invoer van houtproducten en biobrandstoffen bevordert. De EU moet een volledig nieuwe manier van produceren en consumeren ontwikkelen, en mag zich niet beperken tot het outsourcen van haar emissies. De EU moet haar handelsbeleid aanpassen, en op de een of andere manier een onderscheid maken tussen producten die meer of minder gevolgen voor het milieu hebben. Op die manier kunnen we bij onze methoden voor de productie en de consumptie en bij onze investeringsstrategieën de nodige paradigmaverschuivingen bevorderen.</p>
      <p sl="pt">We mogen het klimaatbeleid van onze handelspartners niet in gevaar brengen om het marktaandeel van Europa te verhogen. De EU moet een actief beleid voeren om de emissies van het internationale vervoer te beperken, en ontwikkelingslanden toegang bieden tot klimaatvriendelijke technologieën. In dit verslag staat dat ook, en daarom heb ik ervoor gestemd.</p>
    </intervention>
    <intervention id="4-817" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Het is niet makkelijk om een evenwicht te vinden tussen het internationale handelsbeleid en de noodzaak om de klimaatverandering te bestrijden, maar we moeten proberen om de emissies van broeikasgassen die voortvloeien uit de internationale handel, significant te verlagen. Dat mag echter niet ten koste van het concurrentievermogen van de Europese industrie gaan, zeker niet in deze tijden van economische crisis en stijgende werkloosheid. We moeten een beleid voeren dat milieuvriendelijk is, maar tegelijkertijd de economie een impuls geeft en de zorgwekkende werkloosheid verlaagt.</p>
    </intervention>
    <intervention id="4-282" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Dit verslag is een poging om een oplossing te vinden voor het probleem van de globalisering, een probleem dat de EU zelf heeft gecreëerd. Goedkope producten worden geproduceerd buiten de Europese Unie onder volstrekt andere voorwaarden en worden vervolgens goedkoop geïmporteerd naar Europa, waardoor de Europese salarisniveaus onder druk komen te staan en onze economie wordt verzwakt.</p>
      <p sl="de">Dit verslag heeft betrekking op de hogere niveaus van CO2 -uitstoot die als gevolg hiervan ontstaan. Het verslag heeft echter niet tot doel om een passend commercieel nadeel op te leggen aan de desbetreffende producten, maar propageert daarentegen het weggeven van Europese technologie en deskundigheid aan de gehele wereld. Dit zal niet bijdragen aan een vermindering van het globaliseringsprobleem; integendeel, het zal de zaak alleen maar erger maken. Het is om die reden dat ik tegen dit verslag heb gestemd.</p>
    </intervention>
    <intervention id="4-816" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb gestemd voor de resolutie van het Parlement over het internationaal handelsbeleid met de verplichtingen zoals door de klimaatverandering geboden. Ik sta ook achter het ambitieuze doel van de Europese Raad om de broeikasgasemissies van Europa tegen 2050 met 80 tot 95 procent te verlagen vergeleken met de emissies in 1990. Dit streefdoel moet de EU halen om weer een voortrekkersrol te kunnen spelen in de strijd tegen de klimaatverandering, wat voor andere landen een reden zou kunnen zijn om ambitieuzere verplichtingen aan te gaan.</p>
      <p sl="pt">Ik zou erop willen wijzen dat het heel belangrijk is dat we een internationaal bindende overeenkomst inzake de klimaatbescherming sluiten, en ik ben absoluut van mening dat we een openbaar debat moeten voeren over het oprichten van een Wereldmilieuorganisatie. Ik vind ook dat het van het grootste belang is dat we een positieve interactie bevorderen tussen handel en klimaatbescherming, om de prijzen in de internationale handel fairder te maken en koolstoflekken vermijden. We moeten meer doen om een onderscheid te maken tussen producten in functie van hun gevolgen voor het klimaat, garanderen dat de liberalisering van de handel niet in de weg staat van een ambitieus klimaatbeleid, het vervoer volledig meetellen bij de beoordeling van de gevolgen van de handel voor het klimaat en betere instrumenten ontwikkelen om handel en klimaatbeleid met elkaar te verzoenen. We moeten het standpunt van de EU over de rol van de ontwikkelingslanden bij de aanpak van de gevolgen van de handel voor het klimaat consequenter maken.</p>
    </intervention>
    <intervention id="4-283" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Om een leidende rol te spelen in de strijd tegen klimaatverandering, moet de Europese Unie de concurrentiekracht van haar economie stimuleren door energie te besparen en gebruik te maken van hernieuwbare energiebronnen. Dit zijn twee terreinen die haar energiezekerheid kunnen verhogen en veel mogelijkheden bieden in termen van industriële ontwikkeling, innovatie, ruimtelijke ontwikkeling en het scheppen van banen.</p>
      <p sl="ro">Tegelijkertijd moet de EU haar hele handelsbeleid wijzigen, of dit nu bilateraal, regionaal of multilateraal is. Dit is nodig omdat de handel in goederen en diensten verantwoordelijk is voor ongeveer 20 procent van de broeikasgasemissies. Dit is een moeilijk te realiseren project, maar de EU heeft al de eerste stappen in de juiste richting gezet met betrekking tot de invoer van illegaal hout, biobrandstoffen en uitstoot van vliegtuigen. Het doel van dit verslag, dat de uitkomst is van tal van discussies met ondernemingen, verenigingen, vertegenwoordigers van vakbonden en met de Commissie, is om vast te stellen welke aanvullende stappen er moeten worden genomen om in deze richting voort te gaan.</p>
    </intervention>
    <intervention id="4-815" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">De VN-topconferentie van Kopenhagen over het klimaat is op een ontgoochelende overeenkomst uitgelopen, die de opwarming van de planeet niet tot minder dan 2° C zal kunnen beperken. De overeenkomst van Kopenhagen heeft bovendien noch wereldwijde geldigheid noch een dwingend karakter. Het is niet in eerste instantie de EU die voor de mislukking verantwoordelijk is – ver van daar. Maar haar gebrek aan eenheid, haar onvermogen om met één enkele stem te spreken en doelstellingen voor beperking van de uitstoot en steunverlening aan de ontwikkelingslanden te verdedigen, die aan de aanbevelingen van de wetenschap en de vragen van het Europees Parlement beantwoorden, hebben haar dikwijls onzichtbaar en ondoeltreffend gemaakt. Wat is de oorzaak van al de moeilijkheden? Eén enkel antwoord is er zeker niet. Maar een aanzienlijk deel van het probleem is zeker aan het feit toe te schrijven dat veel landen nog niet op grote schaal aan het experimenteren geweest zijn en aan de economische, sociale of democratische voordelen van omvorming van hun economie in groene richting blijven twijfelen, ondanks het groeiend aantal studies en geslaagde proefnemingen in de overgang naar duurzamer energiegebruik, landbouw en vervoer.</p>
    </intervention>
    <intervention id="4-284" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mevrouw de Voorzitter, wij zijn zeer tegen dit verslag, omdat wij de eenzijdige benadering, die volledig indruist tegen de economische belangen van de samenleving en het bedrijfsleven, niet kunnen accepteren. Het is een pure utopie om te denken dat Europa in zijn eentje de problematiek van de CO2 -uitstoot kan oplossen. Nadat we vorig jaar te hoog hebben ingezet op de Conferentie van Kopenhagen, hebben we nog steeds niets geleerd en werken we opnieuw aan een document waarin wij te veel vragen, dit keer met betrekking tot de klimaatconferentie van Cancún. Wij twijfelen er niet aan dat die tekst, wanneer die zal worden aangenomen, hetzelfde lot beschoren zal zijn als de vorige, die in de prullenmand is beland. Dit verslag lijkt de contouren van het volgende document, dat bestemd is voor de top over klimaatverandering (COP16), te willen vastleggen.</p>
    </intervention>
    <intervention id="4-286" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Ik volg de logica niet van de werkzaamheden van het Europees Parlement inzake klimaatverandering. Veel Parlementsleden zijn van mening dat de Unie steeds meer zou moeten doen om de emissies terug te dringen – terug te dringen met 30, 40, 50 procent –, maar we slagen er niet in om de fameuze EU 2020-strategie uit te voeren. Bovendien neemt de rest van de wereld geen nota van de Europese grote gebaren. In Kopenhagen "hebben de Amerikanen, de Chinezen, de Indiërs, de Brazilianen en de Afrikanen een akkoord gesloten". De Europese Unie was niet eens uitgenodigd.</p>
      <p sl="fr">In Cancún zal er geen "bindend" akkoord zijn over de fameuze CO2 -certificaten om de eenvoudige reden dat de wetgevers in de Verenigde Staten, Canada en Australië dat niet willen en dat China, India, Brazilië en andere landen zich niet in zo'n keurslijf zullen laten dwingen. De Europese Unie zou meer moeten investeren in nieuwe technologieën in de plaats van in activiteiten die enkel de financiële speculatie voeden.</p>
    </intervention>
    <intervention id="4-288" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Maatschappelijk verantwoord ondernemen in het kader van internationale handelsovereenkomsten leidt naar een beter bestuur van de wereldwijde economie en een rechtvaardiger, socialer, humaner en op duurzame ontwikkeling gericht mondialiseringsproces. In tijden van mondialisering steun ik dit voorstel omdat het moreel verantwoorde internationale handelspraktijken beoogt.</p>
    </intervention>
    <intervention id="4-814" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Vanwege de mondialisering en de financiële en sociale crisis moeten we strengere regels vastleggen voor de mondiale economie, aangezien het internationale handelsbeleid op dit moment slechts rekening houdt met de belangen van een paar marktdeelnemers, die hebben geprofiteerd van de liberalisering van de markten door een deel van hun productie uit te besteden, en door een andere structuur voor hun toeleveranciers te ontwikkelen, waarbij ze de opdrachten verlenen aan landen waar de productiekosten laag zijn, en de regels minder streng.</p>
      <p sl="pt">Daarom stem ik in met de principes in dit verslag, die erop gericht zijn om handel te drijven op een manier die compatibel is met de doelstellingen van de EU, met name van ons buitenlands beleid. Dit kan worden bereikt door maatschappelijk verantwoord en milieuvriendelijk ondernemen in de handel, waardoor de ondernemers zich eindelijk houden aan de principes van maatschappelijk verantwoord ondernemen. Dit is een vorm van sociale dumping, die we moeten aanpakken door in te stemmen met de voorstellen in dit verslag, met name de voorstellen die betrekking hebben op de justitiële samenwerking tussen de EU en haar partnerlanden. Op die manier, en op basis van een nieuw initiatief van de Commissie, kunnen we multinationale bedrijven vervolgen voor ernstige schendingen van milieuregels of grondrechten.</p>
    </intervention>
    <intervention id="4-813" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, sinds het einde van de Tweede Wereldoorlog heeft de Europese Unie enorm geprofiteerd van de openstelling van de internationale markten. Aan de andere kant valt het te betreuren dat het Europese sociaal model, dat gelijk opliep met de mondialisering in Europa, weinig weerklank heeft gevonden in de internationale handelsbesprekingen. Dat is het onderwerp van de resolutie waaraan ik deze week mijn stem heb gegeven. Ik hoop dat de Europese Unie met deze resolutie een stevig standpunt inneemt inzake het vraagstuk van de sociale dumping. Zo wordt in de resolutie geëist dat het begrip maatschappelijk verantwoord ondernemen, dat door de OESO, de IAO en de Verenigde Naties wordt erkend, in het stelsel van algemene preferenties wordt geïntegreerd. Daarnaast wordt de Commissie verzocht nieuwe effectbeoordelingen uit te voeren om de effecten te beoordelen van handelsakkoorden op de Europese KMO'S. Tot slot staat er in de resolutie dat alle nieuwe overeenkomsten voortaan systematisch een clausule moeten bevatten over maatschappelijk verantwoord ondernemen. Net als op het gebied van duurzame ontwikkeling, moet de Europese Unie de daad bij het woord voegen en het sociaal model hoog houden, zodat er, in gelijke tred met de mondialisering, vooruitgang kan worden geboekt.</p>
    </intervention>
    <intervention id="4-289" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat hierin de voorstellen van het Europees Parlement staan voor concrete maatregelen om maatschappelijk verantwoord ondernemen te bevorderen in de context van het handelsbeleid van de Europese Unie. Ik wil erop wijzen dat de internationale economische en financiële crisis een sociale crisis in de hele wereld heeft veroorzaakt en dit heeft de noodzaak van strenge regels alleen maar dringender gemaakt, om ervoor te zorgen dat de wereldeconomie beter omkaderd is en zich niet ontwikkelt ten koste van de samenleving. Wat Europa betreft, moet het handelsbeleid coherent zijn met de doelstellingen van de Unie als geheel en met name met de doelstellingen van het buitenlands beleid. Het is daarnaast heel belangrijk dat Europa erop toeziet dat haar handelsbeleid geen schade berokkent aan, maar integendeel bijdraagt tot de verdediging van haar sociale model en haar milieubeleid.</p>
      <p sl="nl">Ik ben het eens met de oproep van het Europees Parlement aan de Europese Commissie om haar model voor de beoordeling van het effect op de duurzaamheid te verbeteren, zodat naar behoren rekening met de economische en sociale gevolgen en de gevolgen op het gebied van mensenrechten en milieu, inclusief de mitigatiedoelstellingen op het gebied van klimaatverandering, van handelsbesprekingen. Bovendien wordt de Commissie verzocht om een follow-up van de handelsovereenkomsten met de partnerlanden van de EU, door vóór en na de ondertekening van een handelsovereenkomst onderzoeken met een beoordeling van het effect op de duurzaamheid uit te voeren, met name in specifieke kwetsbare sectoren.</p>
    </intervention>
    <intervention id="4-290" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">De EU speelt een cruciale rol in de inspanningen nieuw bestuur te creëren. Met dit doel voor ogen moet consistent beleid van internationale instellingen worden bevorderd. Duidelijk begint te worden dat de EU zich moet bezinnen op het handelsbeleid dat ze wil gaan voeren bij de herziening van haar handelsstrategie. Wanneer zij een duidelijke antiprotectionistische boodschap wil afgeven, dan moet zij ervoor zorgen dat de internationale handel eerlijk is.</p>
      <p sl="ro">De Europese Unie moet staan voor haar handelsbelangen en tegelijkertijd haar normen en waarden naleven en ervoor zorgen dat anderen dat ook doen. We moeten niet vergeten dat ondernemingen in Europa gebonden zijn aan strikte sociale- en milieuregels. De EU moet hetzelfde kunnen eisen van haar handelspartners, in het bijzonder van opkomende landen en ze moet staan op kwaliteit en duurzaamheid, in het bijzonder ten aanzien van ingevoerde voedselproducten, om eerlijke en billijke handel te waarborgen. De Unie moet een dialoog met haar partners tot stand brengen en een gemeenschappelijke basis vinden om haar waarden uit te dragen. Op grond van deze inspanningen om transparant te zijn en een dialoog tot stand te brengen, en in het licht van de nieuwe bevoegdheden die het zijn toegekend, heeft het Europees Parlement een sleutelrol te vervullen. Het is zijn plicht om de onderhandelingen een politiek en ethisch mandaat te geven.</p>
    </intervention>
    <intervention id="4-812" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">De economische mondialisering en de internationale handel hebben de concurrentiedruk tussen de landen verhoogd, en dat heeft in bepaalde gevallen tot ernstige schendingen van de mensenrechten en schade aan het milieu geleid. Ik heb voor dit verslag gestemd, omdat het volgens mij heel belangrijk is bij onze pogingen om te garanderen dat we een duurzamer beleid voeren, waarbij we rekening houden met sociale aspecten en milieukwesties, met name door maatschappelijk verantwoord ondernemen (MVO) te bevorderen.</p>
      <p sl="pt">Het is van het grootste belang dat Europese ondernemingen die buiten Europa actief zijn en investeren, zich houden aan de Europese waarden en aan de internationaal vastgelegde normen. In dit verslag wordt met name voorgesteld om in toekomstige handelsovereenkomsten die de Europese Unie sluit een hoofdstuk over duurzame ontwikkeling op te nemen met daarin een MVO-clausule, en daar sta ik volledig achter.</p>
    </intervention>
    <intervention id="4-291" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, het verslag dat voor ons ligt heeft als doelstelling om de onderscheidende waarden van de Europese Unie en haar voorgangers te incorporeren in de bedrijfscultuur.</p>
      <p sl="it">Ik kan me uitstekend vinden in die doelstelling, die echter wel op een correcte manier moet worden gerealiseerd, en niet door onze bedrijven lasten op te leggen die de concurrentiepositie verzwakken, die al slecht is door de vaak strenge regels op het gebied van arbeidsrecht en milieu (overigens zal niemand binnen de Unie twijfelen aan de sociale voordelen die voortkomen uit de lastenverzwaringen op deze gebieden).</p>
      <p sl="it">Daarom vind ik dat wij voorzichtig te werk moeten gaan, omdat dit niet het juiste moment is om nieuwe lasten op te leggen, tenzij iedereen deze nodig vindt en bereid is deze te accepteren.</p>
    </intervention>
    <intervention id="4-811" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Mevrouw de Voorzitter, buitenlandse investeringen vormen een belangrijke economische inkomstenbron voor jonge industrielanden en ontwikkelingslanden. Gezien de zwakke sociale wetgeving en milieuwetgeving van die landen, moet er echter gevreesd worden voor slechte arbeidsomstandigheden, schendingen van de mensenrechten of aantasting van het milieu. Om die reden heeft het Europees Parlement gevraagd om in alle door de Europese Unie ondertekende handelsovereenkomsten een MVO-clausule (clausule op het gebied van maatschappelijk verantwoord ondernemen) op te nemen die van toepassing is op ondernemingen die in ontwikkelingslanden investeren. Met deze clausule kunnen van deze ondernemingen, hun dochterondernemingen en hun toeleveringsketen, heldere, controleerbare toezeggingen worden geëist op het gebied van de maatschappelijke en milieu-impact van hun activiteiten. Ook krijgen slachtoffers het recht om een klacht in te dienen. Dat is de beste oplossing om de sociale bescherming en milieubescherming overal ter wereld op een hoger plan te brengen.</p>
    </intervention>
    <intervention id="4-292" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat we hierin pleiten voor een nieuwe aanpak van de regels voor de internationale handel. Deze efficiëntere en beter gehandhaafde regels moeten bijdragen tot de ontwikkeling van duurzamer beleid waarbij echt rekening met sociale en milieukwesties wordt gehouden, en dat niet alleen maar gericht is op bedrijfswinsten tot elke prijs.</p>
    </intervention>
    <intervention id="4-293" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De beginselen die ten grondslag liggen aan maatschappelijk verantwoord ondernemen (MVO) krijgen internationaal brede erkenning en berusten op het feit dat van ondernemingen verantwoordelijk gedrag wordt verwacht, in de eerste plaats eerbiediging van de geldende wetgevingprincipes, met name op het gebied van fiscaliteit, werkgelegenheid, sociale verhoudingen, mensenrechten, milieu, consumentenbelangen, evenals hun bijdrage aan de bestrijding van corruptie. Daarom ben ik blij dat de EU nu in toekomstige handelsovereenkomsten een hoofdstuk over duurzame ontwikkeling met daarin MVO-clausules opneemt.</p>
    </intervention>
    <intervention id="4-810" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Europese Unie staat achter de doelstelling van de bevordering van maatschappelijk verantwoord ondernemen (MVO). De Unie moet garanderen dat het door haar gevoerde buitenlands beleid een effectieve bijdrage levert aan de duurzame ontwikkeling en de sociale ontplooiing van de betrokken landen en dat de activiteiten van Europese bedrijven, waar zij ook investeren en opereren, in overeenstemming zijn met de Europese waarden en de internationaal aanvaarde normen.</p>
      <p sl="pt">Artikel 207 van het Verdrag betreffende de werking van de Europese Unie bepaalt: "De gemeenschappelijke handelspolitiek wordt gevoerd in het kader van de beginselen en doelstellingen van het externe optreden van de Unie", en Artikel 3 bepaalt dat de Unie onder andere bijdraagt tot " … de duurzame ontwikkeling van de aarde, de solidariteit en het wederzijds respect tussen de volkeren, [ …] in het bijzonder de rechten van het kind, alsook tot de strikte eerbiediging en ontwikkeling van het internationaal recht, met inbegrip van de inachtneming van de beginselen van het Handvest van de Verenigde Naties".</p>
    </intervention>
    <intervention id="4-809" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Mevrouw de Voorzitter, ik heb voor het verslag over maatschappelijk verantwoord ondernemen in het kader van internationale handelsovereenkomsten gestemd. De mondialisering ging gepaard met een hevige concurrentiestrijd tussen landen waardoor er in een groot aantal multinationals in ontwikkelingslanden sprake was van onaanvaardbare misstanden op het gebied van arbeidsomstandigheden, schendingen van de mensenrechten en aantasting van het milieu. Het Parlement vraagt nu om in alle handelsovereenkomsten die door de Europese Unie worden ondertekend, een clausule over maatschappelijk verantwoord ondernemen op te nemen. Met deze clausule zouden ondernemingen verplicht worden regelmatig een verslag te publiceren over de sociale en milieu-impact van hun activiteiten en die van hun filialen en toeleveringsketen. In het verslag wordt gevraagd om justitiële samenwerking tussen de EU en de partnerlanden om een effectieve toegang tot de rechter voor slachtoffers te waarborgen wanneer multinationals of hun dochterondernemingen de sociale of milieuwetgeving overtreden.</p>
    </intervention>
    <intervention id="4-808" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik ben het met dit verslag eens, omdat, zoals u weet, de groei van de internationale handel alleen verantwoord is, als zij bijdraagt tot de economische ontwikkeling, de werkgelegenheid en de verhoging van de levensstandaard. Alleen op deze voorwaarde wordt de openstelling van de handel gezien als een positief gegeven en wordt zij aanvaard. Zij stoot daarentegen op uiterst krachtig verzet, wanneer zij gepaard gaat met het verlies van arbeidsplaatsen of wanneer zij de levensomstandigheden, de sociale rechten en het milieu in gevaar brengt. Het handelsbeleid kan dus niet worden teruggebracht tot louter de onmiddellijke belangen van enkele economische spelers. Liberalisering van de handel heeft zeer uiteenlopende economische en sociale gevolgen heeft, die onder controle moeten worden gehouden en soms zelfs gecompenseerd, omdat liberalisering altijd winnaars en verliezers heeft. De ontwikkeling van de internationale handel heeft alleen voordelen voor beide partijen, als aan bepaalde voorwaarden is voldaan, want de voordelen binnen elk land zijn nooit billijk verdeeld onder de verschillende sectoren van de maatschappij en de economie. Daarom is een omkadering van de openstelling van de handel, de omstandigheden ervan en het tempo ervan nodig en deze noodzaak laat zich door de versnelling van de mondialisering nog veel sterker gevoelen. Voor Europa, net als voor de internationale gemeenschap, geldt dus een vereiste van coherentie, die maakt dat in de regels betreffende de internationale handel reële garanties moeten worden opgenomen op het gebied van duurzame ontwikkeling en sociale rechten. Deze coherentie, die strookt met de doelstellingen van de Verenigde Naties en de Europese Unie, wordt ook verwacht door de Europese burgers. Tot nu toe waren er tussen handel en maatschappelijk verantwoord ondernemen geen of bijna geen raakpunten. Als de handelsregels en het engagement van bedrijven op het gebied van maatschappelijk verantwoord ondernemen kunnen worden gecombineerd, ontstaat evenwel een krachtige hefboom om zowel het gedrag van de bedrijven als de naleving van de sociale en milieunormen door de landen die handelsakkoorden met de EU ondertekenen, te verbeteren.</p>
    </intervention>
    <intervention id="4-807" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Ik heb voor dit verslag gestemd, omdat ik geloof dat bedrijven die zich bezighouden met handel, een zekere verantwoordelijkheid hebben ten opzichte van de mensen die voor hen werken. Om te beginnen zorgt de opname van clausules inzake maatschappelijke verantwoordelijkheid in de handelsovereenkomsten met derde landen voor gelijke voorwaarden voor de ondernemingen in de EU en in deze derde landen, en wordt zo bescherming geboden aan werknemers. Bij de opname van dergelijke clausules moet echter wel rekening worden gehouden met het beginsel van evenredigheid. De clausules moeten goed worden afgewogen en moeten niet op een manier worden verwoord dat ze de handel dusdanig belemmeren dat dit een schadelijk effect heeft op werknemers en bijgevolg ook op de consument.</p>
    </intervention>
    <intervention id="4-294" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Liberalisering van de handel heeft zeer uiteenlopende economische en sociale gevolgen, die in de meeste gevallen onder controle gehouden worden gehouden. Het gemeenschappelijke handelsbeleid moet overeenkomen met de algehele doelstellingen van de Europese Unie en niet alleen de onmiddellijke belangen dienen van grote economische spelers.</p>
      <p sl="ro">Ik heb voor dit verslag gestemd aangezien ik meen dat het integreren van de beginselen van maatschappelijk verantwoordelijk ondernemen in internationale handelsovereenkomsten de Unie de mogelijkheid biedt enige invloed uit te oefenen op staten die handelsovereenkomsten met de Europese Unie sluiten om naleving van hun arbeidsnormen te waarborgen. Hierdoor kunnen we ervoor zorgen dat het externe beleid dat wij uitvoeren daadwerkelijk zal bijdragen aan duurzame sociale en economische ontwikkeling en bedrijven onze internationaal overeengekomen voorschriften en waarden zullen naleven.</p>
    </intervention>
    <intervention id="4-295" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ben blij met het verslag van collega Désir over maatschappelijk verantwoord ondernemen (MVO). Hij meent dat MVO een effectief instrument kan zijn voor verbetering van het concurrentievermogen, vaardigheden en opleidingskansen, en van de veiligheid op het werk en de werkomgeving, dat de rechten van werknemers en van lokale en inheemse gemeenschappen beschermt, een duurzaam milieubeleid bevordert en uitwisseling van goede praktijken op lokaal, nationaal, Europees en mondiaal niveau aanmoedigt. Wel maakt hij het duidelijke voorbehoud dat MVO niet in de plaats kan komen van arbeidswetgeving of van algemene of sectorale cao's.</p>
    </intervention>
    <intervention id="4-296" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mevrouw de Voorzitter, maatschappelijk verantwoord ondernemen kan een manier zijn om mensen zand in de ogen te strooien en door aan bepaalde misstanden paal en perk te stellen, kan de indruk worden gewekt dat andere misstanden wel aanvaardbaar zouden zijn. Toch kan maatschappelijk verantwoord ondernemen landen een conceptueel en juridisch kader bieden om in te grijpen in de productie en in de sociale en ecologische omstandigheden waarin die plaatsvindt. Vanwege deze doelstelling steun ik dit verslag.</p>
    </intervention>
    <intervention id="4-806" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Alle ondernemingen die internationaal handel drijven, moeten zich houden aan de geldende wetgevingprincipes, met name op het gebied van fiscaliteit, werkgelegenheid, sociale verhoudingen, mensenrechten, milieu, en consumentenbelangen. Bovendien moeten ze deelnemen aan de strijd tegen de corruptie. Daarom is het van het grootste belang dat dergelijke clausules worden opgenomen in toekomstige handelsovereenkomsten.</p>
    </intervention>
    <intervention id="4-297" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Met dit verslag wordt gestreefd naar een grotere regulering van het bedrijfsleven door de Europese Unie. De EU heeft echter vaak laten zien dat haar restricties niet leiden tot een versterking van het bedrijfsleven of een verbetering van de levenskwaliteit, maar juist eerder contraproductief blijken te werken. Gelukkig is de rapporteur zich bewust van het belang dat er een grens moet worden gesteld aan de grootste excessen van de globalisering. Hij vereist vrij specifiek dat de internationale handel alleen moet worden geliberaliseerd voor zover dit ten goede komt aan alle lagen van de samenleving en op voorwaarde dat dit de levenskwaliteit verbetert. Het is om die reden dat ik mij heb onthouden van stemming.</p>
    </intervention>
    <intervention id="4-298" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, na de klimaat-, de energie- en de voedselcrisis heeft de internationale financiële crisis, die overal heeft geleid tot een sociale crisis, de noodzaak van strenge regels alleen maar groter gemaakt, om ervoor te zorgen dat de wereldeconomie beter omkaderd is en zich niet ontwikkelt ten koste van de samenleving.</p>
      <p sl="it">De internationale handel, de kern van de mondialisering, ontsnapt niet aan deze noodzaak. Voor de burgers, overal ter wereld, is de groei van de internationale handel immers alleen verantwoord, als zij bijdraagt tot de economische ontwikkeling, de werkgelegenheid en de verhoging van de levensstandaard. Alleen op deze voorwaarde wordt de openstelling van de handel gezien als een positief gegeven en wordt zij aanvaard. Zij stoot daarentegen op uiterst krachtig verzet, wanneer zij gepaard gaat met het verlies van arbeidsplaatsen of wanneer zij de levensomstandigheden, de sociale rechten en het milieu in gevaar brengt.</p>
      <p sl="it">Het handelsbeleid kan dus niet worden teruggebracht tot louter de onmiddellijke belangen van enkele economische spelers. Wat Europa betreft, moet het handelsbeleid coherent zijn met de doelstellingen van de Unie als geheel en met name met de doelstellingen van het buitenlands beleid, aangezien het handelsbeleid een van de hefbomen is om de opvatting te bevorderen die de Unie heeft van regulering in het kader van de mondialisering.</p>
    </intervention>
    <intervention id="4-805" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De resolutie van het Europees Parlement over maatschappelijk verantwoord ondernemen in internationale handelsovereenkomsten is bedoeld als een waarschuwing, maar ook als een verdere stap op weg naar een nieuw sociaal model, dat gebaseerd is op ethische principes en maatschappelijke verantwoordelijkheid in de zakenwereld. De welvaartsstaat zoals we die kennen bestaat niet meer. Daarom moeten we een nieuw model creëren, en maatschappelijk verantwoord ondernemen (MVO) kan een stuwende kracht zijn achter een nieuw paradigma voor verandering.</p>
      <p sl="pt">Overal ter wereld zijn de problemen nog ernstiger geworden vanwege de financiële crisis en de sociale gevolgen daarvan. De beginselen die ten grondslag liggen aan MVO krijgen internationaal brede erkenning, zowel binnen de Organisatie voor Economische Samenwerking en Ontwikkeling (OESO) als bij de Internationale Arbeidsorganisatie (IAO) en de Verenigde Naties (VN).</p>
      <p sl="pt">Het bevorderen van MVO is een doel dat wordt ondersteund door de Europese Unie, en ook ik sta er achter. Daarom wil ik erop wijzen dat ik ook voorstander ben van het oprichten van een trade and decent work committee binnen de Wereld Handelsorganisatie (WTO), dat een forum zou kunnen zijn voor het bespreken van allerlei onderwerpen, zoals arbeidsnormen, met name voor kinderarbeid, en MVO, omdat dit gevolgen heeft voor de internationale handel.</p>
    </intervention>
    <intervention id="4-804" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">In deze resolutie stelt het Europees Parlement vast dat de globale uitdagingen groter zijn geworden door de economische crisis en de sociale gevolgen daarvan, en dat zij wereldwijd discussies hebben losgemaakt over de noodzaak van een nieuwe benadering van de regelgeving en over bestuurlijke kwesties in de globale economie, waaronder de internationale handel. De resolutie geeft de opvatting weer dat de nieuwe, effectievere en beter uitgevoerde regels zouden moeten bijdragen aan de ontwikkeling van meer duurzame beleidsvormen die rekening houden met sociale en milieuproblemen, en zij stelt dat de globalisering heeft geleid tot sterkere concurrentie tussen landen onderling om investeerders aan te trekken en tussen bedrijven onderling. Soms heeft dit ertoe geleid dat regeringen ernstige schendingen van de mensenrechten en belangrijke schade aan het milieu door de vingers te zagen om de handel te bevorderen en investeringen aan te trekken.</p>
    </intervention>
    <intervention id="4-803" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, sinds de oprichting van de Europese Unie heeft het doel van de interne markt centraal gestaan. De regelgeving op het gebied van mededinging vormt in dat opzicht een belangrijke pijler. Het mededingingsbeleid is zeker niet bedoeld om grote groepen te bevoordelen, maar heeft juist tot doel om kleine ondernemers te beschermen tegen praktijken die de concurrentie verstoren. In overeenkomsten die ondernemers onderling sluiten, bijvoorbeeld ten gunste van een onderzoeksprogramma, kunnen concurrentiebeperkende afspraken schuilgaan die bedoeld zijn om een concurrent uit te schakelen. Aan de andere kant is de dynamiek van de Europese economie juist deels gekoppeld aan deze mogelijkheid tot samenwerking. De Europese Commissie voert daarom een pragmatisch beleid. Ze stelt regelmatig categorieën overeenkomsten op die de rechtlijnigheid van de mededingingsregels moeten ontlopen, waar dat gunstig blijkt uit te vallen. Nu deze mededingingsregels moeten worden herzien, is de Europese Commissie betrokken bij breed opgezette raadplegingen. Over het geheel genomen is er in de voorgestelde regelgeving rekening gehouden met de standpunten van het Europees Parlement en komt de strekking ervan overeen met onze ideeën op dat gebied. Ik heb dan ook voor deze tekst gestemd.</p>
    </intervention>
    <intervention id="4-802" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="nl">De twee algemene groepsvrijstellingsverordeningen, namelijk de verordening betreffende specialisatie (Verordening (EG) nr. 2658/2000 van de Commissie) en de verordening betreffende ontwikkeling (Verordening (EG) nr. 2659/2000), zullen op 31 december 2010 vervallen. De Commissie is van plan twee nieuwe algemene groepsvrijstellingsverordeningen aan te nemen, die de vorige wijzigen, evenals bepaalde richtsnoeren, die de betrokken partijen helpen analyseren en begrijpen of hun samenwerkingsovereenkomsten in overeenstemming zijn met de mededingingsregels. Er ligt nu op basis van reflectie binnen de Commissie en jurisprudentie van het Hof een pakket nieuwe regels dat moet worden gecodificeerd. Ik heb deze resolutie gesteund, vooral het streven van het Europees Parlement om voor rechtszekerheid voor de betrokken partijen te zorgen. Ik ben van mening dat als de Europese Unie richtsnoeren opstelt, zij dan rekening moet houden met de ervaringen die de nationale mededingingsautoriteiten in de Europese Unie en de rest van de wereld hebben opgedaan. Ik denk dat het nuttig is om internationale onderhandelingen te beginnen over convergerende mededingingsregels op mondiaal vlak, in de wetenschap dat veel overeenkomsten en praktijken onder meerdere mededingingsjurisdicties vallen, die ervoor zorgen dat de betrokken partijen niet met gelijke spelregels op de markt concurreren.</p>
    </intervention>
    <intervention id="4-300" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Mijnheer de Voorzitter, een gezonde markteconomie kan niet zonder constant, voortdurend toezicht op de concurrentie op de interne markt. Toch mag dat toezicht niet plaatsvinden in de ideologische vorm van universele criteria. Het is daarentegen nodig om de situatie van elk klein onderdeel van de markt apart te beoordelen, om tot een eerlijke beoordeling van die onderdelen te kunnen komen met het oog op de naleving van de beginselen die, indien automatisch toegepast, uiteindelijk zouden leiden tot tegenstrijdige situaties die de economie schaden. Daarom waardeer ik de poging van de Commissie om de horizontale samenwerking in het kader van specialisatieovereenkomsten en onderzoeks- en ontwikkelingsovereenkomsten, te bewaken. Deze twee sectoren zijn enigszins gevoelig, en de bijzondere kenmerken van deze sectoren rechtvaardigen de speciale behandeling die zij krijgen.</p>
    </intervention>
    <intervention id="4-301" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Horizontale samenwerkingsovereenkomsten tussen ondernemingen, volgens de regels van de wet, zijn een vorm van zakelijke samenwerking die vaak van essentieel belang is, omdat die aanzienlijke financiële voordelen oplevert, die uiteindelijk de markt en de consument ten goede komen. Het zijn meestal vormen van samenwerking, die niet leiden tot de coördinatie van de activiteiten van concurrerende marktdeelnemers. Daarom gaan ze niet ten koste van de mededinging, maar ze leveren wel voordelen op die anders onmogelijk zouden zijn. Daarom is artikel 101, lid 1 van het Verdrag betreffende de werking van de Europese Unie hierop niet van toepassing. Dat is met name relevant voor de specialisatieovereenkomsten en de onderzoeks- en ontwikkelingsovereenkomsten in Verordeningen (EG) nr. 2659/2000 en nr. 2658/2000, die de Commissie nu wil herzien. Europa moet op dit moment investeren in onderzoek en ontwikkeling, maar ook in innovatie, en daarom is het van het grootste belang dat we de wettelijke voorwaarden creëren voor het ontstaan van de nodige synergieën tussen ondernemingen die op de markt actief zijn, waarbij we ons moeten houden aan het mededingingsrecht.</p>
    </intervention>
    <intervention id="4-801" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Artikelen 101, lid 1 en lid 3, 103, lid 1, en 105, lid 3 van het Verdrag betreffende de werking van de Europese Unie bepalen dat vormen van horizontale samenwerking tussen ondernemingen toegestaan zijn, op voorwaarde dat ze bijdragen tot het verbeteren van de productie of de distributie van producten, of tot technologische of economische vooruitgang, en voordelen opleveren voor de consument. Ik heb voor dit verslag gestemd, omdat ik van mening ben dat er in de wet veel is veranderd sinds de goedkeuring van de verordeningen en de horizontale richtsnoeren, en dat de Commissie sindsdien veel ervaring heeft opgedaan bij de toepassing van deze regels. Daarom vind ik dat de Commissie nieuwe regels moet vastleggen, waarbij ze rekening moet houden met de relevante jurisprudentie van het Europees Hof van Justitie.</p>
    </intervention>
    <intervention id="4-800" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik ben het met dit voorstel eens, omdat horizontale overeenkomsten in de regel meer mededingingsproblemen veroorzaken dan verticale overeenkomsten, en daarom ben ik blij dat de Commissie de restrictievere aanpak bij het vaststellen van een marktaandeeldrempel voor horizontale overeenkomsten handhaaft. Ik ben echter ook van oordeel dat zo'n aanpak niet tot een ingewikkelder regelgevingskader moet leiden.</p>
    </intervention>
    <intervention id="4-302" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd. Ik juich het toe dat de Commissie in verband met de herziening van de mededingingsregels voor horizontale samenwerkingsovereenkomsten, twee verschillende raadplegingsprocedures heeft gestart. In de resolutie wordt benadrukt dat het belangrijk is om in het besluitvormingsproces zo veel mogelijk te luisteren naar en rekening te houden met de standpunten van de betrokken partijen, teneinde tot een realistisch en evenwichtig regelgevingskader te komen.</p>
    </intervention>
    <intervention id="4-799" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De herziening van de mededingingsregels die gelden voor horizontale samenwerkingsovereenkomsten is van het grootste belang om de samenwerking tussen ondernemingen te versterken, met name op het gebied van O&amp;O. Dat kan ertoe bijdragen dat er op allerlei vlakken synergieën ontstaan. We mogen echter niet uit het oog verliezen dat deze vorm van samenwerking niet bedoeld is om de mededingingsregels te omzeilen.</p>
    </intervention>
    <intervention id="4-798" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Horizontale samenwerkingsovereenkomsten kunnen aanzienlijke economische voordelen met zich meebrengen. Zo delen concurrenten in de risico's, kunnen er kosten worden bespaard, kunnen investeringen, kennis en productkwaliteit worden verbeterd, en kunnen zowel variatie als innovatie sneller worden doorgevoerd. Daar staat tegenover dat horizontale samenwerkingsovereenkomsten de concurrentie kunnen beperken indien concurrenten de prijzen gelijkschakelen, de output vastzetten of een verdeling van de markt forceren. Duidelijke overeenkomsten die zorgen voor stabiliteit, zijn daarom welkom. Ik onthoud mij van stemming, omdat bepaalde punten niet voldoende duidelijk zijn verwoord.</p>
    </intervention>
    <intervention id="4-797" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb gestemd voor de resolutie over de herziening van de mededingingsregels voor horizontale samenwerkingsovereenkomsten, omdat we daarin rekening houden met de activiteiten van de Commissie, die zich bij dit herzieningsproces heel open heeft opgesteld ten opzichte van het Parlement, en heeft geprobeerd om alle belanghebbenden te raadplegen.</p>
      <p sl="pt">Rechtszekerheid is altijd aan de orde bij de herziening van wetgeving. Zoals we in de resolutie schrijven ben ik van mening dat er, zodra de nieuwe regelgeving is opgesteld, beslist een samenvatting moet worden opgesteld, en dat er een nieuw document met veelgestelde vragen moet komen om deze regels gedetailleerd uit te leggen aan alle marktdeelnemers. Ik deel de zorg van het Parlement dat we dit moeten beschouwen als een geïntegreerd regelgevingskader voor de bescherming van intellectuele-eigendomsrechten. Die zijn namelijk een essentieel ingrediënt van de innovatie, en daarom is het van het grootste belang dat ze worden gerespecteerd.</p>
    </intervention>
    <intervention id="4-796" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">In deze resolutie juicht het Europees Parlement toe dat de Commissie inmiddels twee verschillende raadplegingsprocedures voor de herziening van de mededingingsregels voor horizontale samenwerkingsovereenkomsten heeft gestart. Benadrukt wordt dat het belangrijk is om in het besluitvormingsproces zo veel mogelijk te luisteren naar en rekening te houden met de standpunten van de betrokken partijen, teneinde tot een realistisch en evenwichtig regelgevingskader te komen. Verder roept de resolutie de Commissie op om aan het einde van het herzieningsproces duidelijk aan te geven op welke wijze zij rekening heeft gehouden met de bijdragen van belanghebbende partijen.</p>
    </intervention>
  </section>
  <section id="creitem25" title="10. Rectificaties stemgedrag/voorgenomen stemgedrag: zie notulen"/>
  <section id="creitem26" title="11. Goedkeuring van de notulen van de vorige vergadering: zie notulen"/>
  <section id="creitem27" title="12. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem28" title="12.1. Irak – met name de doodstraf (met inbegrip van de zaak Tariq Aziz) en aanvallen op christelijke gemeenschappen">
    <intervention id="4-309" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het debat over zes ontwerpresoluties inzake Irak – met name de doodstraf (met inbegrip van de zaak Tariq Aziz) en aanvallen op christelijke gemeenschappen .</p>
    </intervention>
    <intervention id="4-310" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">auteur . − Voorzitter, commissaris, geachte collega's, een Duits dagblad kopte op 12 november "Dodelijke jacht op Iraakse christenen". De foto bij het artikel toonde een christelijke familie in een kerk in de hoofdstad Bagdad, in een kerk als onderkomen. Het gezin had zijn toevlucht gezocht tot het bedehuis nadat islamitische terroristen doelbewust de woonhuizen van christenen waren begonnen aan te vallen. Het weerzinwekkende bloedbad van 31 oktober tijdens de eredienst in de Syrisch-katholieke bisschopskerk vormt derhalve bepaald geen incident. De christelijke minderheid in het tweestromenland staat al jaren aan regelrechte geloofsvervolging bloot. Dat is de droeve realiteit in Irak. Zie de massale exodus van Iraakse christenen. Sinds 2003 daalde hun aantal in Irak van 850 000 naar 350 000, waarvan 115 000 binnenlands ontheemden. Wat mogen de moedige "achterblijvers" – tussen aanhalingstekens, want ze horen daar – verwachten van Europa? Let wel, een christelijke minderheid waarvan de historische wortels in Irak teruggaan tot de eerste eeuw, inclusief 's werelds oudste kerken en kloosters. Drie concrete Europese hulpacties voor Iraakse christenen zou ik willen bepleiten. Ten eerste: steun Iraakse christenen, die naar de Koerdische regio zijn gevlucht, om een nieuw bestaan op te bouwen. Geef ze een toekomst binnen eigen land. Datzelfde geldt voor de christelijke minderheid in de vlakte van Ninevé. Europese hulp bij beroepsopleidingen, banen voor jongeren, leningen voor startende ondernemers. Ten tweede: de Europese instellingen moeten de Iraakse regering dringend verzoeken – dat is heel urgent – de religievermelding op persoonsbewijzen te schrappen, want zo'n schrapping zou de persoonlijke veiligheid van religieuze minderheden, in het bijzonder christenen, aanzienlijk verhogen. Daarenboven leidt de bestaande religievermelding op identiteitsbewijzen op het ogenblik tot discriminatie bij onder meer sollicitaties en verandering van religie. Ten derde: op parlementair niveau zou ik onze Delegatie voor de betrekkingen met Irak willen verzoeken de vijf christelijke parlementariërs van het Iraakse parlement onze bereidheid te tonen hen met raad en daad bij te staan in deze precaire periode. En vanzelfsprekend, Voorzitter, commissaris, juich ik sowieso alle parlementaire contacten toe tussen Europa en Irak om de jonge democratie te steunen, en ik ben ook erg blij dat collega Mauro binnenkort een verslag over de Europese Unie en Irak voor de Commissie buitenlandse zaken zal voorleggen. Heel belangrijk. Tenslotte, Raad en Commissie, ik reken op uw – de Raad is er niet, maar goed, dat maakt niet uit – krachtige inspanning in de richting van de Iraakse autoriteiten voor het naakte voortbestaan van christelijke gemeenschappen en kerken in het legendarische tweestromenland.</p>
    </intervention>
    <intervention id="4-311" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur. – Mevrouw de Voorzitter, sinds de oorlog in Irak gaat dit land, in plaats van bevrijd te zijn van een militaire dictatuur, ten onder aan geweld. Het spektakel van de ophanging van Saddam Hoessein heeft geenszins bijgedragen aan een afname van dat geweld. Integendeel, het heeft de spanningen in dit land alleen maar verergerd.</p>
      <p sl="fr">U weet dat de strijd van de Europese Unie tegen de doodstraf een niet-aflatende strijd is. Wij zijn van mening dat we, door de doodstraf in Europa af te schaffen, hebben geholpen een stap vooruit te komen op de weg naar menselijke beschaving. Daarom vinden wij het idee van de mogelijke executie door middel van ophanging van Tariq Aziz, die samenwerkte met Saddam Hoessein, en twee van zijn handlangers verachtelijk, niet vanwege de persoon van Tariq Aziz, die ondanks alles, en ik heb hem goed gekend, een opmerkelijk persoon was, die helaas bij een totalitair systeem betrokken was geraakt. Toch ben ik van mening, en dat zeg ik op persoonlijke titel, dat hij, zeker op het laatste moment, belangrijke pogingen heeft gedaan om zijn land open te stellen.</p>
      <p sl="fr">Maar het is niet de zaak van Tariq Aziz waar het hier om gaat. We kunnen toch morgen niet onze televisie aanzetten en daar als symbool van de bevrijding van Irak de ophanging van Tariq Aziz aanschouwen. Daarom vraag ik mijn collega's om voor deze resolutie te stemmen, die ook een paragraaf bevat, die mijn instemming heeft, over de vervolging van christenen in Irak.</p>
    </intervention>
    <intervention id="4-312" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">auteur . − Mevrouw de Voorzitter, de doodstraf is een schending van het recht op leven zoals vastgelegd in de Universele Verklaring van de Rechten van de Mens. Het vormt de ultieme ontkenning van het bestaan van mensenrechten.</p>
      <p sl="en">Desalniettemin werd in 2009 in 18 landen de doodstraf voltrokken. In Irak werden meer dan 120 mensen en in Iran zelfs 388 mensen geëxecuteerd. De landen waar de doodstraf bestaat – waaronder de Verenigde Staten en China, en zo kunnen wij nog even doorgaan – zeggen dat mensen worden geëxecuteerd "in naam van het recht". Maar de doodstraf heeft niets te maken met "recht".</p>
      <p sl="en">De Europese Unie zet zich resoluut in voor afschaffing van de doodstraf overal ter wereld, en voor universele aanvaarding van dit beginsel. Deze resolutie herinnert ons eraan dat wij de strijd tegen de doodstraf moeten voortzetten. Wij doen een oproep aan de Irakese regering om de doodstraf af te schaffen.</p>
    </intervention>
    <intervention id="4-313" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">auteur . − Voorzitter, donkere wolken van moslimextremisme trekken over de gehele wereld en het Midden-Oosten. In Pakistan heeft Asia Bibi gemerkt dat ze ondanks haar gratie voor de extremisten niet veilig is. Ze zal helaas moeten uitwijken naar een ander land. Christenen in Irak zijn ook al massaal uitgeweken. Ze zijn structureel slachtoffer van die extremisten. In Irak wordt met zeer grof geweld een geloofsgemeenschap verdreven die daar al veel langer zit dan die extremisten. Daarom verdienen de christenen onze steun. Ze moeten bijeen kunnen blijven komen om hun geloof te belijden. Mijn oproep aan de Commissie is dan ook aan dit vraagstuk topprioriteit te geven. Krachtige Europese steun aan gematigde groepen in Irak is hard nodig. Dan kan mogelijk worden voorkomen dat straks een moslimextremist de laatste is die de kerkdeuren in Irak definitief dichttrekt en afsluit.</p>
    </intervention>
    <intervention id="4-314" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">auteur . − Voorzitter, collega's, de Verts/ALE-Fractie steunt voluit de twee punten in de resolutie. Ten eerste moet de strijd tegen de doodstraf worden voortgezet en ook de oproep om de doodstraf niet uit te voeren op Tariq Aziz en twee andere voormalige officieren. Ten tweede moet iedere persoon in Irak de mogelijkheid hebben om zijn geloof te belijden in het land, en elke aanval hierop veroordelen wij. Tot daar zijn wij opgetogen, maar mijn fractie is minder opgezet met wat er niet in de resolutie staat. Het Europees Parlement weigert blijkbaar te spreken over de vele mensenrechtenschendingen in Irak, waar wij als Europese lidstaten medeverantwoordelijk voor zijn. De buitenlandse troepen hebben toegelaten dat Iraakse veiligheidstroepen gevangenen onmenselijk behandelden, zelfs folterden en vermoordden. Het Verenigd Koninkrijk is hiervoor in maart dit jaar door het Europees Hof voor de rechten van de mens veroordeeld. De recente onthullingen door Wikileaks bevestigen deze praktijken, en deze zijn onaanvaardbaar. Om die reden hadden wij graag een sterke veroordeling gezien van de genoemde praktijken, gepleegd door zowel Amerikaanse als Europese troepen. Een verwijzing naar de oproep van de Hoge commissaris voor de mensenrechten van de VN, Navi Pillay, om de beschuldigingen van illegale ontvoeringen enerzijds en van mishandeling en moord in Iraakse gevangenissen anderzijds, grondig te onderzoeken, zou ook in deze resolutie op zijn plaats zijn. Het onderzoek ter zake dat recent door het Verenigd Koninkrijk is gestart moet algemeen navolging krijgen en lidstaten die troepen inzetten, moeten hun mensen voor hun wandaden verantwoordelijk houden. Ook de Commissie en de Raad moeten hierop aandringen; doodzwijgen is geen optie meer.</p>
    </intervention>
    <intervention id="4-315" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">auteur. – Mevrouw de Voorzitter, ik denk dat we het er allemaal over eens zijn dat de poging om Tariq Aziz terecht te stellen, de minister-president van Irak onder het regime van Saddam Hoessein, een tragedie en een farce is. Deze man is al tot een levenslange gevangenisstraf veroordeeld. Daarmee zijn we het niet oneens, maar ik denk niet dat we deze poging om hem terecht te stellen kunnen bespreken en veroordelen zonder tegelijkertijd te vermelden dat de Iraakse presidentiële raad al meer dan 900 doodvonnissen heeft laten volstrekken. We hebben de plicht om evenveel gewicht te geven aan degenen die onbekend zijn als aan degenen die heel bekend zijn. We verwelkomen natuurlijk de veroordeling van islamitisch terrorisme tegen christelijke gemeenschappen, maar we mogen niet zwijgen over de 30 000 personen die in Irak zonder aanklacht vastzitten, vanwege de militaire bezetting, en we mogen ook niet vergeten dat dit in de Iraakse samenleving tot problemen en conflicten heeft geleid. Het probleem bij deze resolutie is dat er met zo weinig aspecten rekening wordt gehouden. Daarom heeft mijn fractie een eigen resolutie ingediend.</p>
    </intervention>
    <intervention id="4-316" speaker_id="101580" name="Constance LE GRIP" is_mep="True" mode="spoken" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">auteur. – Mevrouw de Voorzitter, graag wilde ik, ter gelegenheid van dit debat over de situatie in Irak, over de terdoodveroordeling van Tariq Aziz en over de situatie van de christenen in Irak, de totale oppositie van mijn Fractie van de Europese Volkspartij (Christendemocraten) tegen de doodstraf herhalen.</p>
      <p sl="fr">Maar ik zou daarnaast, namens de fractie waar ik toe behoor, bovenal onze verontwaardiging willen uiten over de plotselinge verslechtering van de situatie van de christenen in Irak en onze gevoelens willen uitspreken over de recente moordaanvallen op de christelijke gemeenschappen in Irak, met name de lafhartige gijzeling in de Oud-Syrische kathedraal in Bagdad waar op 31 oktober jongstleden 58 doden vielen. Wij betuigen natuurlijk ook onze solidariteit aan de slachtoffers en de families van de slachtoffers.</p>
      <p sl="fr">Ter gelegenheid van dit debat willen wij de Iraakse autoriteiten plechtig en ernstig oproepen om alles te doen wat in hun macht ligt om de veiligheid en integriteit van de christenen in Irak te waarborgen; alle religieuze plaatsen in Irak te beschermen, de godsdienstvrijheid van de christenen in Irak te waarborgen, maar ook die van alle religieuze gemeenschappen en alle religieuze minderheden, en zich in te zetten voor een inperking van het interetnisch geweld. Waar het hier echt om gaat is vrede, om nationale verzoening in dit land en om de verdediging van onze waarden van vrijheid en tolerantie.</p>
    </intervention>
    <intervention id="4-317" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, de veroordeling tot de doodstraf van Tariq Aziz en het drama van de vervolgde christenen zijn misschien onderwerpen die logischerwijs apart zouden moeten worden behandeld. Toch is het misschien goed dat we beide onderwerpen tegelijkertijd bespreken, omdat we met deze resolutie duidelijk willen maken dat wij rechtvaardigheid willen in Irak en voor Irak.</p>
      <p sl="it">We willen rechtvaardigheid in Irak, omdat de christenen die het slachtoffer worden van de fundamentalistische ideeën van de talrijke groepen die om de macht strijden, absoluut onschuldig zijn. We willen rechtvaardigheid voor Irak, omdat het stabiliserings- en democratiseringsproces dat Irak momenteel ondergaat, geen schade mag oplopen door de dood van een man die misschien wel schuldig is, maar die het niet verdiend om te worden geëxecuteerd.</p>
      <p sl="it">Daarom geloof ik dat de resoluties verdergaande praktische implicaties kunnen krijgen als wij de oordelen en onderwerpen die erin aan de orde worden gesteld, overnemen in de overeenkomst tussen de EU en Irak. In praktische zin kan in die overeenkomst worden vastgesteld dat wij voorwaarden stellen voor het sluiten van economische overeenkomsten, voorwaarden die betrekking hebben op de eerbiediging van de mensenrechten en de bescherming van Irakese christenen.</p>
    </intervention>
    <intervention id="4-318" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, de dictator Saddam Hoessein heeft Irak en de Irakezen talloze gruweldaden aangedaan. Daarna, sinds 2003, hebben er in het land onder de buitenlandse militaire bezetting vreselijke schendingen van de mensenrechten plaatsgevonden, personen zijn gearresteerd, ontvoerd, soms zelfs wederrechtelijk gedood. Daarom is het des te significanter dat president Talabani heeft gezegd dat hij als socialist en humanist zou weigeren om het doodvonnis voor Tariq Aziz te tekenen. Ik denk dat het van het grootste belang is dat wij als Parlement verklaren dat we tegen de doodstraf zijn, los van de persoon, los van diens godsdienst, en dat we niet alleen maar strijden tegen het doodsvonnis tegen Tariq Aziz omdat hij een christen is. Net als mijn collega's betreur ik de aanvallen op de christelijke gemeenschap in Irak uiteraard ten zeerste, een gemeenschap die deel uitmaakt van de Iraakse culturele traditie, en die de Irakezen meer dan wie dan ook waarderen en weten te behouden. We mogen echter niet vergeten dat degenen die het meest hebben geleden onder het terroristische en fanatieke geweld in Irak moslims zijn, of ze nu sjiieten of soennieten zijn, of tot een andere stroming behoren. Het is belangrijker dan ooit dat wij, de Europese Unie, meer doen voor onze relaties met Irak, en deze kwestie bespreken met onze collega's in het Iraakse parlement, met name de afschaffing van de doodstraf.</p>
    </intervention>
    <intervention id="4-319" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">namens de ALDE-Fractie . – Mevrouw de Voorzitter, na de door de VS geleide invasie in 2003 werd de doodstraf in Irak tijdelijk niet meer toegepast, maar in augustus 2004 werd ze opnieuw ingevoerd. Sindsdien zijn honderden mensen ter dood veroordeeld en zijn velen terechtgesteld.</p>
      <p sl="en">Voor een stabiele toekomst is het in Irak net als in om het even welk land cruciaal dat mensenrechtenschenders voor het gerecht worden gedaagd. Politici en voormalige politici mogen daarop geen uitzondering vormen, aangezien ze de uiteindelijke en vaak rechtstreekse verantwoordelijkheid dragen voor die schendingen. Het is algemeen bekend dat de mensenrechten in Irak op grote schaal werden geschonden onder de verantwoordelijkheid van Saddam Hoessein, Tariq Aziz en anderen. Eerlijke processen en correcte procedures zijn onontbeerlijk om verzoening te verzekeren en om een constructieve stap in de richting van een betere toekomst te zetten.</p>
      <p sl="en">De Europese Unie is een gemeenschap van waarden en is als regio uniek in de wereld, met name wat de doodstraf betreft, die we volledig hebben afgeschaft. In onze betrekkingen met andere landen, ongeacht of het daarbij gaat om de Verenigde Staten dan wel om China, Iran of Irak, roepen we op om mensen bij wijze van straf niet het ultieme recht – het recht op leven – te ontzeggen.</p>
      <p sl="en">Jalal Talabani heeft verklaard dat hij het executiebevel voor Tariq Aziz niet zal ondertekenen, en we zijn ingenomen met dat signaal. Het zou deel moeten uitmaken van een samenleving die op de rechtsstaat gebaseerd is, waarin de mensenrechten van alle burgers worden geëerbiedigd, en de EU is bereid om de Iraakse regering te helpen om zich in die richting te ontwikkelen en te verzekeren dat schenders van mensenrechten op een correcte manier ter verantwoording worden geroepen.</p>
      <p sl="en">De stabiliteit van Irak is broos en zou wel eens kunnen worden verstoord door terechtstellingen die op de goedkeuring van de staatsmacht kunnen rekenen. Ondertekening en ratificatie van het tweede facultatieve protocol inzake de afschaffing van de doodstraf bij het Internationaal Verdrag inzake burgerrechten en politieke rechten en van protocol nr. 13 bij het Europees Verdrag tot bescherming van de rechten van de mens en de fundamentele vrijheden zouden Irak versterken in zijn aanpak van mensenrechtenschendingen. Het zou ook een welkome stap zijn op weg naar opname van het land in de internationale gemeenschap.</p>
    </intervention>
    <intervention id="4-320" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mevrouw de Voorzitter, mijn fractie, de Confederale Fractie Europees Unitair Links/Noords Groen Links, sluit zich niet aan bij de gemeenschappelijke resolutie over dit onderwerp, evenmin als bij de resolutie over Tibet. De zittingen van deze donderdagmiddag nemen een steeds surrealistischer vorm aan in deze vergaderzaal, zowel door de leegte die we constateren als door de aangeroerde onderwerpen en de wijze waarop ze worden behandeld. De prisma's waardoor sommigen hier steeds naar het ene of het andere land of naar het ene of het andere onderwerp kijken, staan haaks op het universele en ondeelbare idee van de mensenrechten zoals die in de internationale teksten die we pretenderen te verdedigen, uiteen zijn gezet.</p>
      <p sl="fr">Deze manier om de geloofwaardigheid van de Europese Unie op dit gebied teloor te zien en doen gaan is koren op de molen van al diegenen die zeggen dat Europeanen een westerse visie op de mensenrechten hebben en dat ze ook op dat gebied hun eigen model willen opleggen aan anderen.</p>
      <p sl="fr">Dames en heren, ik ben het met u eens dat terdoodveroordelingen, waaronder die van Tariq Aziz, en executies, die vaak voorkomen in Irak en ook vrouwen en kinderen treffen, aan de kaak gesteld moeten worden. Ik zou het echter prettig hebben gevonden als we ons op dezelfde wijze hadden gekant tegen de situatie van duizenden mensen die zonder reden worden vastgehouden, geen proces krijgen en slachtoffer zijn van folteringen. Ik zou het prettig hebben gevonden als we ons hadden gekant tegen de gewelddadigheden die door de Iraakse strijdkrachten en de bezettingsmacht worden gepleegd, en als we ons ook hadden gekant tegen de kindsoldaten en, vooral vandaag, op de internationale dag voor de uitbanning van geweld tegen vrouwen, tegen het geweld waar vrouwen in het kader van dit conflict het slachtoffer van zijn in Irak. Ik had het ook prettig gevonden als we ons hadden verzet tegen de manier waarop de Verenigde Staten het Kamp Ashraf hebben verlaten zonder zich te bekommeren om de honderden mensen die in dat kamp leefden.</p>
      <p sl="fr">Om al deze redenen, mevrouw de Voorzitter, zal onze GUE/NGL-Fractie niet voor deze resolutie stemmen, en evenmin voor de resolutie met betrekking tot Tibet.</p>
    </intervention>
    <intervention id="4-321" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, op 10 november zijn vijf mensen omgekomen in een bomaanslag tegen christenen, en nog maar een paar dagen daarvoor was er een aanslag op een katholieke kathedraal. Honderd mensen werden daarbij gegijzeld en veertig mensen kwamen als gevolg daarvan om. De afgelopen jaren zijn 900 000 christenen Irak ontvlucht. Deze gebeurtenissen schetsen een droevig beeld van de situatie van christenen in Irak en in het gehele Midden-Oosten. Het gaat niet om op zichzelf staande incidenten, maar betreft eerder een mondiale trend die plaatsvindt vlak buiten de grenzen van Europa, zowel in Egypte als incidenteel in Turkije. De EU zou genoeg druk moeten kunnen uitoefenen om de discriminatie van christenen te bestrijden. Wij hoeven alleen maar te denken aan het noordelijk deel van Cyprus, waar vanaf de Turkse bezetting ongeveer 150 kerken zijn vernietigd of omgebouwd tot moskee, en waar nog slechts één kerk over is waar de christelijke bevolking één keer per jaar een mis mag houden. En bedenk wel, ik heb het nu niet over Irak, maar over een eiland in de Middellandse Zee op de grens van Europa.</p>
      <p sl="de">Ik geloof dat het zinvol is als wij een permanent systeem invoeren om de vervolging van christenen bij te houden. Dat moet worden gevolgd door concrete acties, bijvoorbeeld het systematisch opnemen van clausules in internationale handelsovereenkomsten met de EU, die de vervolging van christenen verbieden. Wij kunnen niet leven met een situatie waarin wij enerzijds handel drijven met landen, maar anderzijds onze ogen sluiten voor de vervolging van christenen aldaar.</p>
      <p sl="de">Ik zou willen afsluiten met een paar woorden over de voormalige minister van Buitenlandse Zaken, de heer Aziz: zelfs voormalige leden van het regime van Saddam Hoessein hebben recht op een eerlijke rechtsgang. Voor wraakoefeningen is hier geen plaats. Zelfs deze voormalige ministers verdienen een eerlijk proces. Deze situatie is onacceptabel, met name in een nog jonge staat die wil uitgroeien tot democratie. Om die reden zou ik de EU willen oproepen om passende stappen te ondernemen en daarbij ondubbelzinnig te werk te gaan.</p>
    </intervention>
    <intervention id="4-322" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Voorzitter, in onze veilige Europese Unie zien we geloof en kerkbezoek als een privé-aangelegenheid. Maar in Irak is het uitkomen voor je christelijke geloof bijna een bewijs van uitzonderlijke moed geworden. We veroordelen vandaag natuurlijk de afschuwelijke aanslag van zondag 31 oktober, maar inmiddels zijn er nieuwe aanslagen gevolgd, waarbij ook weer doden zijn gevallen; afgelopen maandag nog twee broers in de stad Mosul. Collega Belder heeft de cijfers genoemd als het gaat om de steeds kleiner wordende groep Iraakse christenen die zich nog in Irak bevinden, waarvan er dan bovendien nog weer eens minstens 100 000 vluchteling in eigen land zijn. Dat lijkt toch op een gerichte strategie van sommige groeperingen om deze bevolkingsgroep te verdrijven. Wij kunnen als EU, commissaris, daar niet bij blijven toekijken. In de eerste plaats zal de Unie natuurlijk de helaas nog steeds zwakke Iraakse autoriteiten moeten aanspreken en ondersteunen om actie te ondernemen. Maar ik wil graag nog een stap verder gaan en inderdaad, zoals collega Mauro zegt, in de partnerschapsovereenkomst met Irak, waar nu over gesproken wordt, een veilige leefomgeving voor Iraakse christenen in Irak als prioriteit opnemen. Als ondervoorzitter van de Delegatie voor de betrekkingen met Irak zal ik daarop blijven toezien en ik hoor graag wat de Commissie hiervan vindt.</p>
    </intervention>
    <intervention id="4-323" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mevrouw de Voorzitter, het is schokkend en onaanvaardbaar dat veel onschuldigen in Irak weer eens hebben moeten lijden vanwege hun geloof.</p>
      <p sl="fi">Aanvallen tegen religieuze gemeenschappen moeten altijd en overal worden veroordeeld. Het recht van alle religieuze groepen om bijeen te komen en hun geloof te belijden moet onvoorwaardelijk zijn. De Europese Unie maakt zich niet alleen zorgen om christenen: de vrijheid van godsdienst en geweten moet voor iedereen in gelijke mate gelden. Het waarborgen van dit universele mensenrecht is ook de beste garantie om conflicten te voorkomen en op te lossen.</p>
      <p sl="fi">Deze resolutie is naar mijn mening een groot blijk van steun van het Europees Parlement aan het Irakese volk en een oproep aan hen om tegen geweld en terrorisme op te treden en resoluut voor democratie en algemene menselijke waardigheid te strijden.</p>
    </intervention>
    <intervention id="4-324" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mevrouw de Voorzitter, in Irak zijn in een maand tijd meer dan 50 christenen vermoord door extremisten.</p>
      <p sl="en">Het is een bijzondere verantwoordelijkheid van de nieuwe Iraakse regering om veiligheid, gerechtigheid en gelijke rechten voor alle geloofsgemeenschappen te garanderen. Dat is voor de regering in Bagdad de enige manier om respect te verwerven en vertrouwen op te bouwen, niet alleen intern maar ook in haar betrekkingen met de EU.</p>
      <p sl="en">In veel landen in het Midden-Oosten waar traditioneel christelijke minderheden op de vlucht moeten slaan, is de toestand alarmerend. De meeste Assyriërs in Irak zijn nu binnenlandse ontheemden. Het is volgens mij uiterst belangrijk dat mevrouw Ashton in de uitvoering van ons gemeenschappelijk buitenlands beleid regelmatig het probleem van vrijheid van godsdienst aan de orde stelt en dat toekomstige verdragen tussen de EU en derde landen een clausule met betrekking tot vrijheid van godsdienst bevatten.</p>
    </intervention>
    <intervention id="4-325" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mevrouw de Voorzitter, het afgelopen jaar heeft de christelijke gemeenschap in Irak te maken gehad met een enorme toename van religieus geweld en vervolging. Christenen ontvluchten Irak, bang voor bomaanslagen en bloedbaden. Terwijl ik deze afschuwelijke terroristische aanvallen veroordeel, moet ik eerlijk zeggen dat de Amerikaanse invasie de situatie in dit opzicht heeft verergerd, en het is daarom de verantwoordelijkheid van de Verenigde Staten om de situatie te verbeteren. In het algemeen hebben religieuze en nationale verdeeldheid en onderlinge haat in Irak zulke vormen aangenomen dat het land in groot gevaar is. De democratische wereld verwacht dat de Iraakse regering zo snel mogelijk de doodstraf afschaft. Ik verwelkom het besluit van de president van Irak om het bevel voor de executie van Tariq Aziz niet te ondertekenen, maar wij zullen nauwlettend in de gaten houden hoe het Iraakse parlement zich in deze zaak gedraagt.</p>
    </intervention>
    <intervention id="4-326" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, het is een schandaal dat na tweeduizend jaar van aanwezigheid van christelijke gemeenschappen in de geografische regio die wij nu kennen als Irak, deze gemeenschappen worden bedreigd met verdwijning, met name gelet op de interventie door het Westen van de afgelopen jaren en het feit dat deze gebeurtenissen plaatsvinden onder een democratische regering die wordt gesteund door de Europese Unie. Wij kunnen dit niet tolereren. Nog afgezien van het algemene punt van godsdienstvrijheid, is dit een absoluut schandaal en daarom verwelkom ik ook het feit dat een aantal christelijke bisschoppen in december uit Irak naar Straatsburg zal afreizen om ons in detail te informeren over de situatie van hun religieuze gemeenschappen.</p>
      <p sl="de">Het moet duidelijk zijn dat het hier niet volstaat om het gebruikelijke vermoeide gebaar te maken. Er ligt hier werkelijk een taak voor ons. 80 procent van de Europeanen is christen. Uiteraard zijn wij voorstander van religieuze vrijheid in het algemeen, maar wie bekommert zich nog om de belangen van deze mensen als wij het niet doen? Er zijn mensen die zelfs het gruwelijke regime van Saddam Hoessein in hun land hebben overleefd, maar wier bestaan nu wordt bedreigd.</p>
      <p sl="de">Dat is waarom het Europees Parlement zich moet richten op de mensenrechten in deze regio. Ik wil daarom een beroep doen op barones Ashton om hetzelfde te doen en om ons regelmatig op de hoogte te stellen van de toestand van deze christenen.</p>
    </intervention>
    <intervention id="4-327" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, het vermoorden van christenen gaat maar door, vandaag in Irak, Nigeria, Egypte, Afghanistan, gisteren in Sudan, Indië en Indonesië, en morgen, als ze dit overleven, als ze geen slachtoffers worden van pogroms, geweld, verkrachting en agressie, dan moeten ze leven als paria's, en hun geloof verbergen, zelfs daar waar hun culturele, politieke en economische wortels veel verder teruggaan dan de opkomst van de islam in hun thuisland. Ondanks het appel van de westerse moslimintellectuelen wordt er in deze landen niets gedaan om hun veiligheid te garanderen. Hun enige schuld is dat ze hetzelfde geloof belijden als de Europeanen en de Amerikanen.</p>
      <p sl="pl">In 2010 heeft het moslimfundamentalisme Arabische volgelingen van Christus voor onze ogen vernietigd. Geen enkele gemeenschap verdient zo'n lot. Er moet worden opgemerkt dat moslims in geen enkel land met een christelijke cultuur zo slecht worden behandeld als de christenen in moslimgebieden. Het Parlement dient een verslag op te stellen over de situatie van de christenen in moslimlanden en de Europese instellingen dienen bij onderhandelingen met deze landen de kwestie van vervolgingen op de agenda plaatsen.</p>
    </intervention>
    <intervention id="4-328" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Mevrouw de Voorzitter, niets is minder logisch dan de doodstraf – iemand doden om aan te tonen dat het verkeerd is om te doden. De Iraakse bevolking is het slachtoffer van enorme verdrukking geweest. Eerst trad de dictator Saddam Hoessein met geweld en verdrukking op tegen andersdenkenden en tegen diegenen die kritiek uitten op zijn regime. Nu gaat de bevolking gebukt onder een bezettingsmacht die meer belangstelling heeft voor de opbouw van gewapende macht dan voor democratie. Er wordt nog altijd met geweld en onderdrukking opgetreden tegen diegenen die kritiek hebben op de bezettingsmacht.</p>
      <p sl="sv">Nu worden de christenen voortdurend het slachtoffer van geweld en verdrukking. Er moet een einde komen aan het geweld en de verdrukking in Irak. We hebben in dat opzicht een verantwoordelijkheid. Je zou het etnische zuivering kunnen noemen. Dat is waar we het hier over hebben. Mensen worden uit Irak verjaagd. Wij moeten er daarom op toezien dat we ze niet uit de EU verjagen. Dat is onze plicht. We mogen geen Irakezen terugsturen naar zeker lijden en zekere verdrukking.</p>
    </intervention>
    <intervention id="4-329" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, de Iraakse overheid heeft waarschijnlijk goede bedoelingen, maar we moeten allemaal een grotere inspanning leveren om de christelijke gemeenschap in dat land te beschermen. Deze gemeenschap wordt momenteel gediscrimineerd, aangevallen, en zelfs vermoord, dit alles met slechts een doel: haar volledig verwijderen uit een streek waar ze al bijna tweeduizend jaar woont.</p>
      <p sl="pl">De Europese Unie moet in deze kwestie resoluter optreden en geen rekening houden met de zelfcensuur van politieke correctheid, die zelfs voelbaar is in de tekst van de resolutie die we zo dadelijk zullen aannemen. Om de Iraakse christenen vandaag te beschermen zijn er natuurlijk hulpverlening aan ontheemde personen en opvang in onze landen vereist, maar ook politieke veranderingen in Irak. En dit moet zeker het motto, het hoofdmotto van ons diplomatiek beleid in de wereld worden. Dat is mijn appel naar de Commissie en naar Catherine Ashton toe. Vrijheid van godsdienst, in het bijzonder voor de christelijke gemeenschappen, moet het „vlaggenschip" van de Europese diplomatie zijn.</p>
    </intervention>
    <intervention id="4-330" speaker_id="97294" name="Catherine SOULLIE" is_mep="True" mode="spoken" nationality="France" birth_date="18-07-1954" birth_place="Cite d'Aunis" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, de christenen zijn waarschijnlijk een van de meest vervolgde religieuze bewegingen ter wereld. In het Midden-Oosten worden ze door bepaalde extremistische groepen gezien als, en ik citeer, "legitieme doelen" en het doel is eenvoudigweg hun vertrek uit de regio, een regio waar het christendom is ontstaan en waar de historische aanwezigheid van dat christendom onontbeerlijk is voor een bepaald evenwicht. De gebeurtenissen bij de kathedraal in Bagdad zijn slechts het hoogtepunt van een situatie die we al veel te lang passief hebben aangekeken.</p>
      <p sl="fr">De Europese Unie moet, als speler op het wereldtoneel en handelspartner van een groot aantal landen in deze regio, haar verontwaardiging ten opzichte van deze situatie duidelijk laten horen. Discriminatie, in welke vorm dan ook, mag niet getolereerd worden. De democratie kan in deze regio slechts overwinnen als de meest fundamentele mensenrechten, zoals de vrijheid van godsdienst, worden gerespecteerd.</p>
    </intervention>
    <intervention id="4-331" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, het Parlement moet zich luid en duidelijk uitspreken tegen het geweld tegen de christelijke minderheid in Irak. Dit is een hoofdstuk in een lange geschiedenis van discriminatie en martelaarschap, die al meer dan tweeduizend jaar voortduurt. Het is niet te bevatten dat deze geschiedenis ook in het derde millennium wordt voortgezet.</p>
      <p sl="it">Ik ben het eens met de noodzaak om gematigde Irakezen en naar Koerdistan gevluchte christenen te steunen, en ook met de noodzaak om verwijzingen naar de geloofsovertuiging te verwijderen uit identiteitsdocumenten. Ik wil vandaag echter de aandacht vragen voor het meest absurde aspect van deze trieste geschiedenis. Voor christenen is het kruis, dat misschien symbool lijkt te staan voor de dood, juist een symbool van vrijheid, omdat de dood van Christus aan het kruis de mens heeft bevrijd van de zonde en de duisternis. Het is ongehoord dat er mensen zijn die niet de vrijheid hebben om een symbool van vrijheid te aanbidden, en dat deze mensen bij het verlaten van de kerk worden vermoord, enkel omdat ze de kerk hadden bezocht.</p>
    </intervention>
    <intervention id="4-332" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, de Europese Commissie deelt de diepe bezorgdheid van het Europees Parlement met betrekking tot de mensenrechtensituatie in Irak die de Parlementsleden zo expliciet en duidelijk hebben verwoord. De Raad Buitenlandse Zaken veroordeelde maandag onvoorwaardelijk de recente terroristische aanslagen, met name de aanslagen die gericht waren tegen plaatsen waar burgers samenkomen, waaronder gebedsplaatsen van christenen en moslims.</p>
      <p sl="en">Naar aanleiding van de vaststelling van de conclusies die de hoge vertegenwoordiger en vicevoorzitter van de Commissie, mevrouw Ashton, had voorgesteld, benadrukte de Raad ook dat de nieuwe regering in Irak zichzelf ten dienste zal moeten stellen van nationale verzoening. Dat betekent dat ze de belangen en noden moeten vertegenwoordigen van alle Irakezen, ongeacht geloofsovertuiging en etnische afkomst. De bescherming en bevordering van de mensenrechten, met inbegrip van de rechten van personen die tot minderheden behoren, moeten een topprioriteit zijn. In haar dialoog met Irak uit de Europese Unie regelmatig haar bezorgdheid met betrekking tot de mensenrechten, met inbegrip van vrijheid van godsdienst of geloof, maar ook met betrekking tot de doodstraf.</p>
      <p sl="en">Tien dagen geleden deed de EU een dringende en rechtstreekse oproep aan de autoriteiten als reactie op het arrest van het Iraakse Hooggerechtshof dat vijf vertegenwoordigers van het voormalige regime, waaronder Tariq Aziz, ter dood veroordeelde. De EU herinnerde aan haar vastberaden verzet tegen de toepassing van de doodstraf, ongeacht de omstandigheden, waarbij ze als een eerste stap aandringt op een mondiaal moratorium op de doodstraf. Mensenrechten bekleden een prominente plaats in de partnerschaps- en samenwerkingsovereenkomst die we weldra met Irak hopen te ondertekenen. Dat is het antwoord op de vraag van mevrouw de Lange.</p>
      <p sl="en">Sinds 2003 is een belangrijk deel van de EU-samenwerking met Irak gericht geweest op het versterken van de rechtsstaat en het bevorderen van de mensenrechten en fundamentele vrijheden, bijvoorbeeld via EUJUST LEX en communautaire bijstand. Er zijn ook veel middelen uitgetrokken om de meest kwetsbare Irakezen te beschermen en helpen. Velen van hen zijn, om voor de hand liggende redenen, binnenlands ontheemd en leven nu in gebieden waar minderhedengroepen een groot deel van de bevolking uitmaken. Onze activiteiten waren zeer divers van aard: van het bevorderen van de mensenrechten, over het beter bekend maken van de mensenrechten onder kwetsbare groepen tot het renoveren van scholen in gebieden die tijdens het debat al werden vermeld, zoals Nineveh, met een grote christelijke bevolking.</p>
      <p sl="en">Humanitaire hulp blijft ook de kwetsbaarsten in en buiten Irak bereiken. Europese hulp kan niet specifiek bedoeld zijn voor etnische of religieuze gemeenschappen maar zou de kwetsbaarste Irakezen, ongeacht waar ze leven, moeten helpen en doet dat ook.</p>
      <p sl="en">We onderschatten de uitdagingen niet waarmee de Iraakse regering wordt geconfronteerd. Het is geen gemakkelijke taak om de extremisten uit te roeien die met barbaarse daden sektarische spanning proberen te veroorzaken. Veiligheid, ontwikkeling en de handhaving van de mensenrechten zijn nauw met elkaar verbonden. De EU blijft vastberaden om Irak zo goed mogelijk te helpen om met betrekking tot elk van die drie kwesties vooruitgang te boeken. Minder verdienen de mensen in Irak niet.</p>
    </intervention>
    <intervention id="4-333" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt zo dadelijk plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-795" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Ik treed mijn collega's in dit Parlement bij in hun veroordeling van de aanhoudende moorden, executies en mensenrechtenschendingen in Irak. Voor de christelijke minderheid in Irak is de situatie een kwestie van leven of dood: in een meedogenloos bloedbad in de Sayidat Al-Najat-kathedraal werden op 31 oktober bijna 50 mensen gedood. Human Rights Watch schat dat bijna de helft van de christelijke bevolking in Irak – honderdduizenden mensen – sinds 2003 het land heeft moeten ontvluchten. We moeten voor hun leven en hun vrijheid blijven vechten. We moeten opkomen voor de rechten van minderheden en ons blijven verzetten tegen moord, geweld, segregatie en elke vorm van discriminatie op basis van etnische afkomst of religieuze overtuiging. Ik roep de Commissie en de Raad op om de kwestie van de veiligheid van christenen in Irak dringend aan de orde te stellen, nu de EU in de richting van nauwere samenwerking met de Iraakse regering blijft gaan.</p>
    </intervention>
  </section>
  <section id="creitem29" title="12.2. Tibet – plannen om het Chinees te gebruiken als belangrijkste onderwijstaal">
    <intervention id="4-335" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het debat over zes ontwerpresoluties inzake Tibet – plannen om het Chinees te gebruiken als belangrijkste onderwijstaal .</p>
    </intervention>
    <intervention id="4-336" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">auteur . − Mevrouw de Voorzitter, in oktober waren we getuige van vreedzame protesten van duizenden Tibetanen tegen het plan van de Chinese autoriteiten om het onderwijsbeleid te wijzigen. Het huidige tweetalige model, dat de etnische minderheiden de mogelijkheid geeft om naast het Chinees in hun eigen volkstaal onderwijs te volgen, zou worden vervangen door een formule waarbij het Chinees de basistaal in het onderwijs wordt.</p>
      <p sl="pl">Qiang Wei, de secretaris van de Chinese Communistische Partij in de provincie Qingai, kondigde in een persartikel aan, dat de gemeenschappelijke Chinese taal voor 2015 de hoofdtaal in het basisonderwijs zal worden. Om de Tibetanen en vertegenwoordigers van andere etnische groepen in China goed op de arbeidsmarkt te laten functioneren, moeten ze de mogelijkheid krijgen om Chinees te leren, maar niet ten kosten van aangepast onderwijs in hun moedertaal.</p>
      <p sl="pl">We mogen niet vergeten dat de rechten waarvoor de Tibetanen vechten, voortvloeien uit artikel 4 van de Chinese grondwet en artikel 10 van de wet op de regionale nationale autonomie. De Tibetanen vragen dus dat de rechten die hun zijn toegekend, worden geëerbiedigd, en het Europees Parlement moet hen resoluut steunen in hun streven naar behoud van hun eigen cultuur, waarvan de taal een basiselement is. Ik denk dat we ons allemaal kunnen inleven in de woorden van Dokru Choedak, een voorvechter voor behoud van de Tibetaanse taal, dat school en taal een wezenlijk onderdeel van nationale identiteit vormen.</p>
    </intervention>
    <intervention id="4-337" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">auteur . − Mevrouw de Voorzitter, cultuur en culturele expressie schragen de waarde en identiteit van mensen. Om het met de woorden van Aristoteles te zeggen: het gaat niet om uiterlijke vorm maar om innerlijke betekenis.</p>
      <p sl="en">Wanneer cultuur wordt gebruikt als instrument om waarden op te leggen en om verscheidenheid en vrijheid van meningsuiting uit te hollen, dan is het als een wapen. Het is daarom een zeer zorgwekkende ontwikkeling dat het Mandarijns Chinees is ingevoerd als voornaamste onderwijstaal en als belangrijkste taal voor documenten voor Tibetanen. Als China ten doel heeft om de Tibetaanse cultuur op die manier te ondergraven, dan handelt het in strijd met zijn zelfverklaarde doelstellingen van harmonieuze betrekkingen met de talloze culturen, etnische bevolkingsgroepen en identiteiten die het land telt. De Chinese autoriteiten moeten ook buitenlandse media toegang bieden tot Tibet, zonder dat ze speciale vergunningen nodig hebben, en ze moeten in het hele land ongecensureerde communicatie en toegang tot informatie toestaan en toelaten – ook op het internet.</p>
      <p sl="en">Niet alleen economische ontwikkeling draagt bij tot welvaart; culturele verscheidenheid en eerbiediging van de mensenrechten doen dat evenzeer. De EU zou de mensenrechten, met name voor etnische en culturele minderheden, altijd als een prioriteit moeten beschouwen in haar betrekkingen met China.</p>
    </intervention>
    <intervention id="4-338" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . − Mevrouw de Voorzitter, de grote Europese landen besteden veel aandacht aan de toenadering tot China op het gebied van economische betrekkingen, investeringen en handel. De rol van het Europees Parlement is daarom des te groter en we moeten luidop spreken over de mensenrechten en over het feit dat ze worden geschonden. Ik denk dat het Europees Parlement heel sterk de nadruk moet leggen op het recht van de Tibetanen op hun eigen taal, het recht op ongehinderde contacten met de buitenwereld via Internet – we leven toch in de 21e eeuw – en het recht op contact met buitenlandse journalisten, want het verbod op bezoek van buitenlandse correspondenten in deze regio is een betreurenswaardige zaak. Tot slot wil ik nog zeggen dat het opleggen van de staatstaal in Tibet een uiterst onrustwekkende zaak is.</p>
    </intervention>
    <intervention id="4-339" speaker_id="2054" name="Heidi HAUTALA" is_mep="True" mode="spoken" role="rapporteur" nationality="Finland" birth_date="14-11-1955" birth_place="Oulu" m_state="FI">
      <p sl="fi">Mijnheer de Voorzitter, artikel 4 van de Grondwet van de Volksrepubliek China garandeert alle burgers en nationaliteiten het recht hun eigen gesproken en geschreven taal te gebruiken en te ontwikkelen. In dit opzicht zijn wij zeer terecht bezorgd over het nieuws dat wij onlangs hebben gekregen dat de positie van het Tibetaans als onderwijstaal waarschijnlijk wordt verzwakt. Ik weet dat er in dit enorme land ook protesten zijn tegen het feit dat de varianten van het Chinees die in Sjanghai en Kanton worden gesproken op dezelfde wijze zullen verdwijnen, en dit is een net zo grote reden tot zorg.</p>
      <p sl="fi">Het zou goed zijn als de Volksrepubliek China zou erkennen dat het behoud van de Tibetaanse cultuur wezenlijk afhangt van de taal en dat het Tibetaans de eerste onderwijstaal moet blijven en ook op universiteiten moet kunnen worden gebruikt. Natuurlijk is echte tweetaligheid een belangrijk doel. Erkend moet worden dat het verstandig is als Tibetanen ook Chinees leren, maar om van het Chinees de eerste onderwijstaal te maken, is beslist problematisch, omdat de Tibetaanse cultuur daaronder te lijden zal hebben.</p>
      <p sl="fi">Het is ook belangrijk dat China eindelijk het Internationaal Verdrag inzake burgerrechten en politieke rechten ratificeert, dat het al jaren geleden heeft ondertekend, omdat dat bijdraagt aan de bescherming van etnische en religieuze minderheden en het behoud van hun talen en culturen.</p>
    </intervention>
    <intervention id="4-340" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">auteur. – Mevrouw de Voorzitter, als wij opstaan om te spreken in het Europees Parlement, kunnen wij gewoon onze moedertaal gebruiken. De Chinese regering is van plan de Tibetanen dit fundamentele recht te ontzeggen en bedreigt hen met verlies van identiteit. Duizenden Tibetanen hebben tijdens vreedzame protesten op scholen en universiteiten campagne gevoerd tegen het mogelijke einde van het tweetalige beleid. Op 27 oktober heb ik voor het gebouw van het Europees Parlement in Brussel een verzoekschrift ontvangen van Tibetaanse schoolkinderen die onze solidariteit vragen. De Chinese ambassadeur, de heer Song, heeft gisteren benadrukt dat tweetalig onderwijs in Tibet een belangrijke maatregel was om de Tibetaanse cultuur te ondersteunen. Al heb ik geluisterd naar wat hij te zeggen had, ik weet nog niet zo zeker of ik hem wel kan geloven. Uiteindelijk heeft hij de vele mediaberichten die erop wijzen dat het Mandarijn de hoofdtaal wordt op alle onderwijsinstellingen in de regio Quinghai, niet ontkend. Het Kantonees en het Shanghainees worden eveneens in het gehele onderwijsstelsel vervangen door het Mandarijn. Dit gebeurt zelfs op de radio, ondanks het feit dat de Chinese regering beweert dat het Mandarijn slechts wordt gesproken door de helft van de Chinese bevolking. Artikel 4 van de grondwet en artikel 10 van de wet op de regionale nationale autonomie benadrukken de vrijheid van alle etnische groepen om hun eigen geschreven en gesproken taal te ontwikkelen. Commissaris Lewandowski, ik wil u met klem vragen dat deze zorgwekkende ontwikkeling ter tafel wordt gebracht tijdens de dialoog tussen de EU en China. Kunt u een groep deskundigen op onderzoeksmissie naar de regio sturen, om vast te stellen waar de bedreiging voor het tweetalige systeem werkelijk ligt? De Tibetaanse taal kan worden aangevuld met Chinees, maar mag er zeker niet door worden vervangen.</p>
    </intervention>
    <intervention id="4-341" speaker_id="96776" name="Róża THUN UND HOHENSTEIN" is_mep="True" mode="spoken" nationality="Poland" birth_date="13-04-1954" birth_place="Kraków" m_state="PL">
      <p sl="pl">namens de PPE-Fractie . – Mevrouw de Voorzitter, vandaag kan er niemand van ons nog klagen over een gebrek aan kennis of informatie over wat er in Tibet gaande is. Desondanks doen we nog steeds bijna geen inspanning om tegen te gaan dat China de Tibetanen als individuen en als er volk vernietigt, samen met hun schitterende cultuur en prachtige, authentieke religiositeit.</p>
      <p sl="pl">Vandaag spreken we over de vernietiging van de Tibetaanse taal en zijn vervanging door het Mandarijns. Velen van ons in deze zaal, en velen van onze voorouders vochten voor hun nationale talen tegen de wil van bezetters en dictators, en betaalden hiervoor vaak een hoge prijs, want we wisten dat het verlies van onze eigen taal ook het verlies van de laatste hoop was om ooit onszelf te kunnen zijn in ons eigen land. Met deze ervaring, die het lot van vele Europeanen was, in het achterhoofd, moeten we eisen dat diegenen die in onze naam met China onderhandelen, bij de gesprekken over de ontwikkeling van technologieën, investeringen, handel enzovoort, het thema van de notoire schending van de mensenrechten in China niet vergeten. Ik voeg me bij het appel van alle voorgaande sprekers en wil verzoeken om bij onderhandelingen met de Chinese overheid over de mensenrechten deze kwestie niet naar de achtergrond te schuiven, onafhankelijk van het feit of we nu net een economische crisis hebben of niet.</p>
    </intervention>
    <intervention id="4-342" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">namens de ALDE-Fractie . – Mevrouw de Voorzitter, in Estland hebben we doorheen de geschiedenis veel moeite moeten doen om de taal van de inheemse bevolking te behouden. Nadat we in 1991 onze onafhankelijkheid herwonnen, genoten we eindelijk de vrijheid om onze taal te spreken en onze cultuur en identiteit te koesteren. Het bedroeft me om te zien dat het Tibetaanse volk wordt onderdrukt en dat zijn taal, identiteit, cultuur en religie tot uitroeiing zijn veroordeeld.</p>
      <p sl="en">De Volksrepubliek China past dezelfde methode toe om de Tibetanen te marginaliseren als de Sovjet-Unie op de Esten toepaste. Net als de russificatie van Estland tijdens de Sovjetbezetting gebeurt de sinificatie van Tibet door niet-inheemse mensen zich te laten vestigen op het grondgebied van de inheemse bevolking.</p>
      <p sl="en">Zolang als de bevolkingsgroep van de Han-Chinezen in Tibet blijft groeien, hebben de Tibetanen het recht om zich geïntimideerd te voelen. De plannen van de Chinese autoriteiten om Mandarijnenchinees in te voeren als belangrijkste onderwijstaal, zijn een schending van de rechten van de inheemse bevolking. Ik zou willen dat die schending als prioritair onderwerp aan de orde wordt gesteld en wordt opgelost in het EU-beleid ten aanzien van de Volksrepubliek China.</p>
    </intervention>
    <intervention id="4-343" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">namens de Verts/ALE-Fractie. – Mevrouw de Voorzitter, ik ben tegen deze resolutie. Mijn fractie heeft mij gelegenheid gegeven mijn bezwaren te uiten, ondanks het feit dat de meesten van mijn collega's mijn mening niet delen.</p>
      <p sl="de">Zoals gezegd, heeft de Chinese ambassadeur gereageerd op de kritiek die is geuit. Het kan zijn dat zijn brief niet op elke afzonderlijke vraag ingaat, maar waarom zouden wij eerst een resolutie willen aannemen in plaats van de dialoog op te zoeken? Kunnen wij onszelf nog wel serieus nemen als wij eerst een resolutie aannemen en vervolgens zeggen, zoals een van de vorige sprekers deed: laten wij maar een groep deskundigen op onderzoeksmissie naar de regio sturen, om vast te stellen waar de bedreiging voor het tweetalige systeem werkelijk ligt?</p>
      <p sl="de">Ik geloof niet dat het aanvaardbaar is om te praten over de ondergang van de Tibetaanse taal. Het valt niet binnen het mandaat van dit Parlement om te beslissen over hoeveel Hongaars er wordt onderwezen op scholen in Slowakije of Roemenië, maar dit Parlement voelt zich wel gerechtigd te bepalen of er wiskunde wordt gegeven in het Tibetaans of in een andere taal. Ik vraag mij af of dit verstandig is.</p>
      <p sl="de">Tot slot geloof ik dat het een vergissing is om het vraagstuk van het talenbeleid te koppelen aan de Dalai Lama. Het gaat hier toch om twee zeer verschillende dingen. Ik geloof niet dat wij door een dergelijke stap te nemen, echt zullen bijdragen aan het voorkomen dat deze mensen hun eigen taal kunnen gebruiken.</p>
    </intervention>
    <intervention id="4-344" speaker_id="96770" name="Joanna Katarzyna SKRZYDLEWSKA" is_mep="True" mode="spoken" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, taal is het belangrijkste attribuut van onze identiteit en het hoofdinstrument voor sociale communicatie. Vandaag debatteren we over de pogingen van de overheid van de Chinese Volksrepubliek om de Chinese taal in te voeren als de enige, verplichte taal in het onderwijssysteem in Tibet. Dit is een aanslag op de cultuur van dit volk. Tot nu toe was het Tibetaans de officiële taal in Tibet en in de regio's van China waar de Tibetanen de belangrijkste etnische groep vormen. Het gebruik en de ontwikkeling van deze taal zijn voor de Tibetanen een van de belangrijkste aspecten van de uitoefening van hun feitelijke autonomie. Het is begrijpelijk dat de kennis van de Chinese taal noodzakelijk is voor diegenen die buiten Tibet werk willen zoeken, en de invoering van het Chinees als vak lijkt hiervoor een gepaste en adequate oplossing. Het vervangen van het Tibetaans door het Chinees als onderwijstaal is dat niet.</p>
      <p sl="pl">Daarom moeten we reageren tegen deze poging om de Tibetanen hun basisinstrument voor communicatie te ontnemen. Door de Tibetanen de mogelijkheid te ontnemen om het Tibetaans te leren streeft China langzaam maar consequent naar de opheffing van de autonomie van Tibet en de vernietiging van het Tibetaanse culturele erfgoed.</p>
    </intervention>
    <intervention id="4-345" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">(in een "blauwe kaart"-vraag aan Reinhard Bütikofert, krachtens artikel 149, lid 8). – Mevrouw de Voorzitter, ik wil onze collega een vraag stellen, als hij dat goed vindt. Waarom is, in dit geval, het standpunt van de Chinese ambassadeur over deze zaak relevanter dan onze wens te spreken over wat er in Tibet gebeurt? Als ik het goed heb begrepen, dan is de reden hiervoor zijn opvatting dat wij moeten afgaan op wat de Chinese ambassadeur zegt in plaats van wat onze eigen overtuigingen ons zeggen.</p>
    </intervention>
    <intervention id="4-346" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">Mevrouw de Voorzitter, ik ben mijn collega-afgevaardigde zeer erkentelijk voor deze vraag, omdat het mij gelegenheid geeft te herhalen wat ik eerder al zei. Ik zei niet dat wij de Chinese ambassadeur moesten geloven. Wat ik zei was dat het verstandiger zou zijn als wij onze verantwoordelijkheid serieus namen en de dialoog zouden opzoeken. Pas daarna zouden wij moeten gaan praten over een resolutie.</p>
      <p sl="de">Het is niet zinnig om te zeggen dat wij nu een resolutie moeten aannemen en vervolgens deskundigen naar China moeten sturen om uit te vinden of en, zo ja, waar precies de tweetaligheid wordt bedreigd. Ik geloof dat als wij iets willen doen aan de doelmatigheid van de mensenrechten, wij niet alleen onze eerbare intenties moeten uitspreken, maar ook echt met de kwestie aan de slag moeten gaan, zodat wij vermijden dat wij alleen maar schade aanrichten aan een reeds complexe situatie.</p>
    </intervention>
    <intervention id="4-347" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Met genoegen steun ik de gezamenlijke ontwerpresolutie, aangezien hierin eenduidig de principes staan geformuleerd die ik als vertegenwoordiger van een van oudsher bestaande nationale minderheid volledig als de mijne beschouw. Voorbeelden hiervan zijn het principe dat de onderdrukking van minderheidstalen de mensen die tot de betreffende minderheid behoren, fundamenteel in hun vrijheidsrechten schendt, dat onderwijs in de moedertaal het meest geschikt is voor het opdoen van kennis en dat de lokale overheden en gemeenschappen de bevoegdheid moeten krijgen om besluiten uit te vaardigen over de taal van het onderwijs.</p>
      <p sl="hu">Graag maak ik alle collega's die de ontwerpresolutie steunen, erop attent dat deze principes helaas ook in bepaalde lidstaten van de Europese Unie niet volledig worden gewaarborgd. Dit wordt onder andere bewezen door de ook nu nog vigerende Slowaakse taalwet en de Roemeense onderwijswet die het onderwijs in bepaalde vakken slechts in de taal van de staat mogelijk maakt. Ik zou nog meer EU-landen kunnen opnoemen, maar dat doe ik nu niet. Ik ben er een fervent voorstander van dat er wordt gelet op rechtsschendingen buiten de Europese Unie, maar tegelijkertijd vind ik het belangrijk dat we ook niet stilzwijgend voorbijgaan aan voor nationale minderheden nadelige praktijken die kunnen worden aangetroffen op het grondgebied van de Europese Unie.</p>
    </intervention>
    <intervention id="4-348" speaker_id="96716" name="Zuzana BRZOBOHATÁ" is_mep="True" mode="spoken" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Geachte Voorzitter, ik zou graag willen verwijzen naar de door de Chinese Volksrepubliek uitgesproken wens van harmonieuze betrekkingen tussen alle 56 etnische minderheden op het grondgebied van de republiek. Juist met het oog op dit feit acht ik het van groot belang dat alle steun wordt verleend aan het behoud van het Tibetaans dat een van de vier oudste en meest oorspronkelijke Aziatische talen is, en dat bovendien een fundamentele bouwsteen is van de Tibetaanse identiteit, cultuur en religie. Bovendien maakt het Tibetaans tezamen met de hele Tibetaanse cultuur een onvervangbaar onderdeel uit van het mondiaal cultureel erfgoed en is het de getuigenis van een historisch rijke beschaving. Ik wil geloven dat China artikel 4 van de grondwet van de Chinese Volksrepubliek alsook artikel 10 van de wet op de regionale nationale autonomie dat alle volkeren het recht garandeert op het gebruik en ontwikkeling van de eigen gesproken en geschreven taal, consequent zal toepassen.</p>
      <p sl="cs">Elke etnische minderheid heeft het onvervreemdbare recht op het gebruik van haar eigen taal en schrift. Een rechtvaardig tweetalig onderwijssysteem leidt tot betere samenwerking en wederzijds begrip, zeker wanneer Tibetanen Chinees leren en de in de Tibetaanse gebieden levende Han-Chinezen worden aangemoedigd zich het Tibetaans eigen te maken. Aangezien alle door mij genoemde punten in onderhavige gezamenlijke ontwerpresolutie terugkomen, heb ik besloten er voor te stemmen.</p>
    </intervention>
    <intervention id="4-349" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">China is zowel economisch als militair een grootmacht en de Chinese regering heeft door haar doen en laten haar burgers duidelijk laten voelen dat zij de beginselen op het vlak van cultuur, beschaving en de democratie zoals die in de omringende wereld gelden, selectief zal toepassen, namelijk alleen daar waar het in haar straatje past om de macht in handen te kunnen houden.</p>
      <p sl="sk">Ik geloof niet dat onze verontwaardiging ook maar iets verandert aan de intenties van de Chinese regering om op haar grondgebied een eigen onderwijsbeleid te voeren. Dat neemt niet weg dat wij onze Chinese partners erop dienen te wijzen dat het Tibetaanse volk recht heeft op behoud van zijn identiteit, taal en dat bij de opleiding van kinderen hun moedertaal van onvervangbaar belang is.</p>
      <p sl="sk">De Chinezen zouden in Tibet net zo te werk moeten gaan als in Slowakije. Daar kan de Hongaarse minderheid de hele schoolcarrière, van de kleuterschool, via de basisschool tot aan de universiteit in haar eigen taal onderwijs volgen. Aan de andere kant zou ik de heer Sógor erop willen wijzen dat Slowaakse kinderen in Hongarije op de kleuterschool, de basisschool tot aan de universiteit alleen onderwijs kunnen krijgen in het Hongaars en zij Slowaaks daar hooguit als vreemde taal kiezen kunnen.</p>
    </intervention>
    <intervention id="4-350" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Als afgevaardigde van de partij Jobbik Magyarországért Mozgalom (de Beweging voor een Beter Hongarije) steun ik de ontwerpresolutie van het Europees Parlement tegen de plannen van de Volksrepubliek China om het Chinees de officiële taal te maken op Tibetaanse scholen. De Chinese overheersers hebben Tibet weliswaar autonomie verschaft, maar de Tibetaanse taal wordt steeds verder uit het onderwijs en officiële forums gebannen. De slechte staat van dienst van China op het gebied van mensenrechten herbergt ook het gevaar dat er in Tibet conflicten ontstaan vanwege de agressieve invoering van de Chinese taal. Het recht van de Tibetanen op onderwijs in hun eigen taal en op het regelen van officiële zaken in de Tibetaanse taal moet worden gewaarborgd. Hun fundamentele mensenrechten moeten worden gewaarborgd, inclusief het recht op vereniging en het burgerrecht op demonstratie.</p>
      <p sl="hu">Voor vergelijkbare gevallen hoeven we helaas niet ver te reizen, want ook in Europa is de grove poging tot assimilatie een echt en bestaand probleem. We hoeven maar te denken aan hoe Roemenië omgaat met de Hongaren of de Csángó-Hongaren, maar we kunnen ook denken aan de discriminerende Slowaakse taalwet die tot buitensluiting van anderstaligen leidt.</p>
    </intervention>
    <intervention id="4-351" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mevrouw de Voorzitter, ik geloof dat de Tibetanen het recht moeten hebben hun moedertaal, het Tibetaans, te spreken. Het is een recht dat wij allemaal hebben. Zo niet, dan verliest men zijn culturele identiteit. Anders gezegd, ten aanzien van de situatie in Tibet geloof ik dat het een passende oplossing zou zijn als men zowel Tibetaans als Chinees zou leren.</p>
      <p sl="de">Tweetaligheid stimuleert per slot van rekening de ontwikkeling van kinderen op vele verschillende manieren en verdient derhalve onze steun.</p>
    </intervention>
    <intervention id="4-352" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de Tibetaanse taal is ingebed in de lange geschiedenis van een volk dat al jaren vecht voor het behoud van zijn cultuur, en is een element dat de banden binnen deze gemeenschap versterkt. Daarom is het behoud en het respect voor tweetaligheid op alle onderwijsniveaus in de scholen in Tibet de enige goede oplossing. De Chinese regering ondertekende de VN-Verklaring van de rechten van inheemse volkeren. Daarmee verbond ze zich ertoe om de rechten van nationale minderheden op haar territorium te respecteren. Alle maatregelen die China neemt met de bedoeling om het gebruik van de Tibetaanse taal in scholen te verbieden, moeten door de internationale gemeenschap worden veroordeeld. Ik ben van mening dat er stappen moeten worden ondernomen om het naleven van de grondrechten van de Tibetanen in China doeltreffender te controleren.</p>
    </intervention>
    <intervention id="4-353" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, de afschaffing van het tweetalige systeem in Tibet is een daad van onvrijheid die tegen de culturele identiteit van een minderheid en de mensenrechten indruist.</p>
      <p sl="it">Handelsovereenkomsten en zakencontracten met China mogen voor Europa niet het excuus zijn om weg te kijken van de ernstige discriminatie waar de Tibetaanse bevolking nog steeds onder te lijden heeft.</p>
      <p sl="it">De Tibetanen hebben het recht om een volk te blijven, of om in ieder geval dat gevoel te hebben, en om dat mogelijk te maken moeten zij vrij zijn om zich te verdiepen in hun tradities, geschiedenis en taal, en moeten zij dus vrij zijn om hun eigen identiteit te bewaren, waar de taal een essentieel onderdeel van is.</p>
      <p sl="it">Het plan om de Tibetaanse cultuur af te schaffen, dat onder de communisten nooit is volbracht, ondanks het feit dat Tibetaanse monniken en burgers al tientallen jaren worden vervolgd, mag niet alsnog worden volbracht via de slinkse afschaffing van de Tibetaanse taal en de verplichtstelling van het Chinees.</p>
    </intervention>
    <intervention id="4-354" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, we debatteren over een kwestie die in bijna alle landen bestaat waar minderheden leven, namelijk het behoud van een taal, cultuur en toegang tot onderwijs op voet van gelijkheid. Het gaat om het herbevestigen van onze waarden, mijnheer Bütikofer.</p>
      <p sl="en">Staat u mij toe om kort iets te zeggen over onze bilaterale betrekkingen met China alvorens de kwestie van Tibet te behandelen. Ons strategisch partnerschap is sterk, wat ons de mogelijkheid biedt om alle onderwerpen, inclusief de gevoeligste onderwerpen, aan te pakken. We hebben een indrukwekkend kader van interactie op hoog niveau tot stand gebracht, waarbinnen we regelmatig de mondiale uitdagingen aan de orde stellen waarmee onze burgers worden geconfronteerd, zonder echter de kwesties te veronachtzamen waarover we misschien van mening verschillen. De algemene situatie in Tibet is een van die onderwerpen waarover we van mening verschillen.</p>
      <p sl="en">De stappen om het Chinees in Tibetaanse gebieden in te voeren als belangrijkste onderwijstaal, gaan gepaard met complexe en gevoelige problemen. China moet het juiste evenwicht vinden tussen het effectief onderwijzen en in stand houden van de Tibetaanse taal als levende taal, voor het behoud van het onderwijs in de Tibetaanse taal en als moedertaal in Tibetaanse gebieden, en het tezelfdertijd parallel Chinees onderwijzen om Tibetaanse studenten behoorlijke kansen te bieden om in de toekomst een baan te vinden. De perifere ligging van de Tibetaanse gebieden maakt die opgave er niet eenvoudiger op.</p>
      <p sl="en">We hopen oprecht dat China het gebruik van Tibetaans als belangrijkste onderwijstaal in scholen in Tibetaanse gebieden en op dezelfde manier de bescherming van talen van minderheden in andere delen van China zal verzekeren. Advies van deskundigen inwinnen en discriminatie en ideologische beïnvloeding vermijden zijn recepten voor een goede manier van werken. De EU is bereid om haar expertise te delen, als China besluit om daarvan gebruik te maken. We hopen – en dat is mijn directe antwoord – dat we over deze kwestie openhartig van mening kunnen wisselen met de Chinese autoriteiten tijdens de volgende ronde van de mensenrechtendialoog tussen de EU en China. Het is uitermate belangrijk dat China openbare raadpleging mogelijk maakt om diegenen die door de gevolgen van eventuele wijzigingen van het taalbeleid worden getroffen, de mogelijkheid te bieden om hun mening vrij te uiten, en daar zou dan rekening mee moeten worden gehouden.</p>
      <p sl="en">We hebben ook met grote bezorgdheid de berichten gevolgd over de arrestatie van een aantal Tibetaanse studenten en onderwijzers die vreedzaam betoogden tegen het hervormingsplan van de regering voor het onderwijs. We dringen er bij China op aan om de arrestanten vrij te laten en met het Tibetaans maatschappelijk middenveld in discussie te treden over de verdiensten van de voorgestelde hervorming.</p>
      <p sl="en">Tot slot zou ik het standpunt in herinnering willen brengen dat de EU al lang inneemt met betrekking tot Tibet. Het behoud van de unieke Tibetaanse cultuur, taal, religie en tradities en de noodzaak om, binnen de Chinese grondwet, een stelsel van betekenisvolle autonomie voor Tibet tot stand te brengen, blijft voor de EU een topprioriteit. Dat zijn kwesties die we voortdurend proberen aan te pakken binnen het kader van onze politieke dialoog met China.</p>
    </intervention>
    <intervention id="4-355" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt zo dadelijk plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-794" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, ondanks de voortdurende aandacht en inzet van veel wereldleiders, instellingen en ngo's, lijkt het verzoek aan de Chinese autoriteiten om te stoppen met het geweld tegen de Tibetanen helaas aan dovemansoren te zijn gericht, wat slecht is voor de internationale betrekkingen. Het Europees Parlement toont zich al jaren solidair met Tibet en steunt het land, dat sinds mensenheugenis strijdt tegen de onderdrukkende en discriminerende politiek van de Chinese autoriteiten, die de territoriale en culturele autonomie van het Tibetaanse volk al jaren bedreigen. De laatste daad van onderdrukking was de beslissing van Peking om in Tibet het Chinees als officiële taal op te leggen, ondanks het feit dat de bevolking Tibetaans spreekt en het Mandarijnenchinees ziet als een vreemde taal. Dit is een daad van culturele genocide, omdat uit deze beslissing duidelijk de intentie spreekt om deze bevolkingsgroep te laten verdwijnen, niet alleen in geografische, maar ook in culturele zin, omdat het de jongere generaties wordt verboden hun eigen cultuur te ontdekken, te beginnen bij de taal. In het licht van de starre, rigide houding van China tegenover Tibet wil ik het Parlement verzoeken zich onverzoenlijk op te stellen tegenover de ernstige schendingen van de mensenrechten en de rechten van minderheden door de Chinese autoriteiten, zodat de Tibetanen weten dat wij solidair zijn met hen en bereid zijn te helpen.</p>
    </intervention>
    <intervention id="4-793" speaker_id="97294" name="Catherine SOULLIE" is_mep="True" mode="written" nationality="France" birth_date="18-07-1954" birth_place="Cite d'Aunis" p_group="Group of the European People's Party (Christian Democrats)" m_state="FR">
      <p sl="fr">Mevrouw de Voorzitter, door voor deze resolutie te stemmen heeft het Europees Parlement, zijnde de stem van de burgers en de Europese democratie, een duidelijke boodschap afgegeven aan de Chinese autoriteiten: de vernietiging en de onderwerping van de ene cultuur ten gunste van de andere zijn een natie die een moderne mogendheid wil zijn, niet waardig. De wens van het Tibetaanse volk is niet meer dan legitiem: respect voor hun geschiedenis en hun taal. De Tibetaanse cultuur is niet de enige die gevaar loopt door dit onrechtvaardige besluit: ook het Kantonees en nog een aantal andere talen zouden slachtoffer worden van dit beleid van China tot uniformisering. Als de Chinese grondwet zelf het recht van iedere burger om zich in zijn eigen taal uit te drukken, erkent, hoe kunnen de politici in juridische zin dan het tegengestelde rechtvaardigen? Het eenvoudige motto van de Europese Unie draagt een duidelijke boodschap in zich die we door middel van deze resolutie aan de Chinese autoriteiten moeten overbrengen: in verscheidenheid verenigd.</p>
    </intervention>
  </section>
  <section id="creitem30" title="12.3. Birma – organisatie van verkiezingen en de vrijlating van oppositieleider Aung San Suu Kyi">
    <intervention id="4-357" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde is het debat over zes ontwerpresoluties inzake Birma – organisatie van verkiezingen en de vrijlating van oppositieleider Aung San Suu Kyi .</p>
    </intervention>
    <intervention id="4-358" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur. – Mevrouw de Voorzitter, soms is er goed nieuws, zelfs in noodsituaties. Ik zou u dan ook willen vragen terug te denken aan de gevoelens die ons overvielen op het moment dat we op televisie de vrijlating van Aung San Suu Kyi zagen. Het klopt dat we een speciale band met deze opmerkelijke vrouw hebben, die bij ons als een van de eersten, in 1990, de Sacharov-prijs kreeg en die van de laatste 20, 21 jaar van haar leven er bijna 15 in gevangenschap heeft doorgebracht. Zij vertegenwoordigt het symbool van een politica die in staat is in een land te blijven dat zo hard is als Birma, vrij en nog altijd strijdlustig. Dat is absoluut uitzonderlijk.</p>
      <p sl="fr">Maar deze gebeurtenis moet ons niet doen vergeten dat haar vrijlating kwetsbaar is. Ze is al een keer vrijgelaten, waarna ze opnieuw huisarrest kreeg. Laten we daarnaast niet vergeten dat de verkiezingen die net in Birma zijn gehouden, een grote farce waren, een soort schijndemocratie. Voor de verkiezingen zijn er wetten in stemming gebracht om de vrijheid van meningsuiting te koeioneren. Bepaalde mensen, zoals monniken, werd het verboden te gaan stemmen. Er zijn vandaag de dag nog 22 000 gewetensgevangenen in Birma en het land blijft een van de ergste dictaturen ter wereld.</p>
      <p sl="fr">Wij roepen de Birmaanse autoriteiten dan ook op het recht van vereniging en de vrijheid van meningsuiting te respecteren en de politieke gevangenen vrij te laten. We vertrouwen daarbij op deze opmerkelijke vrouw, die we welkom heten in het Europees Parlement of die we zelf zullen opzoeken als zij haar Sacharov-prijs niet in ontvangst kan komen nemen, om de geest van vrijheid in dit verscheurde land in stand te houden.</p>
    </intervention>
    <intervention id="4-359" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">auteur . − Mevrouw de Voorzitter, op 13 november, minder dan een week na de omstreden nationale verkiezingen, werd een eind gemaakt aan het huisarrest van Aung San Suu Kyi nadat ze 15 van de voorbije 21 jaar effectief gevangen had gezeten voor haar prodemocratisch gedachtegoed.</p>
      <p sl="en">Zoals een Iraanse vrouw in de film The Green Wave zei na haar vrijlating uit de Evin-gevangenis in Teheran: "Op het ogenblik dat ik naar buiten stapte, besefte ik dat ik slechts van een kleine naar een grote gevangenis was verhuisd; die gevangenis heet Iran."</p>
      <p sl="en">Mensen zouden niet in kleine of grote gevangenissen mogen leven wegens hun gedachtegoed. De EU zal zorgen voor en blijven aansturen op meer vrijheden voor alle burgers in Birma, en blijft zich zorgen maken over het welzijn en de veiligheid van Aung San Suu Kyi, want zij staat nog altijd onder toezicht van de Birmese inlichtingendiensten.</p>
      <p sl="en">De welkome geste van haar vrijlating moet worden weerspiegeld in verdere uitbreidingen van vrijheden naar alle burgers, die door de grondwet uit 2008 en de militaire junta systematisch worden beteugeld. Verkiezingen zoals die deze maand in Birma plaats hebben gevonden, worden door regimes vaak gebruikt om legitimiteit voor te wenden en te doen alsof er sprake is van een democratie, ook al zijn die verkiezingen gehouden in een klimaat van angst en repressie. Een regering ontleent haar legitimiteit echter aan het welzijn dat ze haar burgers biedt, en democratie is altijd meer dan "één man, één stem". Democratie wordt bepaald door democratische instellingen, goed bestuur, de rechtsstaat en eerbiediging van de mensenrechten.</p>
    </intervention>
    <intervention id="4-360" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">auteur . − Mevrouw de Voorzitter, iedereen die de ijdele hoop koesterde dat de zogenaamde verkiezingen van 7 november – die een echte klucht waren – ons in Birma dichter bij democratie brengen, moeten wel ontgoocheld zijn. Een week na deze verkiezingen werd de winnares van de Nobelprijs voor de vrede, Aung San Suu Kyi, weliswaar vrijgelaten, maar er is niets dat erop wijst dat de meer dan tweeduizend politieke gevangenen in dit land hetzelfde lot zullen ondergaan. Meer nog, enkele dagen geleden ontvingen we informatie dat de militaire junta die in Birma regeert, de publicatie van nog weer negen tijdschriften had opgeschort, een verdere beperking van de toch al beperkte vrijheid van meningsuiting in het land.</p>
      <p sl="pl">Daarom moet er door de internationale gemeenschap verder druk worden uitgeoefend. De Europese Unie moet in de eerste plaats de druk op China opdrijven, want zonder China zou de regerende junta in Birma niet aan de macht kunnen blijven. Om te eindigen wil ik de Voorzitter van het Europees Parlement, de heer Buzek, nog bedanken dat hij Aung San Suu Kyi heeft uitgenodigd voor de ceremonie van de overhandiging van de Sacharov-prijs, die volgende maand in Straatsburg plaatsvindt.</p>
    </intervention>
    <intervention id="4-361" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">auteur. – Mevrouw de Voorzitter, de beelden van de Birmese oppositieleidster Aung San Suu Kyi naar aanleiding van haar vrijlating uit huisarrest liggen nog altijd op ons netvlies. Zij tonen ons een persoon die zich niet heeft laten breken door jaren van isolatie en die er geen twijfel over laat bestaan dat zij haar campagne voor democratische verandering in haar land zal voortzetten. Elke stap in de richting van democratisering en verbetering van de extreem problematische mensenrechtensituatie is welkom.</p>
      <p sl="de">Dit zal echter geen gemakkelijk proces worden. De huidige grondwet van Birma, die is aangenomen naar aanleiding van ondemocratische verkiezingen, plaatst de president boven de wet en garandeert hem amnestie voor schendingen van de mensenrechten in het verleden. Dit moet in de scherpste bewoordingen worden veroordeeld door de Europese Unie, evenals de voortdurende zware schendingen van de mensenrechten tegen etnische minderheden, die regelmatig van hun land worden verdreven en worden gedwongen tot slavenarbeid, terwijl veel van hun kinderen worden gerekruteerd als kindsoldaten.</p>
      <p sl="de">Wij moeten onze inspanningen verdubbelen en zorgen dat wij daarbij landen betrekken die een aanzienlijke invloed hebben op de regering in Birma, zoals China en India. Wij moeten deze landen overreden hun invloed aan te wenden in het belang van de bevolking van Birma. Zij moeten uitvoering geven aan de toezeggingen die zij ten aanzien van de mensenrechten hebben gedaan middels de ratificatie van het ASEAN-handvest. In dit handvest worden de aangesloten landen opgeroepen actie te ondernemen ter bestrijding van stelselmatige schendingen van de mensenrechten.</p>
    </intervention>
    <intervention id="4-362" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">auteur. – Mevrouw de Voorzitter, laten we beginnen met de verkiezingen. We weten allemaal, en het is hier in het Parlement ook al gezegd, dat deze verkiezingen in een klimaat van angst en intimidatie hebben plaatsgevonden. Ze waren gewoon een farce, ze waren alleen maar bedoeld om de militaire junta een laagje civiel vernis te geven. Velen hebben niet mogen stemmen. Duizenden Birmezen – de generaals van de militaire junta hadden het zelf over duizend – zijn naar Thailand gevlucht, waar al honderdduizend Birmezen leven, en het risico van een gewapend conflict aan de Birmese grens neemt toe. Dat herinnert ons er nog eens aan dat de vrijlating van Aung San Suu Kyi uiteraard een bron van vreugde en hoop is, nu kunnen we deze opmerkelijke vrouw ontmoeten, zoals gezegd, en haar hier in het Parlement ontvangen, maar dat we onze aandacht moeten blijven richten op wat voor Birma het belangrijkste is, namelijk de bevrijding van een heel volk, en van de meer dan tweeduizend politieke gevangenen. Bovendien moet er een einde komen aan het heersende klimaat van intimidatie en angst.</p>
      <p sl="pt">De Europese Unie moet daarom waakzaam blijven. We moeten gericht, geconcentreerd en vasthoudend blijven: we mogen absoluut niet zelfvoldaan worden. Ik durf wel te zeggen dat bepaalde lidstaten wat harder moeten optreden, en vooral dat ze wat consequenter moeten zijn in hun mensenrechtenbeleid. De ondernemingen uit allerlei lidstaten die nog steeds in Birma actief zijn, moeten zich houden aan de verbintenissen van de EU inzake de mensenrechten. Ik zou bijvoorbeeld willen herinneren aan het feit dat de olieonderneming TOTAL in Birma vestigingen heeft die goed zijn voor zeven procent van de begroting van de Birmese junta. Het Parlement zal deze kwestie op de voet volgen, en één lijn trekken. Ik hoop dat de Commissie en de lidstaten dat ook zullen doen.</p>
    </intervention>
    <intervention id="4-363" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur. – Mevrouw de Voorzitter, namens mijzelf en mijn collega, mevrouw Andrikienė, zou ik willen zeggen dat wij zeer verheugd zijn dat onze winnares van de Sacharov-prijs is vrijgelaten. Wij moeten echter niet vergeten dat er nog altijd ten minste 2 200 politieke gevangenen onder verschrikkelijke omstandigheden worden vastgehouden door de Birmese militaire dictatuur. Als gezegd, het gehele land is als een open gevangenis. Dat is ook waarom wij zeer kritisch en waakzaam moeten zijn. Was dit alles slechts schone schijn, en leggen de schaamteloos gemanipuleerde verkiezingen de ware aard van het regime bloot? Wij zullen alle beschikbare middelen moeten aanwenden om verandering te forceren. Deze verandering kan worden beschouwd als een lakmoesproef. Wij moeten erop aandringen dat onze winnares van de Sacharov-prijs toestemming krijgt om in december hierheen te reizen en haar prijs na een vertraging van twintig jaar in ontvangst te nemen, en dat zij ongehinderd weer naar haar thuisland kan terugkeren. Alleen dan is er ruimte voor enige hoop dat de situatie zal veranderen voor een bevolking die nu al decennia lang leeft onder het juk van een corrupte socialistische dictatuur.</p>
    </intervention>
    <intervention id="4-364" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">namens de PPE-Fractie. – Mevrouw de Voorzitter, in de eerste plaats wil ik natuurlijk mijn blijdschap betuigen over de vrijlating van Aung San Suu Kyi, de oppositieleider in Birma, nadat zij zo veel jaar onder huisarrest heeft gestaan. Ik wil ook uiting geven aan de hoop dat deze vrijlating wordt gevolgd door de vrijlating van meer dan tweeduizend politieke gevangenen, omdat, zoals de heer Posselt opmerkte, wij dit anders slechts als een symbolisch gebaar zullen beschouwen.</p>
      <p sl="ro">Ik moet u ook zeggen dat ik wil dat wij Aung San Suu Kyi steunen bij het weer opbouwen van haar partij, de Nationale Liga voor Democratie, die op onwettige wijze in mei werd ontbonden. Er staat haar beslist een geweldige klus te wachten. Daarom meen ik dat de internationale druk moet doorgaan, omdat de militaire junta zich niet heeft gecommitteerd tot een democratiseringsproces, maar zich juist in een richting begeeft die daar precies aan tegengesteld is, aangezien de in november gehouden verkiezingen noch vrij, noch eerlijk waren. Daarom meen ik dat onze aandacht op dit terrein niet mag verslappen.</p>
    </intervention>
    <intervention id="4-365" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de S&amp;D-Fractie . – Mevrouw de Voorzitter, ik ben opgetogen over de mate van eensgezindheid waarvan de Europese Unie met betrekking tot Birma blijk heeft gegeven. Ik heb de verklaring van de Raad, de verklaring van mevrouw Ashton en ook de verklaring van onze eigen Voorzitter gelezen. Niemand heeft zich een rad voor de ogen laten draaien door die allesbehalve correct verlopen verkiezingen in Birma; iedereen verklaarde ingenomen te zijn met het einde van het huisarrest van Aung San Suu Kyi, maar iedereen veroordeelde ook dat andere vrijheden nog altijd worden ontzegd.</p>
      <p sl="en">Maar, mevrouw de Voorzitter, als we het slim spelen, dan zouden – met grote nadruk op de voorwaardelijke wijs – deze verkiezingen in Birma een nieuw begin kunnen zijn. Als we de junta, zoals andere collega's hebben gezegd, nu kunnen overtuigen om Aung San Suu Kyi volledige vrijheid te geven, als het nieuwe parlement en de nieuwe regering in Birma de mensenrechten en de grondrechten en de sociale en economische omstandigheden in het land beginnen te verbeteren, zullen onze instellingen over een paar jaar misschien reden hebben om te onderhandelen en betrekkingen aan te knopen met de Birmese regering en de toekomst van het land rooskleuriger in te zien.</p>
    </intervention>
    <intervention id="4-366" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">namens de ECR-Fractie . – Mevrouw de Voorzitter, zo is het nu eenmaal als de autoriteiten één heel bekende persoon vrijlaten om de wereld te tonen dat ze democratisch zijn en dat ze de mensenrechten zijn gaan respecteren, terwijl er achter deze façade niets van reële, concrete veranderingen te merken is. Het is slechts een schijnvertoning, maar God zij dank heeft deze nobele vrouw haar vrijheid teruggekregen. Achter deze voorstelling gaat evenwel een tragedie schuil. Zoals we al opmerkten, zitten een paar duizend mensen nog steeds in de gevangenis. En de slogan „laat de politieke gevangen vrij" is voor Birma nog steeds van toepassing.</p>
      <p sl="pl">Ik denk dat de boodschap van de meest bekende politieke gevangene van deze regio, die net is vrijgelaten, van een zodanig belang is dat ze over heel Azië uitstraalt. Ook in China verwijzen dissidenten er al naar. Ik denk dat dit moet worden benadrukt. Daarom moet het Europees Parlement vechten voor de rechten van de mens en de vrijheid van politieke vluchtelingen in deze regio.</p>
    </intervention>
    <intervention id="4-367" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, het Europees Parlement heeft al in februari 2010 verzocht om de vrijlating van Aung San Suu Kyi, die sinds 1990 onder huisarrest stond. De beslissing van de Birmese autoriteiten om haar enkele maanden na dit cruciale verzoek van leden van het Europees Parlement vrij te laten, is een eerste stap in de goede richting. Wij kunnen deze situatie echter niet beschouwen als een herstel van de mensenrechten in Birma, aangezien er nog talloze voorvechters van democratie in de gevangenis zitten.</p>
      <p sl="ro">Het Verdrag van Lissabon stipuleert dat de Europese Unie streeft naar bevordering van de vrede, haar waarden en het welzijn van haar bevolkingen. Onder gemeenschappelijke waarden verstaan wij eerbied voor menselijke waardigheid, vrijheid, democratie en mensenrechten. Het is de plicht van de Europese Unie zich bij de bevordering van deze waarden niet tot het eigen grondgebied te beperken. Daarom dring ik erop aan dat er een boodschap van solidariteit wordt uitgezonden naar de burgers van Birma, die zuchten onder de repressie van regeringsautoriteiten en een dagelijks gevecht voeren om de eerbiediging van hun grondrechten.</p>
    </intervention>
    <intervention id="4-368" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Mevrouw de Voorzitter, op 7 november jongstleden zijn er voor het eerst in twintig jaar verkiezingen gehouden in Birma. Op de dag dat we blij zouden moeten zijn dat een dergelijk proces uiteindelijk toch in gang is gezet, moeten we dit land opnieuw veroordelen omdat het onder andere de mensenrechten en de vrijheid van meningsuiting aan de laars heeft gelapt. Verkiezingen moeten gelijk staan aan een keuze die door middel van een stem wordt duidelijk gemaakt.</p>
      <p sl="fr">Hoe kunnen we van een keuze spreken als de oppositiepartijen de mond wordt gesnoerd, als zij niet vrijuit mogen spreken of niet in staat worden gesteld hele bevolkingsgroepen te vertegenwoordigen?</p>
      <p sl="fr">Wij hebben het hier opnieuw over Birma, een land dat niet vrij is, maar al vele jaren in handen van de militaire junta is. Zoals iedereen weet, betreft het een starre macht die daar blijft zitten zolang er geen echt vrije en eerlijke verkiezingen worden georganiseerd.</p>
      <p sl="fr">De bevrijding van Aung San Suu Kyi is een gebaar dat de goede richting opgaat. Dat moet zonder meer gezegd en daar kunnen we blij mee zijn. Hopelijk volgen er nog andere acties, zoals hier eerder genoemd, met name ten aanzien van de vele andere politieke gevangenen.</p>
    </intervention>
    <intervention id="4-369" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, we zijn allemaal nog verheugd over de vrijlating van Aung San Suu Kyi en de beelden van de mensenmassa die haar enthousiast onthaalde bij haar terugkeer naar huis, staan ons nog helder voor de geest. Daar zag zij haar kinderen terug, die zij moest achterlaten toen ze nog zeer jong waren en die nu ruimschoots volwassen zijn.</p>
      <p sl="it">Dit is een glorieus moment, een feest voor het volk en voor de oppositie van Birma, dat maar één resultaat kan hebben. De militaire junta is vandaag ongetwijfeld onze gesprekspartner en moet nu ondubbelzinnig aangeven of de vrijlating van Aung San Suu Kyi een propagandadaad was, een lokvogel, of daarentegen de eerste stap was op weg naar de erkenning van de vrijheid van meningsuiting van Aung San Suu Kyi en van alle andere politieke gevangenen in Birma, en op weg naar vrije, democratische verkiezingen.</p>
      <p sl="it">Dit moet Europa vragen en verwachten. De vreugde over de vrijlating van Aung San Suu Kyi moet absoluut gepaard gaan met een krachtig verzoek in die richting.</p>
    </intervention>
    <intervention id="4-370" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, we herinneren ons allemaal die jaren, toen Lech Wałęsa de gevangenis verliet of toen Mandela na lange jaren werd vrijgelaten. Dit gaf ons hoop, hoop voor een vrije wereld, hoop dat zo'n druk op die regeringen tot succes kon leiden. De vrijlating van de leider van de Birmaanse oppositie, mevrouw San Suu Kyi, is ook voor ons een grote uitdaging. Zonder inspanning van de internationale gemeenschap, zonder druk op de junta die in Birma regeert, zal daar nooit democratie komen. Ik herinner me dat er ten tijde van de communistische dictatuur leiders van de vrije wereld naar Polen kwamen, en dat ze allen, naast de officiële bezoeken, ook een bezoek brachten aan Lech Wałęsa, de leider van de ondergrondse beweging Solidariteit. En zo'n beleid moet ook nu worden gevoerd. Ik ben verheugd dat mevrouw Ashton binnenkort naar Birma gaat en er mevrouw San Suu Kyi zal ontmoeten. Ik hoop dat er weldra ook een delegatie van het Europees Parlement in Birma en in Straatsburg met mevrouw San Suu Kyi zal kunnen spreken.</p>
    </intervention>
    <intervention id="4-371" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mevrouw de Voorzitter, net als iedereen hier zou ik hulde willen brengen aan Aung San Suu Kyi, die onlangs opnieuw in vrijheid is gesteld. Als laureate van de Nobelprijs en Sacharov-prijs van het Europees Parlement, blijft zij een symbool van vastberadenheid en hoop op de betere toekomst die het volk van haar land verdient.</p>
      <p sl="en">Het is essentieel dat Aung San Suu Kyi onbeperkte bewegingsvrijheid en vrijheid van meningsuiting geniet. Het is even essentieel dat alle resterende politieke gevangenen worden vrijgelaten – volgens de heren Posselt en Preda zijn het er meer dan tweeduizend. Dat zou een geloofwaardige overgang naar een meer inclusief regeringsstelsel mogelijk maken.</p>
      <p sl="en">In Birma/Myanmar hebben verkiezingen plaatsgevonden die niet voldeden aan de internationale normen, met name wat betreft de omstandigheden voor oppositiepartijen die aan de verkiezingen deelnamen. We zijn echter ingenomen met het feit dat het maatschappelijk middenveld zich, ondanks de moeilijkheden, ten dele politiek kon organiseren. We nemen nota van het besluit van bepaalde oppositiepartijen om niet deel te nemen, maar ook van het feit dat bepaalde andere partijen, waaronder partijen van etnische bevolkingsgroepen, wel deelnamen. Hun vastberadenheid om wat zij als een kans zagen, te grijpen, was prijzenswaardig.</p>
      <p sl="en">Verkiezingen op zich maken een land niet democratisch. Niettemin kunnen zij de mogelijkheid bieden voor een nieuw begin en helpen zij het bestel in ieder geval aan een zekere mate van pluralisme. Als de verkiezingen het begin zijn van een positief proces, dan zijn ze, ondanks de duidelijke tekortkomingen, een welkome ontwikkeling.</p>
      <p sl="en">We hebben herhaaldelijk gezegd dat de EU bereid was om betrekkingen aan te knopen met de regering om de verkiezingen aan te grijpen als kans om een nieuwe en positieve fase in de geschiedenis van het land aan te vatten. Van nu af aan moeten we van nabij volgen in welke mate het nieuwe parlement en de nieuwe regering rekenschap afleggen aan de maatschappij; of de nieuwe instellingen de eerbiediging van de mensenrechten en de fundamentele vrijheden zullen garanderen; en of ze een beter beleid tot stand zullen brengen om de economische en sociale toestand van de burgers te verbeteren.</p>
      <p sl="en">Om de situatie van de mensenrechten in het land te verbeteren, moet een betekenisvolle dialoog tussen alle belanghebbenden tot stand worden gebracht. Zo een dialoog moet het pad effenen voor een politiek bestel op basis van de rechtsstaat en eerbiediging van de mensenrechten en de fundamentele vrijheden – naast de overgang, die al veel eerder plaats had moeten vinden, naar een civiel en legitiem regeringsstelsel dat verantwoording af moet leggen. De EU heeft herhaaldelijk verklaard dat ze bereid is om zo een proces te ondersteunen.</p>
      <p sl="en">We zullen ons met alle middelen waarover we beschikken – dialoog en engagement, kanalen in de Verenigde Naties en restrictieve maatregelen, maar ook bijstand – blijven inzetten om de nieuwe regering ervan te overtuigen om het beter te doen dan in het verleden. Mensenrechtenaspecten vormen een onderdeel van onze hulpprogramma's. Daarnaast proberen we contacten te leggen met het maatschappelijk middenveld en delen van de administratie en zullen we proberen om de regering haar verantwoordelijkheid te doen inzien met betrekking tot de verwezenlijking van de millenniumdoelstellingen voor ontwikkeling. Het bevorderen van onze waarden – mensenrechten, ontwikkeling en dialoog – is en blijft de hoeksteen van ons beleid.</p>
    </intervention>
    <intervention id="4-372" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-792" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Ik ben ermee ingenomen dat de Birmese autoriteiten een einde hebben gemaakt aan het huisarrest van Aung San Suu Kyi. We mogen echter geen toegeeflijkere houding aannemen ten aanzien van de militaire junta. We zouden veeleer de schendingen van de mensenrechten en de vrijheden van de burger even beslist als altijd aan de kaak moeten blijven stellen. Het feit dat er 2 200 politieke gevangenen in bijzonder slechte omstandigheden wegkwijnen in gevangenissen en dat het Birmese leger verantwoordelijk is voor voortdurende onrechtmatige moorden, dwangarbeid, seksueel geweld en andere schendingen van de mensenrechten, kan niet ongedaan worden gemaakt door de vrijlating van een politieke activist, hoe prominent die ook mag zijn. We weten allemaal dat Aung San Suu Kyi, die in 1990 de Sacharov-prijs kreeg, ons heeft gevraagd onze vrijheid te gebruiken om die van hen te bevorderen. Ik zou van deze gelegenheid gebruik willen maken om de EU en haar lidstaten op te roepen om hun volle economische en politieke invloed aan te wenden om de machtswisseling in Birma te bespoedigen.</p>
    </intervention>
    <intervention id="4-791" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="en">Dit is een moment voor de situatie in Birma. Het is belangrijk dat het Europees Parlement niet van zijn koers afwijkt in zijn betrekkingen met Birma. We moeten ons toespitsen op de manier waarop de regering zijn burgers behandelt wanneer 40 procent van de bevolking tot een etnische minderheid behoort die gedwongen was om Thailand te ontvluchten na de recente verkiezing. De vrijlating van Aung San Suu Kyi is positief, maar de geschiedenis leert ons dat de Birmese regering de gewoonte heeft om in haar oude gedrag te hervallen en alle oppositieleden op te sluiten. Momenteel zitten meer dan duizend "politieke gevangenen" opgesloten. De flagrante minachting voor vrije verkiezingen is een duidelijk signaal dat de nieuwe regering er weinig of geen belangstelling voor heeft om het Birmese volk een echte democratie te geven. Het Europees Parlement zou het VN-voorstel inzake verdere dialoog met Birma moeten steunen en we zouden ons verder moeten blijven inspannen om de burgers van Birma te beschermen tegen toekomstig onrecht. Ik ben ervan overtuigd dat onze niet-aflatende waakzaamheid en continue dialoog cruciaal zijn voor het Birmese volk en dat er een duidelijk signaal van eensgezindheid in dit Parlement en andere mondiale organisaties moet worden uitgestuurd.</p>
    </intervention>
  </section>
  <section id="creitem31" title="13. Stemmingen">
    <intervention id="4-374" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Wij gaan nu over tot de stemming.</p>
      <a text="(Uitslag van de stemming en andere details over de stemming: zie notulen)"/>
    </intervention>
  </section>
  <section id="creitem32" title="13.1. Irak – met name de doodstraf (met inbegrip van de zaak Tariq Aziz) en aanvallen op christelijke gemeenschappen (B7-0629/2010&#10;)">
    <intervention id="4-377" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur. – Mevrouw de Voorzitter, zou ik Mario Mauro kunnen vragen mij wat meer toelichting te geven op de werkelijke strekking van het amendement dat hij zojuist heeft ingediend, met name over de reden waarom hij zich enkel op de christenen concentreert?</p>
    </intervention>
    <intervention id="4-378" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, laat ik duidelijk zijn dat het niet mijn bedoeling is christelijke minderheden boven andere minderheden te plaatsen. Toch is het zo dat er op dit moment in het politieke debat in Irak een voorstel op tafel ligt om alle christenen in één provincie te concentreren. Dat is absoluut onacceptabel, omdat christenen uit Kirkuk, Mosul of Bagdad gedwongen in een getto worden geplaatst. Daarom hopen wij dat de Europese instellingen een verbintenis willen aangaan, en daarnaast zullen wij deze opheldering opnemen in het verslag van de Commissie buitenlandse zaken over Irak.</p>
    </intervention>
  </section>
  <section id="creitem33" title="13.2. Tibet – plannen om het Chinees te gebruiken als belangrijkste onderwijstaal (B7-0637/2010&#10;)"/>
  <section id="creitem34" title="13.3. Birma – organisatie van verkiezingen en de vrijlating van oppositieleider Aung San Suu Kyi (B7-0635/2010&#10;)"/>
  <section id="creitem35" title="14. Rectificaties stemgedrag/voorgenomen stemgedrag: zie notulen"/>
  <section id="creitem36" title="15. Ingekomen stukken: zie notulen"/>
  <section id="creitem37" title="16. In het register ingeschreven schriftelijke verklaringen (artikel 123 van het Reglement): zie notulen"/>
  <section id="creitem38" title="17. Verzending van de tijdens deze vergadering aangenomen teksten: zie notulen"/>
  <section id="creitem39" title="18. Rooster van de volgende vergaderingen: zie notulen"/>
  <section id="creitem40" title="19. Onderbreking van de zitting">
    <intervention id="4-387" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.30 uur gesloten)"/>
    </intervention>
  </section>
</text>
