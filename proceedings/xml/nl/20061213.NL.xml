<?xml version='1.0' encoding='utf-8'?>
<text id="20061213.NL" lang="nl" date="2006-12-13" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Aan de standpunten en resoluties van het Parlement gegeven gevolg: zie notulen"/>
  <section id="creitem4" title="4. Uitbreidingsstrategie en de belangrijkste uitdagingen voor 2006-2007 - Institutionele aspecten van het vermogen van de Europese Unie om nieuwe lidstaten te integreren (debat)">
    <intervention id="3-008" speaker_id="28267" name="De Voorzitter" is_mep="True" mode="spoken">
      <p sl="nl">We hebben vandaag een zeer belangrijk onderwerp op de agenda staan, namelijk het gecombineerde debat over</p>
      <p sl="nl">het verslag van Elmar Brok, namens de Commissie buitenlandse zaken, over de mededeling van de Commissie over “De uitbreidingsstrategie en de belangrijkste uitdagingen voor 2006-2007” [2006/2252(INI) ] (A6-0436/2006), en</p>
      <p sl="nl">het verslag van Alexander Stubb, namens de Commissie constitutionele zaken, over de institutionele aspecten van het vermogen van de Europese Unie om nieuwe lidstaten te integreren [2006/2226(INI) ] (A6-0393/2006).</p>
      <p sl="nl">Beide onderwerpen zijn natuurlijk op zich al belangrijk maar ze hebben ook een speciale betekenis, omdat we aan de vooravond van de Europese Raad staan en zij tot de belangrijkste punten behoren die op de bijeenkomst van de staatshoofden en regeringsleiders zullen worden besproken. Ik zal het genoegen hebben om de resoluties van het Parlement, die tijdens deze zitting zullen worden aangenomen, aan de Raad over te brengen.</p>
    </intervention>
    <intervention id="3-009" speaker_id="1263" name="Elmar Brok" is_mep="True" mode="spoken" role="rapporteur">
      <p sl="de">Mijnheer de Voorzitter, mevrouw de fungerend voorzitter van de Raad, geachte commissaris, in het voorjaar van dit jaar heeft het Europees Parlement de Commissie verzocht om een verslag op te stellen over het vermogen van de Europese Unie om nieuwe lidstaten te integreren. Dat verslag verscheen op 8 november, maar het schiet in onze ogen tekort.</p>
      <p sl="de">Tot nog toe was de uitbreiding een van de meest succesvolle aspecten van het beleid van de Europese Unie, waarbij de ruimte van vrede, stabiliteit en positieve economische ontwikkeling aanzienlijk werd vergroot, wat bijdroeg aan de eenwording van Europa. We weten tevens dat in de kandidaat-lidstaten, maar ook in andere landen van Europa, het vooruitzicht op EU-lidmaatschap een wezenlijk element vormt in het staatshervormingsproces. Deze beide positieve overwegingen moeten we altijd in gedachten houden.</p>
      <p sl="de">Nu de Europese Unie na de uitbreiding zevenentwintig lidstaten telt - en met de mogelijke toetreding van Kroatië binnenkort achtentwintig - moeten we nadenken over de toekomst van het Europese project. Willen we dat de Europese Unie een politiek project is in de waarste zin des woords, dat zij slagvaardig is en een rol kan spelen in de wereld, dat zij opgewassen is tegen de vraagstukken van buitenlands- en veiligheidsbeleid en terrorisme en internationale criminaliteit kan bestrijden - waarvoor zij slagvaardigheid nodig heeft? Of willen we dat de Unie maar een beetje ronddobbert als een economisch project? Op deze vragen moeten duidelijke antwoorden komen.</p>
      <p sl="de">We moeten inzien dat we met het huidige institutionele bestel van de Europese Unie niets opschieten. Het Grondwettelijk Verdrag had er vóór de vorige uitbreiding moeten zijn. Daarom moet de uitbreiding nu eerst worden afgerond en geconsolideerd voordat we serieus aan nieuwe grootscheepse maatregelen kunnen denken, als we ons eigen project niet kapot willen maken. Daarom heeft het Grondwettelijk Verdrag tot op zekere hoogte een voorwaardelijk karakter. Hierover zal de heer Stubb nog meer zeggen.</p>
      <p sl="de">We moeten nog andere vragen aan de orde stellen, vragen waarop heldere antwoorden moeten worden gevonden, vragen over de richting waarheen onze reis gaat, bijvoorbeeld in verband met de volgende herzieningsclausule en de financiële vooruitzichten die voor 2008/2009 op het programma staan, zodat we weten welke gevolgen de uitbreiding zal hebben voor het Europese project. Hoe dan ook, op veel terreinen - landbouwbeleid, structuurbeleid - kan wij niet gewoon doorgaan zoals tot nu toe. Wat zijn de gevolgen voor bepaalde lidstaten? Hoeveel minder geld krijgen zij, en hoeveel meer moeten andere betalen? Dat moet duidelijk worden, willen wij het project op serieuze wijze voortzetten.</p>
      <p sl="de">Het is volstrekt duidelijk dat de toezeggingen die wij hebben gedaan - aan bijvoorbeeld de landen van de westelijke Balkan in Thessaloniki - moeten worden nagekomen. Niemand in dit Parlement eist dat de lopende onderhandelingen worden opgeschort. We weten dat er haast bij is en dat de staatshoofden en regeringsleiders vaart moeten zetten achter het proces, omdat de toetreding van Kroatië voor de deur staat. Maar we moeten ook duidelijk maken dat volledig lidmaatschap niet in ieder stadium en in ieder afzonderlijk geval, op de korte of de lange termijn, de enige manier is om het Europees perspectief van bepaalde landen op geloofwaardige wijze concreet te maken. Vandaar dat de kwesties van het ontwikkelings- en nabuurschapsbeleid, of de kwesties aangaande multilaterale aaneensluitingen van landen die een Europees perspectief hebben, aan de orde dienen te komen. Het idee hierachter is dat de volken nu al iets dienen te krijgen en niet pas over vijftien jaar, als de onderhandelingen zijn afgerond die op dit moment nog niet eens zijn begonnen. Daarom moeten wij met heel veel fantasie te werk gaan. Daarbij denk ik bijvoorbeeld aan Oekraïne, waarbij helaas veel tijd is verloren, en dat is nu in ons nadeel. Het toetredingsperspectief van dergelijke landen is ook in ons belang en niet alleen in het belang van die landen zelf, en daarom moeten wij iets doen. Maar één ding moet ons duidelijk zijn: als wij tot uitbreiding overgaan zonder dat de Europese Unie zich intern verder ontwikkeld, dan komen we op den duur in een situatie terecht waarin er eerste- en tweederangs leden van de Europese Unie zullen zijn. Kortom, het is: Grondwet of Verhofstadt, want dat is ook een mogelijke consequentie. Het zijn juist de landen die erg sterk aandringen op uitbreiding, die het proces van verdieping van de Europese Unie willen vertragen of tegenhouden. Zelf heb ik mijn twijfels over de geloofwaardigheid van dergelijke landen.</p>
      <p sl="de">Wat betreft Turkije hebben we met een aantal collega’s een formule voorgesteld om op de nieuwe ontwikkeling te reageren, en ik hoop dat het werkt. Het is betreurenswaardig dat Turkije zijn juridische verplichtingen niet vervult en er zich opnieuw een vertraging heeft voorgedaan. Anderzijds was het ook verkeerd geweest om de onderhandelingen op te schorten. Dit mag echter niet betekenen dat Turkije deze verplichtingen op de lange termijn niet hoeft te vervullen.</p>
      <a text="(Applaus)"/>
    </intervention>
    <intervention id="3-010" speaker_id="28261" name="Alexander Stubb" is_mep="True" mode="spoken" role="rapporteur">
      <p sl="en">Mijnheer de Voorzitter, ik zou graag vijf punten met betrekking tot ons verslag over het integratievermogen ter sprake willen brengen. Om te beginnen wil ik alle collega's bedanken die betrokken zijn geweest bij het proces, met name de collega's van het secretariaat, die fantastisch werk hebben verricht.</p>
      <p sl="en">Mijn eerste punt heeft betrekking op de terminologie die we vandaag gebruiken. De oorspronkelijke term waarmee we te maken hadden was 'opnamecapaciteit'. Toen we bespraken wie dit verslag zou opstellen, had ik een gesprek met de verpersoonlijking van het begrip 'opname': mijn goede vriend de heer Brok. Wij kwamen tot de conclusie dat opname in de zin van absorptie mogelijk niet de beste term was om te gebruiken. Ik denk dat de heer Carl Bildt het zeer goed verwoordde toen hij zich afvroeg wie er door de Europese Unie wilde worden opgenomen. Wil Frankrijk door de Europese Unie worden opgenomen? Het antwoord is natuurlijk nee. Daarom gingen wij op zoek naar een meer dynamische, positievere term en kwamen tot het besluit dat 'integratievermogen' datgene is waar we daadwerkelijk mee te maken hebben.</p>
      <p sl="en">Mijn tweede punt is dat dit mogelijk een gevoelig onderwerp is, aangezien er veel verschillende belangen zijn. Mijn collega en vriend de heer Brok heeft reeds enkele van deze belangen genoemd. Er zijn, met andere woorden, mensen die tegen uitbreiding zijn maar voor de Grondwet. Er zijn mensen die tegen de Grondwet zijn maar voor uitbreiding. Dan zijn er nog mensen als ik, die voor de Grondwet en voor uitbreiding zijn, en tot slot zijn er nog mensen als de heer Farage en de rest, die tegen beide zijn.</p>
      <p sl="en">Wij hebben geprobeerd om rekening te houden met deze vier verschillende soorten belangen, en ik denk dat we daar in dit verslag redelijk goed in zijn geslaagd. Het idee van het integratievermogen is eigenlijk niets nieuws: dat hebben we altijd al gekend. Elke uitbreiding werd voorafgegaan door een debat over de mate waarin de Europese Unie zou moeten verdiepen. Voor 1973 werd de Unie een douane-unie. Voor 1986 werd de Europese Akte voorgesteld. Voor de toetreding van Finland, Oostenrijk en Zweden was er het Verdrag van Maastricht. Voor de grote uitbreiding van 2004 waren er Amsterdam en Nice. Nu willen we graag een grondwet hebben voordat de volgende uitbreiding zich aandient.</p>
      <p sl="en">Derde punt: hoe definiëren we integratievermogen? Ik denk dat de conclusie van dit verslag is dat men een vaag idee kan geven van wat dit daadwerkelijk betekent, en dat men zou kunnen stellen dat het geen voorwaarde voor uitbreiding is, maar een voorwaarde voor ons, de huidige lidstaten. We moeten ons eigen huis op orde brengen, voordat we het kunnen uitbreiden. Het probleem is dat er geen strikte definitie kan worden gegeven van integratievermogen, aangezien dit verband houdt met twee zaken. Eén: het moment van toetreding. Twee: het aantal nieuwe landen dat toetreedt. De uitbreiding van 1973 was met andere woorden totaal anders dan de uitbreiding van 2004. Wat betreft de definitie gaat het bij het integratievermogen verder om drie zaken: instellingen, begrotingen en beleidsplannen.</p>
      <p sl="en">Mijn vierde punt heeft betrekking op het publieke debat, en hier zou ik graag met een beschuldigende vinger willen wijzen naar de Europese Raad, die zegt dat we uitbreiding moeten koppelen aan de publieke opinie. Wij zeggen: ja, natuurlijk moet je dat doen, maar vertel me nu niet dat je hiervoor niet de gelegenheid hebt. Toetredingsonderhandelingen worden met een unaniem besluit geopend. Elk hoofdstuk wordt met een unaniem besluit geopend en elk hoofdstuk wordt met een unaniem besluit afgesloten. Het hele pakket wordt unaniem goedgekeurd en bovendien moet elke lidstaat de toetreding nog eens ratificeren. Als je binnen die periode van twee tot tien jaar de voordelen van de uitbreiding niet hebt kunnen uitleggen aan het grote publiek, dan denk ik dat je zwaar hebt gefaald in je werk, dus doe asjeblieft je werk en kom dan nog eens terug om te praten over de publieke opinie. We moeten strategischer nadenken over uitbreiding.</p>
      <p sl="en">Mijn laatste punt heeft betrekking op de Grondwet. In dit verslag wordt een overzicht gegeven van een aantal kwesties waarvoor een zeer grote behoefte aan verduidelijking bestaat vóór de volgende uitbreiding: stemming met gekwalificeerde meerderheid, rechtspersoonlijkheid, minister van Buitenlandse Zaken, gemeenschappelijk veiligheidsbeleid, enzovoorts. Dit zijn kwesties die we dringend moeten aanpakken voordat we verder kunnen uitbreiden. De boodschap van dit verslag is: laten we dat huis op orde brengen vóór 2009 en daarna beginnen met uitbreiden.</p>
      <p sl="en">Ik wil graag afsluiten met het volgende: uitbreiding is waarschijnlijk het beste beleid dat de Europese Unie ooit heeft gehad. Het heeft vrede, welvaart, veiligheid en stabiliteit met zich meegebracht. Laten ons niet komen met zwakke excuses wanneer we praten over uitbreiding, omdat we immers weten dat we nooit en toch altijd klaar zijn om uit te breiden.</p>
      <a text="(Applaus)"/>
    </intervention>
    <intervention id="3-011" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, de Europese Raad van juni heeft besloten dat het debat over de uitbreiding en de toekomstige uitbreidingsstrategie van de Europese Unie tijdens het Finse voorzitterschap moet worden voortgezet en uitgebreid. De Europese Raad die deze week bijeenkomt, zal alle aspecten van de komende uitbreidingen bespreken, met inbegrip van het vermogen van de Europese Unie om nieuwe lidstaten op te nemen en de manieren om de kwaliteit van het uitbreidingsproces verder te verbeteren op basis van de tot nu toe opgedane ervaringen.</p>
      <p sl="fi">De Europese Raad voert zijn algemene debat over de uitbreiding op basis van de uitbreidingsstrategie die op 8 november door de Commissie is gepubliceerd. Deze strategie omvat ook een speciaal verslag over het vermogen van de Europese Unie om nieuwe lidstaten te integreren. Het doel van het voorzitterschap is om in de debatten van de Europese Raad tot een gemeenschappelijk standpunt te komen over de toekomst van het uitbreidingsproces. De Raad Algemene Zaken en Buitenlandse Betrekkingen behandelde maandag de conclusies van de Europese Raad inzake de uitbreiding. De Raad voerde hierover een constructief en grondig debat.</p>
      <p sl="fi">Uitbreiding maakt deel uit van het integratieproces in Europa. Toen het Finse voorzitterschap afgelopen juli zijn werkprogramma presenteerde aan de Commissie buitenlandse zaken, benadrukten wij dat uitbreiding de groei en welvaart in Europa ontegenzeggelijk heeft gestimuleerd. Uitbreiding is goed geweest voor de Europese Unie, voor haar lidstaten en voor Europa als geheel. Het vooruitzicht op lidmaatschap heeft de kandidaat-landen ertoe aangespoord de noodzakelijke hervormingen door te voeren. De uitbreiding heeft ertoe bijgedragen dat de Europese Unie een sterkere speler in de internationale politiek is geworden. De uitbreiding van de interne markt heeft het voor de economie van de Europese Unie mogelijk gemaakt om de uitdagingen van de mondiale concurrentie beter te beantwoorden.</p>
      <p sl="fi">De historische vijfde ronde van de uitbreiding wordt afgerond wanneer Bulgarije en Roemenië, waarvan de kandidaat-commissarissen hier gisteren werden goedgekeurd, op 1 januari tot de Europese Unie toetreden. Deze uitbreidingsronde is al een succes gebleken. Dankzij de uitbreiding strekt de ruimte van vrede, stabiliteit, democratie, rechtsstaat en welvaart zich uit tot bijna overal in Europa. Wij moeten er nu voor zorgen dat dit succes wordt voortgezet.</p>
      <p sl="fi">De Europese Unie moet haar uitbreiding als een open en objectief proces voortzetten, zonder nieuwe beperkingen of voorwaarden op te leggen. Om dit te garanderen moet er meer aandacht komen voor de wijze waarop de uitbreiding in de praktijk kan worden bevorderd. Het is niet meer dan logisch om de kwaliteit van het uitbreidingsproces te willen verbeteren en de Europese Unie beter op de uitbreiding voor te bereiden.</p>
      <p sl="fi">Zoals wij weten en zoals ook uit de toespraken van de rapporteurs is gebleken, is het integratievermogen, ofwel het vermogen van de Europese Unie om nieuwe lidstaten op te nemen, geen lidmaatschapscriterium. Dat moet het ook nooit worden. Het integratievermogen is echter een belangrijke factor waarmee rekening moet worden gehouden om een succesvolle uitbreiding te waarborgen. Het in stand houden van het integratievermogen is in het belang van zowel de Europese Unie als de kandidaat-landen. Als wij echter binnen de Europese Unie criteria aan de uitbreiding stellen waar de kandidaat-lidstaten geen invloed op uit kunnen oefenen, dan bestaat het gevaar dat wij de hervormingsbereidheid schaden van de landen die lid willen worden van de Europese Unie.</p>
      <p sl="fi">Om het integratievermogen van de Europese Unie in stand te houden, is het noodzakelijk dat de landen die toetreden, bereid zijn de plichten die het lidmaatschap van de Europese Unie met zich meebrengt, te accepteren en te implementeren. Het is ook van wezenlijk belang dat de Europese Unie efficiënt kan functioneren en zich kan ontwikkelen. Het is belangrijk dat de Europese Unie in staat is nieuwe leden op te nemen, wanneer deze daar, op basis van de vooruitgang die in de onderhandelingen is geboekt, klaar voor zijn. Deze beide overwegingen zijn ook belangrijk om de steun van de bevolking te krijgen voor het uitbreidingsproces.</p>
      <p sl="fi">Het integratievermogen van de Europese Unie moet in de loop van het uitbreidingsproces worden beoordeeld. Wij moeten ervoor zorgen dat de Europese Unie bij de uitbreiding in staat is politiek, economisch en institutioneel te functioneren. De effecten van toekomstige uitbreidingen op de instellingen, het beleid en de begroting van de Europese Unie moeten nauwkeurig worden beoordeeld.</p>
      <p sl="fi">Het is belangrijk dat de Europese Unie vasthoudt aan de toezeggingen die wij Kroatië, Turkije en de landen in de Westelijke Balkan hebben gedaan in de lidmaatschapsonderhandelingen. Wat Turkije betreft wil ik in dit verband zeggen dat het voorzitterschap er alles aan heeft gedaan om voortzetting van het onderhandelingsproces mogelijk te maken. Wij zijn tevreden met de oplossing die de Raad maandag heeft gevonden. Zij biedt ons een basis om verder te gaan.</p>
      <p sl="fi">Kandidaat-landen en potentiële kandidaat-landen hebben de verantwoordelijkheid om de hervormingen door te voeren die in deze landen noodzakelijk zijn. Vooruitgang in het lidmaatschapsproces hangt af van de vorderingen die in dit opzicht worden gemaakt. Er kan alleen vooruitgang in het proces worden geboekt als aan de voorwaarden wordt voldaan.</p>
      <p sl="fi">De afgelopen tijd hangt er een sfeer van ernstige uitbreidingsmoeheid. Het verstrekken van actuele en op feiten gebaseerde informatie kan helpen om de heersende twijfels weg te nemen. De waarheid is dat de Europese Unie van nieuwe lidstaten profiteert en deze nodig heeft.</p>
      <p sl="fi">Tot slot, mijnheer de voorzitter, wil ik namens het voorzitterschap het Europees Parlement bedanken voor zijn actieve deelname aan het debat over de toekomstige uitbreiding. De twee onderhavige verslagen leveren een waardevolle bijdrage aan dit debat. Het voorzitterschap houdt natuurlijk op adequate wijze rekening met de verslagen over de uitbreidingsstrategie en het integratievermogen die vandaag worden behandeld en ook met de standpunten van het Europees Parlement in het algemeen. Wij vertrouwen erop dat het Parlement onze gemeenschappelijke missie steunt.</p>
      <a text="(Applaus)"/>
    </intervention>
    <intervention id="3-012" speaker_id="photo_generic" name="Olli Rehn" is_mep="True" mode="spoken">
      <p sl="fi">lid van de Commissie. - Mijnheer de Voorzitter, minister Lehtomäki, dames en heren, ik wil van deze gelegenheid gebruik maken om het voorzitterschap te bedanken voor zijn uitstekende en nauwe samenwerking in dit halfjaar en ik wil het vooral complimenteren met het besluit dat het afgelopen maandag heeft genomen over de wijze waarop de lidmaatschapsonderhandelingen met Turkije worden voortgezet. Dit besluit is een duidelijk signaal aan Turkije dat er consequenties zijn verbonden aan het niet naleven van de verplichtingen, maar tegelijkertijd zorgde het besluit van de Raad ervoor dat er een conflict werd voorkomen in de betrekkingen tussen de Europese Unie en Turkije.</p>
      <p sl="fi">Dit besluit toont aan dat de Europese Unie in staat is besluiten over lastige zaken zoals Turkije op resolute en solidaire wijze te nemen, zonder er een groot drama van te maken. Ik vertrouw erop dat dit in dit Parlement wordt gewaardeerd en ik weet dat dit in ieder geval wordt gewaardeerd door de zesentwintig leden van de Europese Raad die donderdag en vrijdag bijeenkomen en die eind dit jaar geen nieuwe Turkije-top wilden.</p>
      <p sl="en">Mijnheer de Voorzitter, ik wil beide rapporteurs, de heren Brok en Stubb (wiens naam misschien lijkt op het Engels 'stubborn', maar die zeker niet koppig is, maar juist in verstandelijk opzicht zeer flexibel, ongeacht hoe zijn naam wordt uitgesproken!), graag feliciteren. Tevens wil ik de Commissie en alle leden feliciteren met hun intensieve werk aan dit belangrijke onderwerp.</p>
      <p sl="en">De Commissie deelt veel van de punten die in beide verslagen worden genoemd. Wij zijn vooral blij met uw voorkeur voor het begrip 'integratievermogen', zoals de heer Brok en de heer Stubb hebben toegelicht. Wij zijn blij met de steun van het Parlement voor de uitbreidingsstrategie van de Commissie en de bijbehorende principes, evenals met de steun voor onze inspanningen om de communicatie en transparantie te verbeteren.</p>
      <p sl="en">Ik ben het eens met het standpunt van het Parlement dat het integratievermogen vooral te maken heeft met de instellingen, begrotingen en beleidsplannen van de EU. Voordat ik echter dieper in ga op die punten, wil ik graag benadrukken dat het van onnoemelijk belang is dat we ons eigen strategische belang in gedachten blijven houden wanneer we het hebben over ons integratievermogen.</p>
      <p sl="en">In het huidige debat in Europa in het algemeen praten we vaak langs elkaar af. Sommigen benadrukken alleen het strategische belang van uitbreiding voor vrede en democratie. Anderen kijken alleen naar interne problemen waardoor ons vermogen om nieuwe lidstaten te integreren, wordt beperkt. Als we deze twee perspectieven niet samen weten te brengen, lopen we het risico dat we onze eigen burgers alleen maar meer in verwarring brengen en afbreuk doen aan onze geloofwaardigheid bij de kandidaat-landen.</p>
      <p sl="en">Daarom moeten we een hernieuwde consensus over uitbreiding bereiken door beide kanten van de medaille te combineren. We moeten de strategische missie van de uitbreiding blijven voortzetten door de zachte kracht die de EU bezig als het gaat om democratische en economische transformatie, te handhaven, en tegelijkertijd moeten we ervoor zorgen dat wij goed kunnen blijven werken terwijl we geleidelijk nieuwe lidstaten integreren.</p>
      <p sl="en">Om deze redenen zal de Commissie de kwaliteit van het toetredingsproces verder verbeteren. We zullen impactbeoordelingen maken en evalueren wat de begrotingsgevolgen zijn van belangrijke beleidsplannen, met name voor het landbouw- en cohesiebeleid.</p>
      <p sl="en">Bovendien moeten we een rigoureuze conditionaliteit toepassen. Uit ervaring is gebleken dat hoe beter de nieuwe lidstaten zijn voorbereid, hoe soepeler de EU functioneert na de uitbreiding. Moeilijke kwesties, zoals justitiële hervormingen en de strijd tegen corruptie, moeten in een vroeg stadium van de onderhandelingen worden behandeld.</p>
      <p sl="en">Bij de verbetering van de kwaliteit van het toetredingsproces moeten we echter niet iets overmatig ingewikkelds creëren. Daarmee zouden we enkel kunstmatige obstakels opwerpen voor een proces dat al ingewikkeld genoeg is. Ik ben van mening dat we allemaal vóór vereenvoudiging zijn, niet voor meer complicaties. Daarom moeten we duidelijke regels, duidelijke procedures hebben die worden begrepen door zowel onze eigen burgers als door de betrokken landen, namelijk de kandidaat-landen.</p>
      <p sl="en">Sommigen vragen zich af of uitbreiding ten koste van verdieping gaat. Mijn antwoord daarop is 'nee': de EU is er eerder in geslaagd om tegelijkertijd verdieping en verbreding te realiseren, en dat kan opnieuw het geval zijn.</p>
      <p sl="en">Daarom zou er een nieuwe institutionele regeling moeten worden getroffen voordat de volgende nieuwe lidstaat waarschijnlijk klaar is om toe te treden tot onze Unie. De Europese Raad is akkoord gegaan met een tijdschema om de institutionele hervorming voort te zetten. Het begint met een politieke verklaring die komende maart in Berlijn moet worden aangenomen. De benodigde stappen om een nieuwe institutionele regeling te bereiken zouden tegen het einde van 2008 moeten zijn genomen.</p>
      <p sl="en">We hebben een nieuwe institutionele regeling nodig om ervoor te zorgen dat onze besluitvorming effectiever wordt. Dit hebben we nodig om de legitimiteit van de Unie te versterken en om de rol van Europa in de wereld te versterken. Tot slot hebben we vandaag, of uiterlijk morgen, een nieuwe regeling nodig voor de huidige EU en haar burgers - niet alleen vanwege een mogelijke uitbreiding in de toekomst. We moeten de integratie-impuls handhaven, en de Europese Unie verdiepen en verder ontwikkelen.</p>
      <p sl="en">Ik vertrouw erop dat u deze doelstellingen voor een hervormde en sterkere Unie deelt en ik verheug me erop om samen met u te werken aan de realisatie van deze doelstellingen.</p>
      <a text="(Applaus)"/>
    </intervention>
    <intervention id="3-014" speaker_id="1873" name="Iñigo Méndez de Vigo" is_mep="True" mode="spoken">
      <p sl="es">namens de PPE-DE-Fractie. - Mijnheer de Voorzitter, in de eerste plaats wil ik de twee rapporteurs feliciteren. Het zijn niet voor niets twee rapporteurs uit mijn fractie, mijnheer de Voorzitter, die hebben samengewerkt en elkaar hebben aangevuld. Zij weten het niet, maar ik ga vanochtend een geheim verklappen: in mijn fractie, mijnheer Swoboda, noemen we de heren Brok en Stubb “de tweeling”. Ik hoop dat een andere, bekendere tweeling in Europa zich niet zal storen aan de toe-eigening van deze titel.</p>
      <p sl="es">Maar feit is dat ze hebben gedaan wat iedere tweeling zou moeten doen. Ze hebben samengewerkt voor het welzijn van Europa, en ze hebben de amendementen van andere fracties niet opgenomen, maar geïntegreerd. En daarom denk ik dat we vandaag een mooie stemming gaan beleven over deze twee strategieverslagen over de uitbreiding en het integratievermogen.</p>
      <p sl="es">In deze twee verslagen, mijnheer de Voorzitter, wordt een positieve keuze gemaakt voor verschillende zaken. De eerste - zo fraai verwoord door de heer Stubb - is de keuze voor uitbreiding. Wij denken dat de Europese Unie en de landen die daartoe toetreden enorm profiteren van de uitbreiding. Daar bestaat geen enkele twijfel over. En wie daar wel aan twijfelt, moet paragraaf 19 van de resolutie maar eens goed lezen.</p>
      <p sl="es">Maar ook is het logisch dat, wil de uitbreiding een succes worden, de Europese Unie op de toetreding van die nieuwe lidstaten moet zijn voorbereid, en op dit moment is zij dat niet. Dat is de realiteit. Niemand nodigt een gast uit als zijn huis niet op orde is. Dat op orde brengen van het huis is de tweede keuze die wordt gemaakt, in het verslag van de heer Stubb, en dat is de keuze voor het Grondwettelijk Verdrag.</p>
      <p sl="es">Nog niet zo lang geleden steunden twee van de drie leden van dit Parlement het verslag-Corbett-Méndez de Vigo. Het verslag van de heer Stubb onderstreept dit feit. Wij blijven vinden dat de inhoud van het Grondwettelijk Verdrag nodig is om het huis op orde te krijgen, zodat we weer nieuwe gasten kunnen ontvangen.</p>
      <p sl="es">Ik denk dat het belangrijk is om daar nu op te wijzen, want het Duitse voorzitterschap gaat met voorstellen komen die gekoppeld zijn aan een datum, namelijk het jaar 2009, en ik denk dat datgene wat in de paragrafen 9 en 10 van het verslag-Stubb wordt beklemtoond, in iedere toekomstige hervorming moet worden opgenomen. Dat geldt ook voor iets waarop wij in dit Parlement al vaker hebben gewezen, namelijk dat wij geen ‘cherry picking’ willen, dat wij niet willen dat bepaalde aspecten van kracht worden. We willen het evenwicht van de tekst zoals die is neergelegd in het Grondwettelijk Verdrag.</p>
      <p sl="es">En tot slot, mijnheer de Voorzitter, bevatten beide verslagen een duidelijke politieke boodschap. U gaat naar de Europese Raad en ik vraag u om daar deze woorden te herhalen: er zullen geen nieuwe uitbreidingen komen zonder Europese Grondwet. Die zullen er niet komen. Dit Parlement moet instemmen met iedere nieuwe uitbreiding, en het Parlement zal - want dat wordt in dit verslag plechtig verkondigd - ook gebruik maken van dat recht.</p>
      <p sl="es">Voor het overige, mijnheer de Voorzitter, zal mijn fractie beide verslagen steunen, en in het verslag-Stubb zal mijn fractie stemmen voor de amendementen 6, 7 en 8.</p>
    </intervention>
    <intervention id="3-015" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie . - Mijnheer de Voorzitter, allereerst wil ik de heren Brok en Stubb bedanken voor hun verslagen. Als ik echter de beide collega’s en de heer Méndez de Vigo zo zie, dan kom ik tot de conclusie dat zij overduidelijk geen eeneiige tweelingen zijn, maar het resultaat is heel goed. Met alle respect voor u persoonlijk, mijnheer de commissaris, maar het resultaat van beide verslagen is beter dan dat van de Commissie, in die zin dat daarin de zaak duidelijker en helderder wordt uiteengezet. Ik denk dat de Commissie hier iets van moet leren.</p>
      <p sl="de">Onder de leden van dit Parlement zijn er ook die een klein Europa als een oplossing zien, met als argument dat hoe kleiner de Europese Unie is, hoe beter en homogener zij zou zijn. Aan de andere kant zijn er degenen die zeggen “hoe groter, hoe beter”, omdat we dan voor iedereen kunnen spreken. Maar we kunnen niet voor iedereen spreken zolang we geen gemeenschappelijke stem hebben gevonden. Daarvoor moeten dus de voorwaarden worden geschapen. Europa bestaat niet bij de gratie van de kwantiteit, maar bij die van de kwaliteit, en ik ben het volledig eens met de heer Méndez de Vigo dat de Europese Grondwet tot die voorwaarden behoort.</p>
      <p sl="de">Het hoeft niet precies de huidige Grondwet te zijn, en die zal het vermoedelijk ook niet worden, maar de wezenlijke elementen van de Grondwet moeten worden gerealiseerd om Europa doeltreffend te maken. De tweede voorwaarde is zonder twijfel een goede financiële basis. Laten we wel wezen: nu al zijn wij niet in staat om onze bevolking de zaken te geven waar zij naar streven en die zij graag zouden willen hebben, zaken die zij zeer zeker van Europa mogen verwachten. Hoe moet een uitgebreide Europese Unie dan functioneren als we er niet de juiste financiële voorwaarden voor scheppen?</p>
      <p sl="de">Wij moeten onze regeringen vertellen dat zij niet enerzijds mooie beloften kunnen doen over de uitbreiding en anderzijds zeggen dat we er geen geld voor hebben, zodra het punt van de financiële basis wordt aangeroerd. Dat is niet aanvaardbaar, en dat moet dit Parlement heel duidelijk zeggen.</p>
      <p sl="de">Nog iets anders over de Grondwet. Het gaat natuurlijk in de eerste plaats om de hervorming van de instellingen; geen kleine retouches, maar een fundamentele hervorming. Dat geldt ook in sterke mate voor het financiële terrein, voor de financiële modellen die een fundamentele herziening van de financiële basis van de Europese Unie bewerkstelligen.</p>
      <p sl="de">Laten we het hebben over het integratievermogen. Namens mijn fractie wil ik zeggen dat het integratievermogen niet dient als barrière tegen toekomstige uitbreidingen, maar als een voorwaarde daarvoor, als een noodzakelijke voorwaarde en niet als een bijproduct van bepaalde detailwijzigingen in een toetredingsverdrag. Dat zal in de toekomst niet langer aanvaardbaar zijn.</p>
      <p sl="de">Daarnaast moeten natuurlijk de dialogen over Zuidoost-Europa en de Balkanlanden worden voortgezet, en niet alleen over Kroatië, waarvan ik de eer heb rapporteur te mogen zijn. Ook na Kroatië kan er geen nieuwe grens worden getrokken, maar moet het proces stap voor stap doorgaan. Over Turkije zal collega Wiersma wellicht meer zeggen. Dat land moet zijn verplichtingen nakomen, maar wij zijn onze integratieverplichting jegens Cyprus nog niet nagekomen, en dat moeten wij wel doen.</p>
      <p sl="de">Tot slot: wij moeten de landen in onze nabuurschap, met name die rond de Zwarte Zee, een realistisch vooruitzicht bieden. Daartoe is het noodzakelijk om een tussenvorm in het leven te roepen, waarover wij in de Commissie buitenlandse zaken hebben nagedacht. Collega Wiersma en ik hebben het idee geopperd om een EU-Zwarte Zee-gemeenschap op te richten, om de landen sterker aan de Europese Unie te binden. Het gaat daarbij om een voorbereidende fase, die weliswaar niet per se moet leiden tot lidmaatschap maar dat wel kan, als aan de nodige voorwaarden wordt voldaan.</p>
      <p sl="de">We moeten de wensen van onze buurlanden vervullen, maar dat kunnen we alleen als wij de wensen van onze eigen burgers in Europa vervullen. Dat is momenteel niet het geval, en daarvoor moeten wij de voorwaarden scheppen. Pas dan wordt het weer mogelijk om het visioen van een groot, uitgebreid Europa te verwezenlijken.</p>
      <a text="(Applaus)"/>
    </intervention>
    <intervention id="3-016" speaker_id="28267" name="De Voorzitter" is_mep="True" mode="spoken">
      <p sl="nl">Mijnheer Swoboda, het is evident dat de heren Stubb en Brok geen tweeling zijn in de fysieke zin van het woord. De heer Méndez de Vigo heeft dat liefdevol bedoeld, om aan te geven dat ze samen optrekken, zoals twee andere beroemde personages, Stan Laurel en Oliver Hardy, die ook geen tweeling waren, samen optrokken.</p>
      <a text="(Gelach)"/>
      <p sl="nl">Het is in die zin dat hun gezamenlijke optreden moet worden geïnterpreteerd, en laat dit gezegd zijn met alle genegenheid voor onze rapporteurs van vandaag.</p>
    </intervention>
    <intervention id="3-017" speaker_id="1946" name="Annemie Neyts-Uyttebroeck" is_mep="True" mode="spoken">
      <p sl="nl">namens de ALDE-Fractie . - Voorzitter, mevrouw de Raadsvoorzitter, commissaris, collega's, sinds kort zijn de grapjes over tweelingen vermoeiend geworden, maar ik wilde net gaan zeggen dat jullie gelukkig nog geen evil twins zijn, want dat zou natuurlijk bijzonder jammer zijn.</p>
      <p sl="nl">Dames en heren, sedert mei/juni 2005 is de uitbreiding helemaal onder vuur komen te liggen. De uitbreiding zou immers de hoofdoorzaak geweest zijn voor de nee’s in Frankrijk en Nederland. In die negatieve sfeer kwam dan ineens het begrip absorptiecapaciteit opzetten. Een afschuwelijk lelijk woord en eigenlijk voor velen een excuus om verdere uitbreiding af te remmen en zelfs om gedane beloften, zo niet te herroepen, dan minstens in vraag te stellen.</p>
      <p sl="nl">Mijn fractie is daar nooit in meegegaan. Mijn fractie is ten zeerste gehecht aan de volgende elementen. Ten eerste: de erkenning dat de uitbreiding, zoals deze tot nu toe is doorgevoerd, een zeer groot succes is. Ten tweede: het naleven van alle gedane beloften: beloften ten aanzien van Kroatië, beloften ten aanzien van de staten in de westelijke Balkan, zelfs al zijn sommige daarvan nog maar in wording, en ook beloften ten aanzien van Turkije.</p>
      <p sl="nl">In dat verband wil ik hier overigens graag commissaris Rehn, zijn collega's van de Commissie, en de Raad feliciteren met de beslissingen die genomen zijn ten aanzien van Turkije. Ik denk dat dat een gebalanceerde evenwichtige benadering is. Er worden geen deuren dichtgeslagen, maar wel wordt duidelijk gemaakt waar het om gaat en wij steunen u volledig in die beslissing.</p>
      <p sl="nl">Tenslotte is mijn fractie ook ten zeerste gehecht - collega Duff zal daar dadelijk langer op ingaan - aan het feit dat de Unie haar instellingen op orde moet zetten, nog vóór de eerstvolgende uitbreiding wordt doorgevoerd. Maar, collega's, dat is dan wel de verantwoordelijkheid van de Unie. Dat is de verantwoordelijkheid van de lidstaten, van de Commissie, van dit Parlement, van de Raad, en niet in het minst van de Europese Raad. Dat is niet de verantwoordelijkheid van de kandidaat-lidstaten.</p>
      <p sl="nl">Beide rapporten weerspiegelen deze nieuwe meer positieve ingesteldheid ten aanzien van uitbreiding, onderstrepen in alle duidelijkheid dat de instellingen eerst zullen moeten worden hervormd, en dat is de reden waarom mijn fractie ze zal goedkeuren.</p>
    </intervention>
    <intervention id="3-018" speaker_id="2329" name="Joost Lagendijk" is_mep="True" mode="spoken">
      <p sl="nl">namens de Verts/ALE-Fractie . - Voorzitter, collega's, ik zal hier niet herhalen hoe succesvol de uitbreiding tot nu toe geweest is. Dat is door veel collega's en ook door de Commissie en de Raad al gedaan en dat lijkt in dit Huis een beetje een open deur. Maar het is geen overbodige luxe in een Europese Unie waar steeds meer mensen twijfelen aan nut en noodzaak van de uitbreiding.</p>
      <p sl="nl">Dat gezegd zijnde, is het desalniettemin nodig en volgens mij ook mogelijk, om lering te trekken uit de wijze waarop we het tot nu toe gedaan hebben. De commissaris heeft het al genoemd, die lessen staan in zijn verslag en die staan ook in de verslagen van dit Parlement. Beoordeel ieder land op zich en maak niet weer dezelfde fout door Roemenië en Bulgarije aan elkaar te koppelen. Deel niet te vroeg een datum uit, want dat keert zich tegen ons en tegen het proces. Schuif lastige kwesties niet naar het einde door en let meer op de uitvoering dan op de belofte. In het debat over die lessen is opeens het laatste jaar het debat absorptiecapacteit, dat vanaf nu integratiecapaciteit heet, opgedoken. Het is een reactie bij sommige voorstanders van verdere uitbreiding - waartoe ik mezelf reken - de angst om aan dat debat deel te nemen, omdat veel tegenstanders van verdere uitbreiding dat begrip integratiecapaciteit gebruikt hebben als argument tegen verdere uitbreiding.</p>
      <p sl="nl">Collega's, laat het duidelijk zijn: integratiecapaciteit is geen argument voor uitbreiding, het is geen argument tegen uitbreiding, maar wel moet helder zijn waar we het over hebben.</p>
      <p sl="nl">Laat ik er twee elementen uitpikken. Institutionele hervormingen: nogmaals, ik ben een groot voorstander van verdere uitbreiding met landen van de Westelijke Balkan en met Turkije, maar ook ik ben ervan overtuigd dat die uitbreiding niet kan plaatsvinden op basis van de huidige Verdragen en dat we daarom een fundamentele institutionele hervorming nodig hebben. Ik vind alleen dat wij hier in dit Parlement niet moeten ruziën over de vraag hoe we dat precies moeten doen; het moet echter wel gebeuren!</p>
      <p sl="nl">Dan de andere elementen uit die discussie over integratiecapaciteit. De steun bij de publieke opinie is cruciaal. Dat kan alleen maar, collega's, als wij, maar ook onze nationale collega's een goed verhaal houden, waarbij het verleden op waarde wordt geschat en waarbij men durft te onderstrepen wat de langetermijnbelangen van de Europese Unie zijn. Daarvoor is ook politiek leiderschap en politieke moed nodig, waarbij niet wordt gekeken naar elke opiniepeiling over uitbreiding die misschien op dit moment wat minder positief uitvalt. Al die elementen - moed, politiek leiderschap, langetermijnbelangen - komen samen in het debat over Turkije.</p>
      <p sl="nl">Ik ben er dan ook zelf heel erg voor dat het Europees Parlement niet meedoet aan die golf van populisme die je nu in sommige debatten in Europa over Turkije ziet. Ook in mijn land zie ik dat voorstanders van toetreding twee jaar geleden nu opeens tegen toetreding van Turkije zijn, omdat de opiniepeilingen wat tegen zitten. Wij moeten daar niet aan meedoen, ook niet in dit verslag. Daarom wat Cyprus betreft - ik zal het er met collega Brok over hebben - moet Turkije moet zijn belofte nakomen, maar ook de Europese Unie moet dat doen. Daarom ben ik zo blij met de toezegging van de ministers van Buitenlandse Zaken om het het komend voorjaar te hebben over de isolatie van Noord-Cyprus. De toekomst van de Europese Unie kan niet gebouwd worden op wispelturigheid en angst en dat geldt zeker voor de uitbreiding.</p>
    </intervention>
    <intervention id="3-019" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . - Voorzitter, aan het begin van de jaren '90 is uitbreiding uitgeroepen tot een van de belangrijkste doelstellingen van de Europese Unie. Europa, dat voorheen verdeeld was over drie economische blokken, moest snel worden verenigd binnen de Europese Unie. Vervolgens is het plan voor een beperkte eerste uitbreidingsfase - waarin Estland, Tsjechië en Cyprus wel waren opgenomen, maar Letland, Slowakije en Malta niet - vervangen door een grote uitbreiding ineens. Roemenië en Bulgarije zijn daarbij in de achterhoede terechtgekomen, maar over drie weken zijn zij ook lid.</p>
      <p sl="nl">Na de toezegging dat ook alle nog niet toegetreden Balkanstaten welkom zijn, na de vertraagde start van de onderhandelingen met Kroatië en Turkije en na het kortstondig enthousiasme over een mogelijk snelle aansluiting van Oekraïne, Moldavië en Wit-Rusland, is het opmerkelijk stil geworden. Met kandidaat-lidstaat Macedonië zijn de onderhandelingen zelfs nog niet eens daadwerkelijk gestart.</p>
      <p sl="nl">Nieuwkomers blijken inmiddels niet meer zo welkom. Bestuurders vrezen dat de Europese Unie zonder grondwet steeds stroever zal gaan functioneren en steeds meer geld zal moeten herverdelen. Het grote publiek ziet dat arbeidsmigratie plaatsvindt, waarbij de mensen ver van huis smerig en onveilig werk komen doen en slecht worden betaald en gehuisvest.</p>
      <p sl="nl">Aanvaarding van de dienstenrichtlijn heeft de vrees opgeroepen dat goede sociale wetgeving en goede collectieve arbeidsovereenkomsten in de oude lidstaten in de nabije toekomst moeten concurreren met slechtere regelingen van nieuwe of toekomstige lidstaten. Zowel door het neoliberale beleid binnen de Europese Unie als door een gebrek aan vooruitgang bij de democratisering en de mensenrechten in Turkije is verdere uitbreiding inmiddels bij de publieke opinie in de huidige lidstaten uiterst impopulair aan het worden.</p>
      <p sl="nl">Deze twee ongelukken dwingen tot een langzamer tempo en tot tijdelijke overgangsmaatregelen. Het gevaar daarvan is dat staten die voorlopig worden geweigerd, ondertussen wel steeds sterker afhankelijk worden van de Europese Unie. Dat kan ze hinderen in hun eigen keuzes en hun eigen ontwikkeling.</p>
      <p sl="nl">Mijn fractie wil dat ook in een overgangsperiode de gelijkwaardigheid van de potentiële toetreders wordt gerespecteerd en financiële steun wordt gegeven aan het inlopen van achterstanden, mede om hun toekomstige toetreding gemakkelijker te maken. Aan de vele inwoners van onze lidstaten die afkomstig zijn uit voormalig Joegoslavië en Turkije zijn we verplicht om de wens tot aansluiting in die gebieden serieus te nemen.</p>
    </intervention>
    <intervention id="3-020" speaker_id="28358" name="Konrad Szymański" is_mep="True" mode="spoken">
      <p sl="pl">namens de UEN-Fractie. - Mijnheer de Voorzitter, bij het lezen van beide verslagen werd ik slechts één keer aangenaam verrast. Het volledig zwarte scenario dat Elmar Brok oorspronkelijk schetste van de uitbreiding van de Europese Unie is nu veranderd in een grijs scenario. Deze opklaring in de beeldvorming moet op prijs worden gesteld. Vandaag zette deze opklaring zelfs verder door, maar het beeld dat de rapporteur in zijn toespraak schetste ligt nog steeds ver bezijden de waarheid.</p>
      <p sl="pl">In beide verslagen wordt de indruk gewekt dat de institutionele hervormingen hebben bijgedragen aan de steeds sterkere positie van de EU op mondiaal niveau. Dit is onjuist. De EU legt meer politiek gewicht in de schaal doordat zij een steeds groter aantal burgers en bedrijven vertegenwoordigt, een groter gebied omvat en een grotere militaire en economische slagvaardigheid heeft. Dankzij de uitbreidingen van de jaren tachtig en negentig en de laatste van 2004 is de EU een sterke speler op het wereldtoneel geworden, en niet dankzij allerlei fantastische interne hervormingen.</p>
      <p sl="pl">Ik bespeur een grotere bereidheid om te praten over de resolutie van maart 2006 met betrekking tot deze kwestie. Toch blijf ik erbij dat het gewoonweg uit de tijd is nog te beweren dat een Grondwettelijk Verdrag een absolute voorwaarde voor uitbreiding is. Institutionele hervormingen zijn te verwachten, maar een dergelijke verwijzing naar het Verdrag kan ik op slechts één manier interpreteren: als excuus om het uitbreidingsproces een halt toe te roepen, om wat voor reden dan ook. Niemand is gebaat bij de filosofie ”grondwettelijk verdrag of de dood”. Academische discussies over absorptie- of integratiecapaciteit zijn evengoed een uitvlucht.</p>
      <p sl="pl">Europese integratie is geen chemisch of natuurkundig verschijnsel: objectieve natuurwetten zijn hierop niet van toepassing. Integratie is zuiver een kwestie van politieke wil, die in onze handen ligt en in die van onze collega’s in de lidstaten. Wanneer we het er oprecht over eens zijn dat de uitbreidingen een succes zijn, dringt zich de vraag op waarom we dan vervolgens met dertig bepalingen komen die rieken naar kleinzielig, laf euroscepticisme. Hoe zeker weten we eigenlijk dat integratie aan kwaliteit inboet als gevolg van uitbreiding? Is het ook mogelijk dat de kwaliteit van integratie wellicht afneemt door slecht beleid dat de EU zelf voert? Wellicht heeft de overladen agenda die we de EU op de schouders laten torsen een negatief effect op integratie, evenals te uiteenlopende en hooggespannen verwachtingen?</p>
      <p sl="pl">Ook als mijn kritiek weerlegd wordt, blijft de simpele waarheid overeind dat kandidaat-lidstaten moeten voldoen aan de toetredingsvoorwaarden. Ik betwijfel of het nodig is geweest twee verslagen te schrijven alleen om te herinneren aan een reeds lang bindend en voor de hand liggend principe.</p>
      <p sl="pl">Dit zijn de redenen waarom ik niet van plan ben mijn goedkeuring aan deze ontwerpverslagen te geven, omdat ze bij mij de indruk wekken een lijst voorwendsels te zijn die ertoe dienen met wat voor smoesjes dan ook het integratieproces te bevriezen.</p>
    </intervention>
    <intervention id="3-021" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . - Voorzitter, het verslag van collega Stubb is om meer dan een reden teleurstellend. In de eerste plaats levert het verslag geen enkele bijdrage aan het doorbreken van de huidige institutionele impasse waarin de Unie zich bevindt. Slechts de herbevestiging van de steun aan de Europese grondwet en een samenvatting van die grondwet in paragraaf 9 blijkt bij aanneming van dit verslag de meest recente standpuntbepaling van dit Huis.</p>
      <p sl="nl">Even ontluisterend is het gebrek aan visievorming op het proces van de uitbreiding. Ik kom hierbij op mijn tweede punt van kritiek. Paragraaf 11 beklemtoont de noodzaak van inspanningen ter vergroting van de publieke acceptatie van de uitbreiding. De onderliggende factoren van de afnemende steun voor de uitbreiding blijven echter volledig buiten beeld. Ook dit verslag houdt het taboe op de finaliteit van de Europese Unie in stand. Juist het schrijnende gebrek aan politiek leiderschap om de grenzen van de Europese Unie te definiëren, veroorzaakt onvrede en onzekerheid rond het uitbreidingsproces.</p>
      <p sl="nl">In dit verslag over de institutionele aspecten van het vermogen van de Europese Unie om nieuwe lidstaten te integreren, mis ik bovendien concrete aanbevelingen over de vastlegging van het uitbreidingsproces in het Verdrag. Ik stel voor de diverse fasen van het toetredingsproces verdragsmatig vast te leggen, zodat iedere statusverhoging van aspirantleden plaatsheeft op basis van uniforme criteria. Op deze manier wordt het uitbreidingsproces transparanter en kan het Europees Parlement op alle beslissende momenten van het toetredingsproces daadwerkelijk inhoud geven aan zijn opdracht tot parlementaire controle.</p>
    </intervention>
    <intervention id="3-022" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, nu wij het hebben over de uitbreidingsstrategie past het om aandacht te besteden aan de manier waarop de onderhandelingen worden gevoerd met een problematische kandidaat-lidstaat als Turkije. Turkije krijgt een deadline om zijn verplichtingen inzake de douane-unie na te komen. De Turkse regering weigert dat en wat is de zogenaamde sanctie van de Europese Unie. De moeilijke hoofdstukken worden voorlopig niet geopend. De deadline is weggevallen en er komt geen nieuwe deadline.</p>
      <p sl="nl">De Commissie en de Raad blijven maar herhalen dat ze geen treincrash willen met Turkije, dat de Turken ondertussen wel begrepen hebben dat zij voorwaarden kunnen stellen en niet wij. De Belgische regering heeft daar trouwens een nieuwe doctrine voor bedacht, die doctrine luidt dat we met Turkije en ik citeer: "aan geopolitieke uitbreiding doen en dat daar een andere aanpak voor moet gelden". Met andere woorden een niet-Europese kandidaat-lidstaat als Turkije moet het niet zo nauw nemen met de criteria van Kopenhagen. Op de bazaaronderhandelingsstijl van Turkije heeft de Europese Unie geen antwoord.</p>
      <p sl="nl">Commissaris Rehn heeft zojuist gesproken over de geloofwaardigheid van de Europese Unie ten opzichte van de kandidaat-lidstaten. Hij vergeet een klein detail en dat is de geloofwaardigheid van de EU bij de Europese publieke opinie. Men heeft de mensen altijd voorgehouden dat de onderhandelingen stilgelegd zouden worden, als Turkije manifest zou tekortschieten. Men doet nu exact het tegenovergestelde en dat is het probleem van geloofwaardigheid dat de Europese Unie kent.</p>
    </intervention>
    <intervention id="3-023" speaker_id="23730" name="Panayiotis Demetriou" is_mep="True" mode="spoken">
      <p sl="el">Mijnheer de Voorzitter, mevrouw de minister, mijnheer de commissaris, geachte collega’s, beide rapporteurs hebben vandaag een uitstekend verslag voorgelegd. Ik wil hen gelukwensen met de korte, bondige en essentiële manier waarop zij de zaken op een rijtje hebben gezet.</p>
      <p sl="el">Telkens weer duikt in de Europese Unie de vraag op: Quo vadis Europa? Die vraag bestaat zelf echter uit andere vragen: wat voor soort Europese Unie wil men? Tot hoever moet de Unie zich uitstrekken? Werkt de Europese Unie nu efficiënt?</p>
      <p sl="el">Dat zijn vragen die telkens weer naar boven komen en waarop een antwoord moet worden gegeven. De antwoorden daarop hangen echter af van het ideaal dat ons voor ogen staat. Wat is ons ideaal? Ons ideaal is het ideaal dat iedereen heeft: wij willen een democratische, welvarende en menselijke Europese Unie, wij willen een Europese Unie met een regulerende rol op het wereldtoneel! Daarom is uitbreiding geen doel op zich. Uitbreiding maakt juist deel uit van dit ideaal, en daarom mogen wij het paard niet achter de wagen spannen. Het een moet met het ander samengaan. Daarom heeft de heer Rehn gelijk als hij zegt dat uitbreiding en uitdieping twee kanten van dezelfde - dat voeg ik toe - medaille zijn.</p>
      <p sl="el">Er zal van uitbreiding echter geen sprake kunnen zijn als deze ten koste gaat van de kwaliteit, als deze enkel een kwestie is van expansie - het oogmerk van Europa heeft niets te maken met expansionisme - en als daarin geen rekening wordt gehouden met de situatie waarin wij leven. Niet de Europese Unie moet zich aanpassen aan de uitbreiding, maar het land dat wil toetreden moet zich aanpassen aan de Europese Unie. Wat Kroatië en Turkije betreft, is het zeer zeker een goede zaak dat wij Turkije willen zien toetreden tot de Europese Unie, maar wij hebben Kroatië tegengehouden toen het zich niet hield aan de door ons gestelde voorwaarden. Ik bedoel niet te zeggen dat wij zover moesten gaan.</p>
      <p sl="el">Ik sluit af, mijnheer de Voorzitter, met de opmerking dat wij vorderingen moeten maken met de Grondwet. Anders zal de uitbreiding historisch gezien onbeduidend zijn.</p>
    </intervention>
    <intervention id="3-024" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Voorzitter, ook mijn complimenten aan de twee rapporteurs, de collega's Brok en Stubb voor het voortreffelijke werk dat zij gedaan hebben. De vijfde uitbreidingsronde van de Europese Unie was zonder twijfel een van de meest ambitieuze projecten die de Europese Unie tot nog toe heeft volbracht. En het is ook een referentiepunt natuurlijk voor de discussie die we vandaag voeren. Die uitbreiding dwingt ons ook te kijken naar het interne functioneren van de Europese Unie, met name voordat we aan een volgende uitbreidingsronde beginnen; daarom voeren we ook vandaag hier weer die discussie over de integratiecapaciteit van de Europese Unie.</p>
      <p sl="nl">Ik zou toch nog iets willen zeggen over de enlargementkritiek die vaak wordt aangehaald voor het debat dat wij nu voeren. Ik wil daar een beetje afstand van nemen, want er zitten een aantal suggesties in die notie van enlargementkritiek die ik afwijs. Ten eerste, dat die uitbreiding een vergissing was, ten tweede dat er geen enkel land meer bijkan en ten derde dat de interne hervormingen vooral noodzakelijk zijn vanwege de uitbreiding. Dat is niet waar, het is een interne intrinsieke waarde, verbonden aan het beter laten functioneren van de Europese Unie. Ik blijf herhalen dat de uitbreiding van 2004 een succes was en dat de uitbreiding begin volgend jaar met Bulgarije en Roemenië ook een succes zal worden.</p>
      <p sl="nl">De EU is en blijft een open club, heeft toezeggingen gedaan aan een aantal landen en aan die toezeggingen zullen we ons moeten houden. Maar hoe dan ook, de Europese Unie moet hervormen om te blijven functioneren en ook omdat de burgers meer van de Europese Unie verwachten. Zo komen we inderdaad weer op het debat over de integratiecapaciteit en de uitbreidingsstrategie in zakelijke termen. Ik denk dat de verslagen van collega's Brok en Stubb tonen dat het Europees Parlement erin geslaagd is om op een zakelijke manier neer te zetten wat wij verwachten en die zakelijke insteek is ook gekozen door de Europese Commissie. Al laat, zoals mijn collega Swoboda ook al heeft aangegeven, de Commissie een aantal belangrijke vragen onbeantwoord zeggende "daar kwamen we later nog wel op terug".</p>
      <p sl="nl">Bij de integratiecapaciteit gaat het er voor ons in de eerste plaats om dat de Europese Unie haar huiswerk doet. De huidige instellingen en het Verdrag van Nice zijn een ontoereikende basis voor toetreding van nieuwe lidstaten. De verantwoordelijkheid om de institutionele hervormingen door te voeren die nodig zijn om nieuwe landen later te kunnen integreren, ligt bij ons. En dat kandidaat-landen op hun beurt verantwoordelijk zijn zich grondig voor te bereiden op het lidmaatschap is niets nieuws. De voorwaarden zijn sinds 1993 al gesteld in de zogenaamde Kopenhagen-criteria.</p>
      <p sl="nl">Een aantal elementen van de integratiecapaciteit van de Europese Unie zijn vanzelfsprekend belangrijk. Wij hebben de instellingen nodig voor een democratisch en effectief functioneren van de Europese Unie en wij hebben een budget nodig dat past bij de ambities van de Europese Unie; ik wil echter ook iets zeggen over de zogenaamde capacity to act , die mijns inziens van cruciaal belang is. Het gaat er ook om dat de Europese Unie, de Europese Commissie, de lidstaten initiatieven nemen die beantwoorden aan de wensen en verwachtingen van de Europese burger; die moeten ook centraal staan bij de communicatie over de Europese Unie.</p>
      <p sl="nl">De Europese Unie moet laten zien wat ze kan en dat ook uitdragen, want alleen op die manier hebben we kans van slagen om draagvlak te creëren en te behouden voor Europese samenwerking en uitbreiding hoort daarbij; we mogen uitbreiding niet zien als een losstaand beleidsterrein dat we apart moeten uitdragen. De uitbreiding moet ook een deel zijn van die zogenaamde "citizens' agenda" van de Europese Commissie. Alleen in de publieke discussie die op gang komt op basis van een Europa dat beter presteert, kunnen we verwachten dat de burgers in de toekomst positief tegenover uitbreiding zullen staan.</p>
      <p sl="nl">Tenslotte, nog een opmerking over Turkije, mijnheer Swoboda verwees er al naar. Onze fractie steunt de opstelling van commissaris Rehn, wij denken dat hij een verstandig voorstel heeft gedaan, we moesten reageren op het feit dat Turkije het Ankara-protocol niet uitvoert. Tegelijk zijn we het met hem eens dat we de deur niet helemaal dicht moeten slaan. De dialoog moet doorgaan, die gedeeltelijke opschorting of vertraging van de onderhandelingen, zoals u het zelf noemt, wordt door ons gesteund. Wij blijven erop hameren dat Turkije aan zijn legale verplichtingen ten opzichte van de Europese Unie moet voldoen en tegelijk moet de discussie niet compleet worden afgebroken.</p>
      <p sl="nl">Tenslotte, nog één opmerking, wij hopen dat de Commissie en de Raad het komende jaar initiatieven zullen nemen om het isolement en vooral het economisch isolement van Noord-Cyprus aan te pakken.</p>
    </intervention>
    <intervention id="3-025" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, ik ben zeker verheugd over de afschaffing van de termen 'opnamevermogen', wat klinkt als de eigenschap van een keukendoek, en 'begunstigd partnerschap', wat een licht paternalistisch concept is, zonder dat het heel eerlijk gezegd veel voorrechten met zich meebrengt.</p>
      <p sl="en">We moeten nu echter streven naar een snelle en creatieve ontwikkeling van het nabuurschapsbeleid, zodat we aan de oostelijke grenzen stabiele omstandigheden creëren voor de landen die niet kunnen toetreden tot de Unie en voor de landen die verkiezen niet toe te treden. Aangezien nieuwe onderhandelingen over het Verdrag naderen, zou het verstandig zijn om in deel III een hoofdstuk op te nemen waarin het uitbreidingsbeleid wordt beschreven, de criteria van Kopenhagen worden overgenomen en het toetredingsproces en de toetredingsdrempel veel duidelijker worden beschreven dan tot nu toe het geval was. Wanneer we opnieuw onderhandelen over deel III, moeten er overwegingen worden toegevoegd voor het creëren van een nieuwe lichting kandidaten voor associatielidmaatschap. Een dergelijke verbetering zou de publieke opinie kunnen geruststellen over de kwaliteit van ons toetredingsproces en over het uitbreidingstempo van de postnationale Europese samenleving. Dit zou ook van groot nut zijn voor derde landen wanneer zij nadenken over hun toekomstige relatie met de Unie.</p>
    </intervention>
    <intervention id="3-027" speaker_id="2053" name="Johannes Voggenhuber" is_mep="True" mode="spoken">
      <p sl="de">Mijnheer de Voorzitter, hoewel ik beide rapporteurs graag gelukwens, probeer ik al een hele tijd het beeld van de tweelingen uit mijn hoofd te bannen. Ik heb geen idee of de heer Méndez de Vigo aan de moeder van die twee heeft gedacht, maar hun geboorte moet een aantal jaren in beslag hebben genomen. We wensen beide rapporteurs ook geen geluk omdat zij lid zijn van de Fractie van de Europese Volkspartij (Christen-democraten) en Europese Democraten, maar ondanks dat. Want zij hebben in de huidige crisis van de EU iets heel belangrijks duidelijk gemaakt.</p>
      <p sl="de">Wat betekent het als we verdieping en uitbreiding als een ondeelbare taak beschouwen? De rapporteurs hebben deze taak uitputtend en kritisch beschreven, waarbij ook de Commissie, de Raad en het Parlement zelf niet worden gespaard. Maar zij zaten ook volledig op een lijn als het erom ging de onderliggende, uiterst belangrijke, met taboes beladen vraagstukken angstvallig te vermijden. Ze beschreven de noodzaak dat heel Europa wordt verenigd, echter zonder zich af te vragen wat heel Europa eigenlijk is en waar diens grenzen liggen. Als we spreken van verenigen en verdiepen, wat is dan het uiteindelijke doel van dit verenigingsproces? Het is duidelijk dat er meer bij komt kijken om Europa samen te binden dan een markt en een munteenheid, maar wat is het politieke doel? In januari van dit jaar hebben de heer Duff en ik dit Parlement een verslag gepresenteerd waarin we deze vragen opperen, maar deze zijn tot nog toe onbeantwoord gebleven. Dat is een van de redenen dat wij geen antwoord hebben op veel vragen en angsten van de burgers. Er rusten taboes op, en die moeten wij doorbreken.</p>
      <p sl="de">Ik ben er erg dankbaar voor dat het verslag-Brok ook heel duidelijke punten van kritiek bevat. Deze hebben betrekking op de oppervlakkige manier waarop de financiële gevolgen van de verschillende uitbreidingen worden voorgesteld en op de oppervlakkigheid waarmee institutionele vraagstukken worden behandeld. Het is een tekortkoming van de Commissie dat zij vanaf het begin van deze grondwetscrisis er niet in is geslaagd om de institutionele problematiek goed aan te pakken. Maar deze kritiek heeft ook betrekking op de oppervlakkige behandeling van de vraagstukken op het terrein van binnenlandse veiligheid, justitie, persvrijheid en grondrechten. Het is van belang dat dit wordt gezegd. Persoonlijk vind ik het jammer dat Cyprus nu centraal wordt gesteld in de kwestie rond Turkije, want dat is niet de kern van het conflict; die is veel meer gelegen in de kwesties met betrekking tot de grondrechten en de democratie, zaken die enigszins naar de achtergrond zijn gedrukt. De Commissie dient deze kwesties voortaan veel grondiger te behandelen.</p>
      <p sl="de">Hoe is het mogelijk dat er in Polen, een land dat het Verdrag heeft ondertekend, op instigatie van de regering een debat over de doodstraf wordt gevoerd? Hoe is het mogelijk dat de president van de Tsjechische Republiek enkele maanden na ondertekening van een soortgelijk verdrag de sociale rechten en de sociale markteconomie ter discussie stelt? Ik denk dat we voortaan bij toetredingsonderhandelingen veel meer dan in het verleden moeten vaststellen of we het wel eens zijn over de doelstelling van de Europese politieke eenwording.</p>
    </intervention>
    <intervention id="3-028" speaker_id="28331" name="Jaromír Kohlíček" is_mep="True" mode="spoken">
      <p sl="cs">Ik wil graag iets dieper ingaan op de vraag van de heer Voggenhuber. Hoe is het mogelijk dat precies dezelfde oneerlijke praktijken die we recentelijk hebben gezien, nu zijn ontdekt in enkele delen van het toetredingsverdrag, aangezien dit een weerspiegeling dient te zijn van de realiteit? Een voorbeeld hiervan is het verzoek van de Commissie aan de lidstaten om hun zogenoemd integratievermogen te beoordelen, een zeer actuele kwestie op dit moment. De onderhandelingen over de uitbreiding van het Schengengebied en de suikerquota’s zijn schandelijk. Dit zijn echter slechts twee topjes van de ijsberg die de zwakke punten van de EU blootleggen. Ik ben het met hem eens dat wij ook hier een verandering zien, teneinde deze zwakheden te overwinnen. Het is opnieuw een vraag van bereidheid om over oplossingen te praten die voor alle partijen acceptabel zijn, in plaats van de agressieve, brutale, ‘graag of niet’-aanpak die wij, in landen als Tsjechië, kennen vanuit onze eigen toetredingsonderhandelingen.</p>
      <p sl="cs">Voor toekomstige uitbreidingsronden moeten wij niet alleen allemaal dezelfde waarden hanteren, maar ook erkennen dat de eisen van de landen die traditioneel gezien tot de kleinere spelers binnen Europa behoren, serieus moeten worden genomen. Het principe van solidariteit, dat ernstig is ondermijnd door de bezuinigingen in de EU-begroting van 1,24 procent naar ongeveer 1,05 procent van het BBP gedurende de huidige begrotingsperiode, moet in de toekomst bijvoorbeeld opnieuw worden bekrachtigd. Bovendien dient te worden benadrukt dat het Grondwettelijk Verdrag geen basis kan vormen voor de toekomstige ontwikkeling van de EU. Het is noch een grondwet noch een verdrag, en dat moet eens hardop worden gezegd. Ik vraag bovendien om onderhandelingen voor het bereiken van een consensus over vraagstukken met betrekking tot de toekomst van de EU en hiervoor dienen termijnen te worden ingesteld (spreker wordt onderbroken).</p>
      <p sl="cs">Mijnheer de Voorzitter, ik zou graag een opmerking maken. Binnen de context van de betrekkingen na de uitbreiding, waarnaar wordt verwezen in de verklaring met Rusland, kijk ik vooral uit naar een oplossing voor de mensenrechten- en democratiseringsproblemen in bijvoorbeeld de Baltische landen van de EU.</p>
    </intervention>
    <intervention id="3-029" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, beide genoemde verslagen zijn bedoeld als wegwijzers voor de EU, maar in de eenentwintigste eeuw volstaan wegwijzers niet. Tegenwoordig zijn ook verkeerslichten vereist en in dat geval zijn er, bij wijze van spreken, twee en geen drie lichten nodig. We zouden groen en oranje licht moeten hebben, maar geen rood licht. Dit betekent, met andere woorden, dat geen enkel land automatisch mag worden afgewezen als mogelijke lidstaat van de EU. Het is ongepast het stoplicht op rood te zetten voor een land dat toenadering tot de EU zoekt, maar tegelijkertijd zal de Europese verkeersstroom een chaos worden wanneer het licht continu op groen staat.</p>
      <p sl="pl">Ik memoreer hier het debat van twee jaar geleden over de toetreding van Turkije, waarin leiders van de groenen, waaronder de heer Voggenhuber, spraken over een mogelijke toetreding van Turkije in 2014. We weten inmiddels dat dit politiek niet haalbaar is. Afgezien van een snelle toetreding van Kroatië en Macedonië zullen we simpelweg moeten erkennen dat Europese landen als Montenegro, Servië, Bosnië en Herzegovina of Albanië eerder toegelaten moeten worden dan Turkije.</p>
      <p sl="pl">Het moet duidelijk gezegd worden - en dat doe ik op de dag waarop een periodieke samenkomst van afgevaardigden van het Montenegrijnse parlement en leden van het Europees Parlement plaatsvindt - dat hoe groter de EU, des te sterker zij is. Zonder een grondwettelijk verdrag heeft de EU uiteindelijk, dankzij de uitbreiding, enorm aan betekenis gewonnen. Een waarschuwende opmerking aan het adres van de heren Brok en Stubb: we moeten de feiten met betrekking tot de uitbreiding niet gebruiken als een excuus om institutionele veranderingen door te voeren.</p>
    </intervention>
    <intervention id="3-030" speaker_id="28587" name="Georgios Karatzaferis" is_mep="True" mode="spoken">
      <p sl="el">Mijnheer de Voorzitter, het zou goed zijn indien commissaris Rehn, die bevoegd is voor uitbreiding, eerst de grenzen van Europa voor ons zou afbakenen. Wat is Europa? Waar houdt Europa op? In Instanbul, in Diyarbakyr of in Bagdad? Wij weten niet waar de grenzen van Europa lopen. Hier buiten in de wandelgangen worden al handtekeningen ingezameld om Israël te laten toetreden. Maar waarom dan ook niet Palestina, of Marokko? Zal het dan echter nog Europa zijn? Laten wij eerst beslissen wat wij willen: een eengemaakt Europa of een eengemaakt Eurazië? Iedereen beseft nu dus wat er gaande is: Turkije treedt niet toe tot Europa, maar Europa treedt toe tot Turkije. Europa treedt toe tot Turkije en niet Europa stelt de voorwaarden maar Turkije.</p>
      <p sl="el">Laten wij ook het vraagstuk van het isolement van het noordelijk deel van Cyprus eens en voor altijd ophelderen. Dit isolement wordt niet veroorzaakt door Europa of door Cyprus. Dat wordt veroorzaakt door het bezettingsleger. Als het bezettingsleger opstapt, is er geen enkel probleem meer. Hier steken wij echter de kop in het zand. Wij sluiten onze ogen. Er is een bezettingsleger in een van de vijfentwintig landen van Europa en wij doen alsof onze neus bloedt. Daardoor moedigen wij Turkije zelfs in zijn arrogantie aan. Als wij rechtvaardig willen zijn, moeten wij eisen dat het bezettingsleger vertrekt en Turkije alle vijfentwintig landen erkent, en niet slecht vierentwintig. Als Turkije Frankrijk niet erkend zou hebben of het Verenigd Koninkrijk, zou Turkije dan mogen toetreden? Zeer zeker niet! Mag het dat nu wel omdat Cyprus een klein land is? Dat is een grote historische fout van Europa.</p>
    </intervention>
    <intervention id="3-031" speaker_id="28512" name="James Hugh Allister" is_mep="True" mode="spoken">
      <p sl="en">Mijnheer de Voorzitter, voor mij is het duidelijk dat de voorstanders van de afgewezen Grondwet uitbreiding zien als een manier om de uitvoering van delen van die Grondwet alsnog te waarborgen. Vandaar dat we in het verslag van de heer Stubb de slecht beargumenteerde maar veelgevraagde, verdere aantasting van nationale vetorechten, de noodzaak van een minister van Buitenlandse Zaken, de vraag om meer macht voor de niet-gekozen Commissie en het expansionistische Hof van Justitie en meer bevoegdheden voor de EU terugvinden.</p>
      <p sl="en">Voor uitbreiding op zich is dit alles niet nodig, maar Eurofiele fanatici, zoals onze beide rapporteurs - die verstoken zijn van plausibele argumenten om de tegenstand van het volk tegen de Grondwet weg te nemen - hebben nu de onlogische draai bedacht dat voor uitbreiding een grondwet noodzakelijk is. Ik ben van mening dat noch deze EU, noch een opgezwollen EU waarin dwaas genoeg Turkije is opgenomen, een grondwet nodig heeft.</p>
      <p sl="en">Wat zouden we dan mooi in de knoei komen dankzij Laurel Brok en Hardy Stubb! En dit alles zonder ook maar na te denken over wie dit allemaal zou moeten betalen. Net als in het verleden lijkt men te verwachten dat landen als het Verenigd Koninkrijk deze op hol geslagen dwaasheid maar al te graag blijven financieren. Nu de EU mijn land al 4 miljard pond netto per jaar kost, moet ik u melden dat wij ons eenvoudigweg niet meer liefdadigheid kunnen veroorloven.</p>
    </intervention>
    <intervention id="3-032" speaker_id="28198" name="Jacques Toubon" is_mep="True" mode="spoken">
      <p sl="fr">Mijnheer de Voorzitter, de Europese instellingen gaan zich nu eindelijk met de hoofdzaken bezighouden. Wat is de Europese Unie? Wat doet de Unie? Wie kan eraan deelnemen? Ik hoop dat ons Europees Parlement er met de resolutie van de heer Stubb en die van de heer Brok toe zal bijdragen dat we onszelf niet langer voor gek houden en een eind maken aan de vlucht naar voren met betrekking tot de uitbreidingsstrategie.</p>
      <p sl="fr">Het integratievermogen wordt heel goed gedefinieerd door de drie elementen die in paragraaf 8 van het verslag-Brok worden genoemd. Wij geloven dat prioriteit moet worden gegeven aan politieke projecten en niet alleen maar aan de instellingen. We willen ook niet dat uitbreiding leidt tot ontmanteling van de verschillende typen gemeenschappelijk beleid. De heer Stubb stelt terecht dat integratievermogen niet gezien moet worden als een criterium voor toetreding, maar als een voorwaarde voor het openen van een toetredingsproces.</p>
      <p sl="fr">Net als de heer Stubb geloven ook wij dat verdere uitbreiding niet kan worden verwezenlijkt zonder nieuwe instrumenten voor de besluitvorming, zonder nieuwe middelen en zonder een nieuwe vertegenwoordiging van de Unie. Dat is de conclusie die wij verbinden aan de - ongelukkig uitvallende - vergelijking tussen de toetreding van twaalf nieuwe lidstaten en het Verdrag van Nice: de toetreding was een succes, het Verdrag schiet beslist tekort. We moeten met betrekking tot Turkije hetzelfde gezonde verstand laten spreken.</p>
      <p sl="fr">De Raad algemene zaken heeft vastgesteld wat de gevolgen van de problematiek rond Cyprus zijn. Die situatie is natuurlijk niet aanvaardbaar, maar gaat het hier weer niet om een diplomatieke mystificatie? Schorsing zou wel eens weinig doeltreffend kunnen zijn en in het geheel niet bijdragen tot een verandering van de houding van Turkije. We moeten ons standpunt daarom herhalen: de Unie is geen voorstander van opname van Turkije maar moet met dit land, dat voor Europa van cruciaal belang is, een geprivilegieerd partnerschap aangaan.</p>
      <p sl="fr">Laten we dus niet langer doen alsof. Het gaat hier om de belangen van zowel Turkije als de Europese Unie. Uitbreiding is geen doel op zich; het is een middel om het Europese project te verwezenlijken.</p>
    </intervention>
    <intervention id="3-033" speaker_id="1973" name="Carlos Carnero González" is_mep="True" mode="spoken">
      <p sl="es">Mijnheer de Voorzitter, om te beginnen wil ik de heer Stubb gelukwensen met zijn werk als schaduwrapporteur van de socialistische fractie.</p>
      <p sl="es">Hij heeft serieus werk afgeleverd, dat voldoet aan twee basisvoorwaarden voor dit soort verslagen. In de eerste plaats wordt er een adequaat antwoord gegeven op een buitengewoon belangrijke kwestie, en in de tweede plaats, en dat is fundamenteel, zorgt de rapporteur voor een grote meerderheid in dit Parlement. Ik denk dat dit verslag dezelfde weg moet volgen als andere verslagen, zoals het verslag van de heren Corbett en Méndez de Vigo, die indertijd unanieme steun in het Europees Parlement wisten te vergaren, en dat gaf het verslag een grote kracht. Dat is vooral belangrijk omdat we het verslag van de heer Stubb enkele dagen voor de bijeenkomst van de Europese Raad bespreken en gaan aannemen, en kort na het succes van het tweede internationale forum over de toekomst van Europa, dat hier vorige week heeft plaatsgevonden.</p>
      <p sl="es">Het is waar dat we het over integratievermogen moeten hebben en niet over absorptievermogen. En we moeten een antwoord vinden op de legitieme zorgen van de burgers door middel van een combinatie van verdieping en uitbreiding. Wij zeggen ja tegen de uitbreiding, die een succes is geweest en die het instrument moet zijn waarmee we gaan opbouwen wat vroeger met een gelukkige benaming “het gemeenschappelijke Europese huis” werd genoemd.</p>
      <p sl="es">Mijnheer Méndez de Vigo, het zijn geen gasten die wij in dit huis willen; het zijn mensen en landen die mede-eigenaar van het huis gaan worden, wat nog wel iets dieper gaat. Ze hebben niet alleen het recht om in dat huis te verblijven, maar ook om zich daar op hun gemak te voelen en om mee te beslissen over de boedel en het collectieve beheer van het huis. Daarom kan het integratievermogen niet een nieuw criterium worden dat wordt toegevoegd aan de criteria van Kopenhagen, maar moet het veeleer een voorwaarde zijn die wij onszelf als Unie moeten opleggen ten behoeve van het welslagen van de uitbreiding. Integratievermogen omvat - dat spreekt voor zich - politiek vermogen, institutioneel vermogen en financieel vermogen, dat er eerst moet zijn voordat we tot een nieuwe uitbreiding overgaan. Dat staat in het verslag en dat herhalen wij hier allemaal. Nice werkt niet; dat is constateren wat voor iedereen duidelijk is. In het beleid, met de tot verlamming leidende eenparigheid van stemmen, brengt het niet hebben van een Grondwet hoge kosten met zich mee.</p>
      <p sl="es">Juist om die reden kiezen wij in dit verslag voor de Europese Grondwet, vanwege de essentiële inhoud van die Grondwet, zoals Hannes Swoboda reeds zei. Het omhulsel is het minst belangrijk; het meest belangrijk is de vooruitgang die met deze Grondwet wordt gerealiseerd, namelijk verdieping en uitbreiding in reële tijd. En daarom is het cruciaal dat paragraaf 9 van het verslag van de heer Stubb in zijn geheel wordt aangenomen.</p>
      <p sl="es">Wij vinden dat de Europese Grondwet te water moet worden gelaten door middel van een akkoord, zonder dat er aan geknabbeld wordt en zonder dat er stukken van af worden gesneden, maar dat akkoord moet logischerwijs wel uiterlijk tegen 2008 gereed zijn, zodat de burgers de Grondwet kennen waanneer ze in 2009 gaan stemmen. In het tegenovergestelde geval zouden we onszelf niet serieus nemen, en ook de burgers niet.</p>
      <p sl="es">Natuurlijk moeten we daarnaast ook het Europees nabuurschapsbeleid versterken. De uitbreiding moet gepaard gaan met een goed nabuurschapsbeleid. Dat moet zich met name richten op de voor ons zo cruciale Euromediterrane regio. Daarbij moet het Europees Parlement een sleutelrol spelen, voor en na elk proces.</p>
      <p sl="es">Daarom zult u, mijnheer Stubb, de volledige en krachtige steun van de socialistische fractie krijgen voor uw verslag.</p>
    </intervention>
    <intervention id="3-034" speaker_id="28242" name="Alexander Lambsdorff" is_mep="True" mode="spoken">
      <p sl="de">Mijnheer de Voorzitter, uit het debat over de beide verslagen blijkt wel dat er in dit Parlement gelukkig sprake is van een consensus over de noodzaak van omvangrijke institutionele hervormingen. Deze dienen te worden uitgevoerd voordat we nieuwe kandidaat-lidstaten kunnen toelaten. We weten allemaal dat de Europese Unie niet in goede conditie is. Daarom is het juist dat dit Parlement met betrekking tot het uitbreidingsbeleid het vermogen van de Europese Unie om nieuwe lidstaten te integreren centraal stelt. Anders dan sommige collega’s wel eens beweren, is dit geen nieuw criterium, maar een belangrijk element dat in het verleden is verwaarloosd. De uitbreidingen in het verleden waren een succes, maar in 2004 werd de Unie uitgebreid zonder zichzelf van tevoren of tegelijkertijd te verdiepen, waarmee de idee van een steeds hechtere unie in gevaar werd gebracht. Deze idee nieuw leven inblazen: dat dient met name voor ons, leden van het Europees Parlement, voorop te staan. Daarvoor hebben wij doeltreffende instellingen nodig, politieke wil en bovenal steun van onze burgers. Die krijgen we alleen als we geloofwaardig zijn. Geloofwaardigheid betekent ook dat we bereid moeten zijn om nieuwe wegen in te slaan, alternatieve opties te bekijken voor samenwerking met toekomstige kandidaat-lidstaten en hen meer aan ons te binden. Dat alternatief is niet, zoals de heer Brok zei, Grondwet of Verhofstadt. Onze visie dient te zijn: Grondwet én Verhofstadt. Overigens ben ik van mening dat wij dit debat in Brussel hadden moeten voeren en niet in Straatsburg.</p>
    </intervention>
    <intervention id="3-035" speaker_id="28234" name="Angelika Beer" is_mep="True" mode="spoken">
      <p sl="de">Mijnheer de Voorzitter, dames en heren, allereerst wil ik kort ingaan op het verslag van de Commissie over de uitbreidingsstrategie, dat om goede redenen uit drie delen bestaat en waarvoor de door de Commissie gewenste communicatiestrategie van cruciaal belang is.</p>
      <p sl="de">Als wij ons als politici in dit debat mengen - en terecht - dan moeten we deze communicatiestrategie koesteren. Dan mogen wij daarin niet stiekem iets onderbrengen wat daar helemaal niet in staat. Het is eveneens bedenkelijk om zaken als nationale gevoeligheden en partijsentimenten te gebruiken om zich uit te spreken tegen de uitbreidingsstrategie of tegen de Grondwet. Dit zeg ik in alle duidelijkheid, en daarbij refereer ik aan het verslag van de heer Brok. Ja, natuurlijk is zijn verslag gedeeltelijk bijzonder ambivalent, maar wie de moeite heeft genomen om het ontwerpverslag te lezen, weet dat dit verslag pas na vele amendementen door de liberalen, groenen en sociaal-democraten de vorm heeft gekregen waarover wij nu debatteren.</p>
      <p sl="de">In mijn ogen zijn de pogingen die nu door sommigen - niet alleen uit de conservatieve, maar ook uit de socialistische hoek - worden gedaan om de kandidaten voor de kosten te laten opdraaien, onverantwoordelijk en ik verzoek u dan ook om voor de amendementen 12 en 14 te stemmen. Het uitbreidingsbeleid was namelijk tot nog toe een beleid voor de vrede en dat willen wij graag zo houden.</p>
    </intervention>
    <intervention id="3-036" speaker_id="28111" name="Mary Lou McDonald" is_mep="True" mode="spoken">
      <p sl="en">Mijnheer de Voorzitter, ik ben blij met dit debat en wil graag enkele korte opmerkingen plaatsen.</p>
      <p sl="en">De heer Stubb heeft verschillende classificaties van mensen en beleidsvormen vastgesteld in de kwestie van de uitbreiding en de Grondwet. Ik ben een groot voorstander van de uitbreiding, omdat ik van mening ben dat dit in het verleden succesvol is geweest en dat ook in de toekomst zal zijn. Ik ben echter ook tegen de Grondwet.</p>
      <p sl="en">Het begrip ‘integratievermogen’ is mogelijk een begrip dat zal worden gebruikt om de Grondwet te verkopen, of af te schilderen als simpelweg een kwestie van het op elkaar afstemmen van de instellingen om zodoende uitbreiding in de praktijk mogelijk te maken. Dat zou niet alleen een onjuiste voorstelling, maar ook een heuse fout van onze kant zijn, met het oog op datgene waar we het voortdurend over hebben: communicatie met de burgers van de EU. Om te kunnen communiceren, moeten we luisteren en het zeer fundamentele debat over de koers van de Unie houden. Wanneer de burgers zien dat de openbare diensten en de rechten van werknemers worden ondermijnd, is er geen goede manier van communiceren. Daarom moeten we ontvankelijk zijn.</p>
      <p sl="en">Tot slot wil ik aangaande de kwestie-Turkije graag zeggen dat ik voorstander ben van toetreding, maar dat eerst de kwestie-Cyprus moet worden opgelost, aangezien dit een zaak van aanhoudende onwettige bezetting is.</p>
    </intervention>
    <intervention id="3-037" speaker_id="28375" name="Jan Tadeusz Masiel" is_mep="True" mode="spoken">
      <p sl="pl">Mijnheer de Voorzitter, de wereld is aan het veranderen, terwijl wij het voortdurend hebben over uitbreiding, in plaats van dat wij nieuwe ideeën aandragen. Ik ben het ermee eens dat uitbreiding één van de belangrijkste speerpunten van het EU-beleid is, omdat zo vrede en veiligheid gegarandeerd wordt. Tevens is het waar dat de uitbreidingen tot nu toe succesvol zijn geweest. Maar op een dag zou succes kunnen omslaan in mislukking. In de natuurkunde kan alleen het heelal oneindig groter worden. Alle andere systemen die continu uitbreiden imploderen op den duur. We spreken voortdurend op een rigide en archaïsche manier over uitbreiding. In plaats daarvan zouden we ons verder moeten ontwikkelen en onze buurlanden voorstellen tot samenwerking en nabuurschap doen.</p>
      <p sl="pl">Naast de criteria van Kopenhagen uit 1993 waaraan kandidaat-lidstaten moeten voldoen, zou eigenlijk nog een cultureel criterium moeten worden ingevoerd. Onze burgers moeten via een referendum zelf kunnen beslissen of zij instemmen met toetreding van Turkije, of dat zij alleen samenwerking met dit land wensen. Wanneer we willen uitbreiden, dan moet ons doel zijn het lidmaatschap van de Europese Unie te geven aan landen die altijd al Europees zijn geweest, zoals Servië, Oekraïne of Wit-Rusland.</p>
    </intervention>
    <intervention id="3-038" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, de Europese Unie heeft een schijnbaar grenzeloze behoefte om meer landen op te nemen. Steeds vaker wordt macht weggenomen bij democratische landen en geconcentreerd in een gecentraliseerde en ondemocratische Europese Unie. De heer Stubb ziet graag één enkele entiteit met een eengemaakte structuur en een rechtspersoonlijkheid, met andere woorden: de 'Verenigde Staten van Europa'.</p>
      <p sl="en">Het zal de heer Stubb niet verbazen dat de Britse Onafhankelijkheidspartij het daar niet mee eens is. Ik heb echter desondanks iets gevonden in dit verslag waar wij het wél mee eens zijn. Wanneer hij het heeft over de herziening van de Grondwet, vraagt hij om opname van een clausule die de lidstaten in staat stelt zich terug te trekken uit de Europese Unie. Uiteindelijk zal Groot-Brittannië de Europese Unie verlaten, Grondwet of geen Grondwet, terugtrekkingsclausule of geen terugtrekkingsclausule. De heer Stubb heeft echter tenminste het fatsoen om te onderkennen dat landen het recht moeten hebben om uit te treden uit het nieuwe Europese rijk.</p>
    </intervention>
    <intervention id="3-039" speaker_id="28135" name="György Schöpflin" is_mep="True" mode="spoken">
      <p sl="en">Mijnheer de Voorzitter, soms is het de moeite waard om eenvoudige, zelfs simplistische vragen te stellen: waarom zouden we de Europese Unie überhaupt uitbreiden? Het eenvoudige antwoord is: om de democratische en stabiele zone uit te breiden die Europa heeft gecreëerd.</p>
      <p sl="en">Deze kwestie is echter ingewikkelder dan hij in eerste instantie lijkt te zijn. Democratie is niet statisch, maar vraagt om voortdurende verbetering met als doel de mensen mondiger te maken. Daar draait het bij de verdieping van de integratie in wezen om. Binnen deze context brengt uitbreiding een specifiek probleem met zich mee, een probleem dat moet worden aangepakt. De Europese Unie staat erop dat toekomstige lidstaten toetreden met een volledig functionerend democratisch stelsel (wat ook gepast is), maar gaat voorbij aan de veranderingen binnen de EU zelf die uitbreiding met zich meebrengt.</p>
      <p sl="en">Dit is het probleem: de toetreding van nieuwe lidstaten heeft niet alleen betrekking op de staten zelf, maar ook op de nieuwe burgers die hierdoor toetreden. Een uitbreiding van de Europese Unie betekent daarom tegelijkertijd een uitbreiding van het Europese volk, de burgers van Europa. Hun stem wordt zelden gehoord in het uitbreidingsdebat, ofschoon uitsluiting van de burgers het democratische tekort juist nog groter dreigt te maken.</p>
      <p sl="en">Een EU die ten prooi valt aan een democratische tekort kan niet volledig effectief zijn in het uitbreiden van de democratische zone voor toekomstige lidstaten. In tegendeel: dit zou zelfs kunnen resulteren in het exporteren van de democratische achterstand. Dat zou een volledig averechts effect zijn. Bij uitbreiding moet rekening worden gehouden met de wensen van de burgers van Europa als het gaat om hun eigen uitbreiding; er moet worden geluisterd naar hun stem. Als we dat niet doen, wordt de uitbreiding van de democratische en stabiele zone van Europa, wat de uiteindelijke doelstelling is, ondermijnd.</p>
    </intervention>
    <intervention id="3-040" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, ik wil de vertegenwoordiger van de UKIP erop wijzen dat ieder land volgens het Grondwettelijk Verdrag het recht heeft om uit de Unie te treden. Alleen heeft nog geen enkel land dat gedaan en zal ook geen enkel land dat doen, ook het Verenigd Koninkrijk niet, omdat het beduidend voordeliger is om lid te zijn van de Europese Unie dan om haar te verlaten. Daar zou ik me niet druk om maken. Dat kennen we, die propaganda van afgevaardigden die een rede houden en dan de zaal verlaten. Het is het niet waard om daar woorden aan vuil te maken.</p>
      <p sl="de">We zijn het er allen over eens dat er nu verdieping dient te komen in de EU. Dat is ons al beloofd sinds Maastricht, toen er nog twaalf lidstaten waren. Nu zijn dat er zevenentwintig. Het is dus de hoogste tijd dat die verdieping er nu komt. Dat geldt ook voor alle toekomstige uitbreidingen. Eén amendement wekt de indruk dat Kroatië en Zuidoost-Europa nu nog uitgezonderd kunnen worden van die vereiste, maar nee: er dient verdieping in de EU te komen, voordat welk nieuw land dan ook toetreedt.</p>
      <p sl="de">Ook moet duidelijk worden gemaakt dat de schuld van de problemen niet bij de kandidaat-lidstaten ligt, maar bij de EU zelf - dat is hier al gezegd. Het is onze taak om de bevolking te informeren over de doelstellingen en voordelen van de uitbreiding, niet in de laatste plaats ook onze eigen bevolking. Alle oude lidstaten profiteren enorm van de komst van nieuwe lidstaten. De oude lidstaten exporteren veel meer naar de nieuwe lidstaten dan andersom. Het is dus een “win-win”-strategie, hoewel dit helaas nog niet aan het publiek is uitgelegd. Op dat terrein hebben we wat in te halen.</p>
      <p sl="de">Er is nog een probleem dat ik wil aansnijden, namelijk de ratificatieprocedure voor nieuwe toetredingen. Als individuele lidstaten referenda aankondigen over de toetreding van een nieuw land, dan bereiden we onszelf moeilijkheden. Ook dat is een onderwerp dat onze aandacht verdient.</p>
      <p sl="de">Al met al mijn complimenten aan de tweeling die de juiste weg voorwaarts heeft gevonden! Het Europees Parlement dient zich erachter te scharen.</p>
    </intervention>
    <intervention id="3-041" speaker_id="23830" name="István Szent-Iványi" is_mep="True" mode="spoken">
      <p sl="hu">In het debat van vandaag is vrijwel iedereen het erover eens dat de uitbreiding een succes is. Als dat inderdaad het geval is, moeten we hier - naast de al aangegane verplichtingen - zonder meer mee doorgaan. Europa heeft immers een dringende behoefte aan successen. De hervorming van het besluitvormingsproces en de discussie over het integratievermogen vertragen het uitbreidingsproces niet. Evenmin mogen ze als excuus dienen om de uitbreiding in de ijskast te zetten.</p>
      <p sl="hu">Kroatië moet op zijn eigen verdiensten worden beoordeeld. Tevens moeten de onderhandelingen met Turkije worden voortgezet, al moet Turkije zich ook te goeder trouw opstellen en voldoen aan de voorwaarden. Voor Macedonië moeten we de voorwaarden voor opening van de onderhandelingen duidelijk vastleggen. Voor potentiële kandidaat-lidstaten moeten er precieze voorwaarden voor toetreding komen, zelfs al op de middellange termijn, mits ze klaar zijn om aan de voorwaarden te voldoen. De Europese Unie moet op haar beurt meer middelen, meer geld en duidelijkere, gemakkelijker haalbare voorwaarden waarborgen voor de pretoetredingsfondsen. Anders is onze intentie wat betreft verdere uitbreiding niet geloofwaardig.</p>
    </intervention>
    <intervention id="3-042" speaker_id="28235" name="Cem Özdemir" is_mep="True" mode="spoken">
      <p sl="de">Mijnheer de Voorzitter, dames en heren, de uitbreiding van de Europese Unie is een van de doeltreffendste instrumenten van buitenlands beleid en conflictpreventie die de Europese Unie in haar geschiedenis heeft gehad. Niettemin zijn er nog uitdagingen die wij moeten aangaan en kansen die wij moeten grijpen.</p>
      <p sl="de">Na de toetreding van Roemenië en Bulgarije wacht ons de uitbreiding met Kroatië, en vervolgens, in een latere ronde, komen niet alleen Turkije, maar ook de westelijke Balkan erbij, die we in dit verband niet mogen vergeten. Uitbreiding en verdieping dienen tegelijk plaats te vinden, hoe moeilijk dat ook is. Daartoe moet het institutionele kader worden hervormd. Ons probleem ligt niet zozeer bij de burgers, en evenmin bij de kandidaat-lidstaten, maar veeleer bij de Europese elites. Vandaar mijn oproep tot de gewaardeerde collega Brok om het voorbeeld te volgen van Helmut Kohl, de grote Europeaan, die de moed had om de mensen het belang uit te leggen van een uitbreiding en verdieping van de EU.</p>
      <p sl="de">Het is tijd voor een nieuw initiatief om een einde te maken het conflict om Cyprus en aan de isolatie van het Turkse noorden van het eiland. Ik verheug me over de toezegging die het Griekse deel van het eiland heeft gedaan, maar er is ook een nieuw initiatief nodig onder leiding van de Verenigde Naties. Hierdoor zal het conflict definitief kunnen worden bijgelegd en kan de EU de onderhandelingen met Turkije behandelen als een zaak die hier volledig los van staat.</p>
    </intervention>
    <intervention id="3-043" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">Mijnheer de Voorzitter, het is weliswaar onmogelijk te voorspellen welke landen in de toekomst nog tot de Europese Unie zullen toetreden en wanneer dat zal gebeuren, maar voor mij staan drie dingen als een paal boven water. Ten eerste zullen na Bulgarije en Roemenië nog meer landen lid worden van de Europese Unie; ten tweede hebben alle Europese landen die de gemeenschappelijke waarden van de EU delen en aan de criteria van Kopenhagen voldoen, het recht om lidmaatschap van de Europese Unie aan te vragen, en ten derde is het Verdrag van Nice ongeschikt als basis voor toekomstige uitbreidingen. Uit dit alles volgt dat omvangrijke en ingrijpende hervormingen van de Unie van de Zevenentwintig dringend geboden zijn.</p>
      <p sl="de">Die urgentie bestond zes jaar geleden al, toen de Verklaring van Laken werd aangenomen, maar is tegenwoordig groter dan ooit tevoren. Het is absoluut noodzakelijk de Unie eerst te verdiepen, voordat ze verder kan worden uitgebreid. Het Grondwettelijk Verdrag is de sleutel voor de toekomstige levensvatbaarheid van de Europese Unie. Wij mogen niet eenzijdig van de toetredingskandidaten verlangen dat alleen zij hun huiswerk doen. Ik hoop dan ook dat wij er het komende jaar in zullen slagen een uitweg te vinden uit de grondwetscrisis. Er moet een oplossing komen die voor alle zevenentwintig landen in gelijke mate aanvaardbaar is. Het zal echter zeer moeilijk zijn uit de huidige ingewikkelde politieke impasse te geraken.</p>
      <p sl="de">Het zal voor het integratievermogen van centraal belang zijn dat niet wordt aangestuurd op een minimalistische hervorming - of op bijvoorbeeld enkel een institutionele hervorming - van de Europese Unie. Als men in 2009 achterblijft bij het Grondwettelijk Verdrag, zou dat een stap achteruit betekenen, en dat mag niet gebeuren. Bovendien is het van cruciaal belang dat wij erin slagen de kloof tussen de Unie en haar burgers te dichten. De burgers van Frankrijk en Nederland moet niet alleen het duidelijke signaal worden afgegeven dat men bereid is aan het 'neen' tegen de Grondwet in die landen consequenties te verbinden en dat de Europese politiek in de toekomst anders zal wordt ingesteld. Dat zou dan vooral moeten betekenen dat de verwezenlijking van een sociaal Europa eindelijk in het middelpunt van de Europese politiek komt te staan.</p>
    </intervention>
    <intervention id="3-044" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, uit dit debat moet voor de Commissie een precieze indicatie komen, namelijk dat het enorme uitbreidingsprogramma afgestemd moet worden op de noodzaak van een allesomvattende strategie voor de huidige en toekomstige politieke rol van de Europese Unie.</p>
      <p sl="it">Dit impliceert ook, en misschien wel in de allereerste plaats, een geopolitieke keuze over de grenzen die de Europese Unie moet krijgen. Dit geldt vooral, en terecht, voor het delicaatste dossier: de relatie met Turkije. Daarvoor dient zich eindelijk een oplossing aan in de vorm van een bevoorrecht partnerschap.</p>
      <p sl="it">Op één punt ben ik het met deze verslagen eens. Ik vind namelijk ook dat in de mededeling van de Commissie over de uitbreidingsstrategie niet grondig is nagedacht over iets dat van essentieel belang is: als een verdere uitbreiding van de Europese Unie niet gepaard gaat met een toereikend integratievermogen op politiek, economisch, financieel maar ook cultureel gebied, zal het politieke project van de Europese Unie onvermijdelijk verzwakken, zo niet mislukken.</p>
      <p sl="it">Het is een feit dat de Commissie dit uitbreidingsprogramma op een onthutsend oppervlakkige manier uittekent. Onder meer wordt niet aangegeven welke financiële gevolgen daaraan verbonden zijn, terwijl het juist zo noodzakelijk is daar zicht op te krijgen voordat tot eventuele toetreding besloten wordt.</p>
      <p sl="it">Wij beseffen maar al te goed welke inspanningen ons wachten met de toetreding van Bulgarije en Roemenië. Vandaar dat nu misschien het moment is aangebroken om duidelijk te zeggen tegen de landen die op toetreding wachten, dat zij voorlopig andere perspectieven krijgen aangeboden, precies zoals wij met Turkije hebben gedaan. Laten wij niet vergeten hoe lastig het was een compromis te bereiken over de huidige financiële vooruitzichten; een compromis dat overigens op korte termijn ook nog herzien moet worden.</p>
      <p sl="it">Hieruit valt goed af te leiden hoezeer regeringen - zoals de regering-Prodi in Italië - die telkens weer hameren op uitbreiding tot de Balkan-landen, zonder ook maar enigszins rekening te houden met dit soort objectieve moeilijkheden, hun standpunten baseren op oppervlakkigheid en verminderd verantwoordelijkheidsgevoel.</p>
      <p sl="it">Bovendien kan de overdreven toegeeflijke houding die men in het verleden in toetredingsprocedures had tegenover ernstige zaken als corruptie en criminaliteit, niet langer getolereerd worden als wij willen dat de Europese opbouw een antwoord blijft geven op de normen en waarden waarin onze medeburgers en bevolkingen geloven.</p>
    </intervention>
    <intervention id="3-045" speaker_id="4383" name="Paul-Marie Coûteaux" is_mep="True" mode="spoken">
      <p sl="fr">Mijnheer de Voorzitter, wij zullen ook tegen dit verslag stemmen, omdat het de benadering van het wijze Europa uit het begin heeft losgelaten. Ik heb het dan over het Europa van de Zes, van zes lidstaten die met elkaar samenwerkten om in de Atlantische sfeer een evenwicht te scheppen.</p>
      <p sl="fr">De pleitbezorgers van supranationaliteit hebben dit project tot onaanvaardbare proporties opgeblazen door naar deze en gene zijde uit te breiden, zonder zelfs maar te weten waar de grenzen lagen. Ze hebben de binnengrenzen opgeheven en weten niet meer wat een grens is. Daarom weten deze Euromaniakken niet meer waar ze moeten stoppen. Hun project is niet werkelijk politiek meer, aangezien er - ik heb het al eerder gezegd - geen politiek kan worden bedreven als je geen idee van grenzen hebt.</p>
      <p sl="fr">De Euromaniakken ontdekken nu dat er nog steeds mensen aan de andere kant van de muur zijn. Daarom willen ze nog verder uitbreiden. Ze kunnen gewoon tegen niemand “nee” zeggen. En nu zitten ze zonder een grondwet. Laten zij echter geen enkele illusie koesteren: die grondwet zal er ook niet komen. Ze zitten dus met een enorme leegte, omdat ze gedwongen zijn terrein prijs te geven. Ze kunnen twee dingen doen: een Europa van twee of drie snelheden propageren, wat de redelijkste oplossing zou zijn, of vooruit blijven rennen.</p>
      <p sl="fr">Ze zijn nu met Turkije aan het praten, en er zijn zelfs nieuwe kandidaat-landen. In de Kaukasus bijvoorbeeld. Georgië is immers lid van de Raad van Europa. En waarom niet de Maghreb-landen of Libanon? Is de geschiedenis van deze landen niet nauw verweven met die van onze landen?</p>
      <p sl="fr">Wel, gaat u gang! Ons arme Europa heeft toch al geen enkele structuur meer. Laten we dus maar opbeperkt uitbreiden, en laten we daarbij de landen die om onbegrijpelijke redenen in de marge zijn geraakt - Rusland, Servië - niet vergeten, omdat die de hegemonie van de Verenigde Staten niet graag aanvaarden. Daarmee zeg je eigenlijk alles, mijnheer de Voorzitter, wat er te zeggen valt over de mislukking - ja: mislukking - van de zogenaamde Europese Unie.</p>
    </intervention>
    <intervention id="3-046" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, geen nieuwe uitbreiding zonder een functionerende Grondwet! Daar spreekt het Europees Parlement zich al zes jaar voor uit, aanvankelijk wat terughoudend maar de laatste tijd - net zoals vandaag - in alle duidelijkheid. Niemand is erbij gebaat als we zonder mitsen en maren en in een steeds hoger tempo blijven doorgaan met uitbreiden. Zo brengen we hetgeen we bereikt hebben in gevaar, creëren we via uitzonderingsregels twee categorieën lidstaten en jagen we de mensen in Europa tegen ons in harnas.</p>
      <p sl="de">De uitbreiding is een van de echte succesverhalen van de Unie maar wordt door veel mensen steeds meer als een bedreiging ervaren. Het is onze taak de mensen van het tegendeel te overtuigen. Erg eenvoudig is dat niet, temeer daar de Grondwet geen erg sprankelend onderwerp is. Daar kan het echter ook eigenlijk niet om gaan. Waar het in de kern wel om gaat is een beter functioneren van de instellingen en om meerderheidsbesluiten, waarover in het openbaar is beraadslaagd, en niet om hogere diplomatie achter gesloten deuren. Ook gaat het om een financieringsmodel dat de samenhang in het werk en de financiering zinvoller en evenwichtiger maakt, en het gaat dikwijls ook om nieuwe taken in Europa, ook nu heel veel mensen zich tegenwoordig maar al te zeer door Europa betutteld voelen. Het energievraagstuk bijvoorbeeld heeft - ook als het warm blijft - een Europese dimensie. Het is een vraagstuk dat een gemeenschappelijke aanpak vergt.</p>
      <p sl="de">Tot slot nog een opmerking over de kandidaat-lidstaat Kroatië dat voor mijn land van bijzonder belang is. Onze verlangens met betrekking tot de Grondwet betekenen geenszins dat wij een blokkade opwerpen voor het toetredingsproces voor dit land. Integendeel zelfs! Toetreding in 2009 of 2010 is zeer wel denkbaar als het Duitse voorzitterschap erin slaagt nieuw leven te blazen in de procedure voor de ratificatie van de Grondwet en het Grondwettelijk project weer vlot weet te trekken. Wij wensen het komende Duitse voorzitterschap daarmee alle succes toe.</p>
    </intervention>
    <intervention id="3-047" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, de heer Stubb heeft gezegd dat uitbreiding het meest succesvolle EU-beleid is geweest, en dat daardoor stabiliteit, vrede en welvaart over ons continent werden verspreid.</p>
      <p sl="en">Die logica geldt nog steeds. Dit houdt uiteraard in dat de Europese Unie zich moet aanpassen, en met name moet zorgen voor een institutionele hervorming. Betekent dit echter dat wij elke uitbreiding moeten tegenhouden totdat alle institutionele hervormingen zijn doorgevoerd? Als dat het geval zou zijn, zou de laatste uitbreiding nooit hebben plaatsgevonden, omdat het Verdrag van Nice ontoereikend werd verklaard. Mogelijk zou zelfs de uitbreiding van 1973 niet hebben plaatsgevonden.</p>
      <p sl="en">Het is een feit dat uitbreiding een van de factoren is geweest die hervorming hebben gestimuleerd. Er zijn lidstaten die aarzelen ten aanzien van institutionele hervormingen maar vaak stemmen ze in met de noodzaak ervan als gevolg van een uitbreiding. Voorstanders van hervorming moeten daarom ook voorstanders van uitbreiding zijn. Toch stelde de heer Méndez de Vigo dat er geen toekomstige uitbreidingen zouden mogen plaatsvinden zonder het Grondwettelijk Verdrag. In lid 9 van het verslag van de heer Stubb wordt inderdaad gesteld dat 'voor een verdere uitbreiding zijn (…) nodig …' - en dan volgt een lange lijst met zaken die allemaal zijn opgenomen in het Grondwettelijk Verdrag. Wij hebben wat moeite met dat absolute standpunt.</p>
      <p sl="en">De heer Brok heeft gezegd dat de grootste voorstanders van verbreding vaak de tegenstanders van verdieping zijn. Als je echter beide wilt afdwingen, moet je ook aandringen op beide. Er bestaat een reëel gevaar dat er enerzijds mensen zullen zijn die zeggen dat ze pas uitbreiding willen als de institutionele hervormingen zijn doorgevoerd, en anderzijds mensen die zeggen dat institutionele hervormingen pas nodig zijn als uitbreiding heeft plaatsgevonden. Als je beide agendapunten wilt stimuleren, moet je ze ook beide steunen, omdat we alleen met beide punten kunnen komen tot een uitgebreide en hervormde Europese Unie.</p>
      <p sl="en">Daarom heeft onze fractie een amendement op lid 9 ingediend, om duidelijk te maken dat wij het niet noodzakelijk vinden dat elk afzonderlijk punt van een institutionele agenda moet zijn goedgekeurd voordat er ook maar een enkele uitbreiding plaatsvindt. Wij zijn van mening dat beide processen, uitbreiding en hervorming, samengaan. Ze zullen elkaar voorwaarts duwen en zullen misschien op dezelfde dag voltooid worden: een nieuw verdrag en een toetredingsverdrag gecombineerd in één enkel document.</p>
    </intervention>
    <intervention id="3-048" speaker_id="28411" name="Ignasi Guardans Cambó" is_mep="True" mode="spoken">
      <p sl="es">Mijnheer de Voorzitter, de uitbreiding mag geen doel op zich zijn. Ze is een manier om het project uit te breiden, maar dat project mag niet verzwakt worden door de uitbreiding.</p>
      <p sl="es">Eerlijk gezegd maakt dit debat ons vermogen kapot om te praten over hoe we Europa willen, over wat Europa moet doen. Paragraaf 8 van het verslag van de heer Brok is heel duidelijk. Het is goed mogelijk - en de facto is dat ook zo - dat we ons in een trieste vlucht naar voren hebben gestort om, onder het voorwendsel van de uitbreiding, niet over onze eigen problemen en moeilijkheden te hoeven te praten.</p>
      <p sl="es">Er zijn institutionele hervormingen die niet kunnen wachten, met of zonder uitbreiding. Er zijn beleidsmaatregelen en financiële maatregelen die nu al kunnen worden genomen, zonder dat er ook maar iets hervormd hoeft te worden. Er zijn grote problemen met onze legitimiteit en er zijn de soms schandelijke acties van de Commissie, zoals het in het geheim uitvaardigen van normen op het gebied van de veiligheid in de luchtvaart, normen die worden opgelegd aan luchthavens zonder dat er ook maar enige democratische controle op is verricht en zonder dat de burgers erover geïnformeerd zijn. Er is een groot aantal acties dat de democratische legitimiteit van onze instellingen ondermijnt.</p>
      <p sl="es">Aan al deze dingen moet iets worden gedaan. En natuurlijk moet het debat over de uitbreiding worden geopend. Deze twee fronten moeten parallel aan elkaar worden geopend, maar de uitbreiding mag niet worden gebruikt als voorwendsel om de ernstige problemen uit de weg te gaan waarmee de Europese Unie momenteel te kampen heeft, met of zonder Turkije, met of zonder uitbreiding.</p>
    </intervention>
    <intervention id="3-049" speaker_id="28239" name="Milan Horáček" is_mep="True" mode="spoken">
      <p sl="de">Mijnheer de Voorzitter, ik spreek mijn dank uit voor de verslagen van de heren Brok en Stubb. Over de problematiek inzake de toetreding van Kroatië wil ik zeggen dat het hier gaat om een land dat de laatste jaren aanzienlijke vorderingen heeft gemaakt, zodanig dat het nu in staat is het hoofd te bieden aan de uitdagingen die zich aandienen als gevolg van de politieke en economische criteria van Kopenhagen. Het stelt het opnamevermogen van de EU niet op de proef. De EU dient derhalve een snelle, heldere en ambitieuze integratiestrategie voor Kroatië uit te stippelen. Wij kunnen dit land niet laten gijzelen door de interne problemen van de EU en we moeten ten aanzien van het toetredingsvraagstuk flexibel blijven. Deze toetreding betekent voor de EU niet zo heel veel, maar voor de democratische toekomst van Kroatië des te meer!</p>
    </intervention>
    <intervention id="3-050" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, ik wil ingaan op een van de twee verslagen die vandaag besproken worden, namelijk het verslag-Stubb.</p>
      <p sl="el">Met dit verslag wordt steun gegeven aan de inspanningen om de werking van de Unie op het gebied van de besluitvorming te verbeteren, en om deze besluitvorming zo te institutionaliseren dat de leidende kern het in feite voor het zeggen krijgt, zonder enig vetorecht voor de kleine en soms wat onafhankelijkere landen.</p>
      <p sl="el">Klaarblijkelijk heeft de rapporteur zijn oor niet te luisteren gelegd bij de publieke opinie, die het Grondwettelijk Verdrag twee keer heeft verworpen. Er is geen andere verklaring voor het feit dat hij een dode tekst weer opgraaft en de antidemocratische bepalingen overneemt. Met de inhoud van de veranderingen maakt hij het democratische deficit nog groter, in plaats kleiner en in plaats van deze geheel op te heffen. Deze veranderingen hebben tot doel het Grondwettelijk Verdrag met zijn volksvijandige inhoud tot 2009 erdoor te krijgen. In plaats van de rechten van de burgers en hun informatie uit te breiden, wordt - zoals duidelijk is gebleken - de werking van de Europese Unie en haar besluitvormingsproces gezien als het uitsluitende recht van de machtscentra van de Europese Unie. Het spijt mij ten zeerste, maar eens te meer blijft de burger in de kou staan.</p>
    </intervention>
    <intervention id="3-051" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, wanneer we discussiëren over uitbreidingsstrategieën van de Europese Unie is het belangrijk ons af te vragen wat de gemeenschappelijke visie van Europa is. De niets onziende wijze waarop de Grondwet tot nu toe politiek wordt opgedrongen, geeft blijk van het voornemen een supranationale politieke organisatie te creëren, waarin de grootste lidstaten het voor het zeggen hebben. De uitbreidingskwestie wordt alleen vanuit dat licht bezien en economische kwesties worden op een zijspoor gerangeerd. De EU wil niet meer nieuwe lidstaten toelaten dan de grootste lidstaten in staat zijn te domineren. Met het oog op het demografisch potentieel is de toetreding van Turkije en ook Oekraïne voor beleidsmakers de eerstvolgende jaren onaanvaardbaar.</p>
      <p sl="pl">Ik wil benadrukken dat de EU alleen kan blijven voortbestaan wanneer economische vraagstukken prevaleren boven politieke overwegingen, evenals boven ambities om een nieuw Romeins rijk van de eenentwintigste eeuw in het leven te roepen, waarin drie of vier landen een dominante rol zullen spelen.</p>
    </intervention>
    <intervention id="3-052" speaker_id="23782" name="Jacek Protasiewicz" is_mep="True" mode="spoken">
      <p sl="pl">Mijnheer de Voorzitter, ik wil mijn waardering uitspreken voor het werk dat mijn fractiegenoten Elmar Brok en Alexander Stubb hebben verricht met het schrijven van hun verslagen. Beide teksten geven blijk van een grondige en competente behandeling van één van de belangrijkste kwesties die de EU te wachten staat, namelijk verdere uitbreiding. Als burger van een land dat tweeënhalf jaar geleden is toegetreden, waardeer ik de gunstige effecten die het EU-lidmaatschap heeft op zowel de Poolse economie als op het leven van miljoenen Polen.</p>
      <p sl="pl">Bovendien ben ik ervan overtuigd dat niet alleen de nieuwe lidstaten maar de hele EU profijt heeft gehad van de laatste uitbreiding, met name op economisch gebied en op het gebied van de veiligheid en de stabiliteit. Ook bij eerdere uitbreidingen ondervonden zowel de oude lidstaten als de toetredende landen voordeel.</p>
      <p sl="pl">De EU heeft haar succes te danken aan het feit dat zij vanaf het begin nieuwe leden nooit elitair heeft afgewezen, maar zich juist weloverwogen heeft uitgebreid en daardoor een steeds belangrijkere speler op een steeds verder geglobaliseerd toneel is geworden.</p>
      <p sl="pl">Het staat voor mij vast dat de EU verder zal uitbreiden. Ooit zullen de Balkanlanden en de oostelijke buurlanden lid worden en dit zal op de hele EU een gunstig effect hebben.</p>
      <p sl="pl">Ik twijfel niet aan de noodzakelijkheid van institutionele hervormingen vóór verdere uitbreiding van de EU. Toch vrees ik dat de starre wijze waarop dit proces afhankelijk gemaakt wordt van een volledige aanvaarding van het Grondwettelijk Verdrag, dat immers afgewezen werd in de Nederlandse en Franse referenda, de ongunstige indruk kan wekken dat de EU geen nieuwe lidstaten meer wil toelaten. Dit zou een bijzonder negatief signaal zijn voor de landen die zich bereid hebben verklaard deel uit te maken van onze Gemeenschap.</p>
      <p sl="pl">Nu de EU al uit zevenentwintig lidstaten bestaat, mogen we ons niet afschermen, en ik geloof ook niet dat we dat willen. Onze bereidheid nieuwe lidstaten op te nemen mag niet ondergeschikt gemaakt worden aan onze interne meningsverschillen over institutionele vormgeving.</p>
    </intervention>
    <intervention id="3-053" speaker_id="23808" name="Csaba Sándor Tabajdi" is_mep="True" mode="spoken">
      <p sl="fr">Mijnheer de Voorzitter, als gevolg van het Europees nabuurschapbeleid en het feit dat er zich in Hongarije zo veel minderheden bevinden, is Hongarije het land waar de gevolgen van volgende uitbreidingen van de Unie - met Servië, Kroatië en andere landen van de Westelijke Balkan - zich het sterkst zullen doen gevoelen. Hoe dit ook zij: onze eerste taak bestaat er nu in uitgebreidere economische en institutionele hervormingen in deze landen te bewerkstellingen, zonder de deur voor toetreding te sluiten. Gelet op de geschiedenis van de Europese Unie is het beslist jammer dat deze uitbreiding niet is voorafgegaan door een sterke economische en institutionele ontwikkeling. Europa kan niet uitbreiden met relatief steeds minder middelen en zonder een Grondwettelijk Verdrag.</p>
      <p sl="fr">De uitbreiding van 2004 is gunstig geweest voor zowel de oude als de nieuwe lidstaten. Iedereen is er beter van geworden. De tien nieuwe lidstaten zijn zonder problemen geïntegreerd, zonder economische verstoringen, zonder sociale dumping en zonder migratiestromen. De Europese Unie is er na die uitbreiding in geslaagd de dienstenrichtlijn, REACH en de financiële vooruitzichten aan te nemen, en ze zal spoedig het Schengen-systeem uitbreiden. We hebben nu behoefte aan een Europese campagne, dames en heren. De landen in het Westen weten namelijk niet wat verdere uitbreiding werkelijk kost, en de nieuwe lidstaten zijn daarom de zondebokken voor de problemen waar de westelijke landen mee te kampen hebben.</p>
    </intervention>
    <intervention id="3-054" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, Europese waarden en de principes van vrijheid, democratie, vrijheid van meningsuiting en de naleving van mensenrechten: fraaie woorden, die meestal overvloedig worden gesproken tijdens irrelevante ceremonies en nietszeggende plechtigheden vol hypocrisie, maar die zelden serieus worden bedoeld of nageleefd. De decadentie van de Europese tijdgeest, gekoppeld aan een overmatige ondergeschiktheid aan de Amerikaanse overheid, viert hoogtij in een Europese Unie die van binnenuit wordt bedreigd met verval door de kortzichtigheid van uitbreidingscommissarissen, en door de achterbaksheid van Britse leiders die voortdurend als een kwispelend hondje luisteren naar de wensen van hun transatlantische baasjes.</p>
      <p sl="en">Dit is de trieste stand van zaken. De Commissie en de Raad laten de EU geleidelijk afzinken naar een desillusie door toe te staan dat een Aziatisch land met een militair bestuur niet alleen zijn verplichtingen niet nakomt maar zelfs de voorwaarden dicteert waaronder het ons de eer gunt toe te treden tot de EU.</p>
      <p sl="en">Vergist u zich niet, waarde collega's. Met een dergelijke Turkse toetreding is het niet de EU die wordt uitgebreid, maar Turkije. Daarom wil ik de heer Rehn feliciteren met zijn vastberaden inspanningen om de toetreding van de EU tot een hernieuwd Groot Turkse Ottomaanse Rijk te doen welslagen. Ook wil ik onze burgers, die hulpeloos en vol ongeloof toekijken, veel succes wensen!</p>
    </intervention>
    <intervention id="3-055" speaker_id="2185" name="Giorgos Dimitrakopoulos" is_mep="True" mode="spoken">
      <p sl="el">Mijnheer de Voorzitter, mijn gelukwensen aan de heren Brok en Stubb voor hun uitstekende werk. Ik heb de volgende opmerkingen.</p>
      <p sl="el">De voorzetting van het uitbreidingsbeleid: dit is een belangrijk beleid en moet op geordende wijze worden uitgebreid tot de resterende landen van de Westelijke Balkan, met name als wij denken aan de op til zijnde ontwikkelingen in Kosovo. Het Europees perspectief en het uitbreidingsbeleid zijn beleidsvormen voor vrede en samenwerking, en daar streven wij allen naar.</p>
      <p sl="el">Turkije: eergisteren is een besluit genomen, en die gaat de goede kant uit. Ik vraag u echter, mijnheer de commissaris, om het idee van het tijdschema alsnog te onderzoeken. Dat zou namelijk het genomen besluit kunnen aanvullen en verbeteren en tevens kunnen bijdragen aan de bescherming van de geloofwaardigheid van de Europese Unie.</p>
      <p sl="el">Nabuurschapsbeleid: de mededeling van de Commissie volstaat niet. Toch is dit een belangrijk beleid, dat hoe dan ook verder moet worden ontwikkeld. Daarom wachten wij op een nieuwe mededeling, op een betere en volledige mededeling.</p>
      <p sl="el">Tot slot zal het uitgebreid Europa democratischer, efficiënter, transparanter en sociaal gevoeliger zijn als het eindelijk een Grondwet krijgt. De werkzaamheden worden hervat; een juiste aanpak is een stapsgewijze aanpak van de verschillende vraagstukken en problemen, maar ook deze stapsgewijze aanpak heeft een uiterste datum.</p>
    </intervention>
    <intervention id="3-056" speaker_id="28129" name="Inger Segelström" is_mep="True" mode="spoken">
      <p sl="sv">Mijnheer de Voorzitter, ik wil de heren Brok en Stubb bedanken voor dit debat over het uitbreidingsproces en voor hun verslagen. Ik wil om te beginnen een opmerking maken over de standpunten die de heer Brok in overweging F tot uitdrukking brengt en duidelijk maken dat de uitbreiding de politieke aard van dit project niet mag ondermijnen. Ik kom uit Zweden, een land dat, zoals uit elke studie blijkt, duidelijk heeft verklaard dat de voortzetting van het uitbreidingsproces een van de belangrijkste vraagstukken is waaraan de EU het hoofd moet bieden. Mijn zorg vandaag is dat wij geen duidelijke taal spreken over de voorzetting van de uitbreiding en over het toekomstige lidmaatschap van Turkije. Veel afgevaardigden van het Parlement zijn tegen lidmaatschap van Turkije, zoals ook duidelijk is geworden uit het verzoek van de Fractie van de Europese Volkspartij (Christen-democraten) en Europese Democraten om over de onderhandelingen over de toetreding van Turkije een geheime stemming te houden. Voor velen onder ons - met inbegrip van mezelf - was het onbegrijpelijk dat politici zo bang konden zijn om ten overstaan van hun kiezers, van de Europese burgers, voor hun eigen mening uit te komen.</p>
      <p sl="sv">In het afgelopen jaar zijn er bij verschillende gelegenheden meningen naar voren gebracht, waardoor ik me werkelijk begon afvragen of er wel de wil was om de uitbreiding voort te zetten, zelfs indien de hoofdvraagstukken die bovenaan onze agenda staan opgelost worden. Wij hebben een nieuwe grondwet nodig, los van de vraag of er meer landen zullen toetreden tot de Unie. Wij moeten namelijk onder andere zorgen voor een modern besluitvormingsproces. Wij moeten het landbouwbeleid hervormen om nieuwe banen in de toekomst en een duurzaam Europa te kunnen waarborgen. Wij hebben een hogere begroting nodig om in de toekomst steun te kunnen verlenen. Ik vraag mij af wat de heer Brok bedoelt als hij in paragraaf 11 zegt dat de Unie alleen naar behoren kan functioneren als alle lidstaten gemeenschappelijke en uit een Europese identiteit voortvloeiende waarden delen. Moet ik dat zo uitleggen dat de deur voor Turkije op slot gaat?</p>
      <p sl="sv">De Sociaal-democratische Fractie in het Europees Parlement heeft een amendement, amendement 29, ingediend waar wij eenieders steun voor vragen. Wij zijn het er roerend over eens dat Turkije aan alle, van meet af aan gestelde vereisten moet voldoen, in verband met Cyprus, de Koerden en de mensenrechten, evenals aan alle eisen die ook op de anderen van toepassing zijn. Laten wij echter duidelijke taal spreken en de verschillende agenda’s uit elkaar houden.</p>
    </intervention>
    <intervention id="3-058" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, allereerst wil ik het duo, de heer Brok en de heer Stubb, bedanken voor hun verslagen. Zoals wij weten, zijn zij beiden zeer competent en getalenteerd, maar de richting die zij met de Europese Unie op willen, is niet vanzelfsprekend de richting die ik steun.</p>
      <p sl="fi">Het is waar dat hervormingen noodzakelijk zijn en het is waar dat de uitbreiding in veel opzichten een goede en doeltreffende manier is gebleken om de Europese Unie vooruit te helpen. Op sommige punten moeten wij echter ook de beperkingen van de uitbreiding kennen. Het mag niet het beleid van de Europese Unie zijn dat wij als maar blijven uitbreiden en dat wij, als zich problemen voordoen, nieuwe agentschappen oprichten. Wij moeten ook diepgaander kunnen spreken over hoe de Europese Unie er in de toekomst uit moet zien, wat voor Europese Unie wij nodig hebben en waar haar taken uit moeten bestaan.</p>
      <p sl="fi">Wat dit betreft hoop ik dat er ook in dit debat over de uitbreiding rekening wordt gehouden met de beperkingen. In onze plechtige toespraken stellen wij vaak vragen over de grenzen die zijn gesteld aan groei, maar nu wij over de uitbreiding van de Europese Unie spreken, vergeten wij dat er ook grenzen zijn gesteld aan dit aspect van groei.</p>
    </intervention>
    <intervention id="3-059" speaker_id="23780" name="Bogdan Klich" is_mep="True" mode="spoken">
      <p sl="pl">Mijnheer de Voorzitter, het maatschappelijk draagvlak voor verdere uitbreiding van de EU wordt momenteel kleiner. De laatste uitbreiding lag voor de hand, omdat deze namelijk definitief een einde zou maken aan de kunstmatige naoorlogse tweedeling van Europa. Nu staat de zin van verdere uitbreiding ter discussie. Dit werpt meteen een nieuwe vraag op, namelijk die naar de betekenis van het grote project genaamd Europese Unie. Wat is een gemeenschappelijk Europa en wat zou het moeten zijn? Gaat het hier alleen om een politieke gemeenschap, die de lidstaten stabiele, democratische regeringen garandeert, die de mensenrechten en burgervrijheden respecteert zoals een rechtsstaat betaamt, en die uiteindelijk ook welvaart brengt dankzij een goed functionerende markteconomie? Of betekent een gemeenschappelijk Europa ook een gemeenschap van waarden die zich beroept op gedeelde wortels en cultureel erfgoed? En als dat inderdaad het geval is, om welke wortels en om welk erfgoed gaat het dan precies?</p>
      <p sl="pl">Cultuurhistorici benadrukken dat de hedendaagse Europese identiteit het uitvloeisel is van velerlei historische tradities. In ieder van ons Europeanen ligt een kiem besloten van de Griekse filosofische traditie en het Romeinse republicanisme. Wij zijn de erfgenamen van het humanisme uit de Renaissance en het rationalisme uit de Verlichting. Bovendien, of wij het nu willen toegeven of niet, leeft het christelijk erfgoed in ons voort. Zelfs wanneer sommigen deze traditie tegenwoordig liever zouden negeren, valt het niet te ontkennen dat zij aanwezig is in de hedendaagse Europese identiteit, althans in het beginsel van de menselijke waardigheid, waarvan we het hele pakket grondrechten afleiden.</p>
      <p sl="pl">Aangezien Elmar Brok in zijn verslag stelt dat “de Unie alleen naar behoren kan functioneren als alle lidstaten gemeenschappelijke, en uit een Europese identiteit voortvloeiende waarden delen” moet hem een identiteit voor ogen hebben gestaan waarin plaats is voor het christelijke erfgoed. In het traject naar een Europese Grondwet mogen we dit erfgoed niet over het hoofd zien.</p>
    </intervention>
    <intervention id="3-060" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, op dit moment is het precies 25 jaar geleden dat in Polen de staat van beleg werd afgekondigd, waarmee geprobeerd werd de vakbond Solidarność te vernietigen. Deze vakbond stond symbool voor het streven naar vrijheid en democratie van de Poolse samenleving. Nu, 25 jaar later, spreek ik in een totaal andere wereld, in het Europees Parlement, in een Europa dat gestoeld is op democratie, vrede, recht en rechtvaardigheid.</p>
      <p sl="pl">Dit persoonlijk refereren aan de geschiedenis toont op niet mis te verstane wijze aan hoeveel goeds de Europese Unie alle Europeanen heeft gebracht. Nu staan we voor de uitdaging om verdere uitbreiding van de EU in evenwicht te brengen met het absorptievermogen. Enerzijds mag de EU landen die lid willen worden niet de rug toekeren, en zich niet terugtrekken in een bolwerk van welvaart en westerse beschaving, maar anderzijds mag er geen water bij de wijn gedaan worden, want er mag geen risico ontstaan dat het juridische en politieke fundament van de Gemeenschap verloren gaat.</p>
      <p sl="pl">De EU moet haar verplichtingen nakomen aan de landen die zij perspectief op toetreding heeft geboden. Daartoe moet zij gelijktijdig en nauwgezet volgen welke vorderingen deze landen maken bij het opbouwen van een rechtsstaat, een onafhankelijke rechterlijke macht en het waarborgen van de grondrechten. De Europese instellingen moeten duidelijker stellen waaruit een versterkt nabuurschapsbeleid zal bestaan. In dit kader moet een gemeenschap van de EU en het Zwarte-Zeegebied worden ingesteld.</p>
      <p sl="pl">De betrekkingen tussen de EU en Rusland blijven van fundamenteel belang en spitsen zich niet alleen toe op handel en energie maar vooral ook op kwesties als mensenrechten, democratie en rechtsstaat.</p>
    </intervention>
    <intervention id="3-061" speaker_id="28262" name="Henrik Lax" is_mep="True" mode="spoken">
      <p sl="sv">Mijnheer de Voorzitter, de denkpauze heeft duidelijk aangetoond dat de grote uitdaging nu is de mensen in Europa ervan te overtuigen dat zij deel kunnen nemen aan het besluitvormingsproces en invloed kunnen uitoefenen op de toekomst van de EU. Het is belangrijk dat zij vertrouwen durven hebben in hun vermogen om invloed uit te oefenen en dat zij steun willen geven als de EU in de toekomst nieuwe leden, en eventueel een groot aantal nieuwe leden, wil opnemen.</p>
      <p sl="sv">Elke Europeaan moet zich vertegenwoordigd kunnen voelen in het Europees Parlement. Dit is voor velen vanzelfsprekend, maar niet voor iedereen. Tengevolge van de nationale kiessystemen en de regels voor de zetelverdeling in het Europees Parlement zal bij voortzetting van de uitbreiding een grote groep Europeanen uitgesloten worden van het Parlement. Ik heb het over de regionale en nationale taalminderheden die nu alles bij elkaar 50 miljoen mensen tellen. Dat is meer dan 10 procent van de EU-bevolking. Zelfs tijdens de laatste verkiezingen hebben wij vier minderheden verloren. Het is betreurenswaardig dat grote groepen stelselmatig worden uitgesloten van besluitvorming in de EU. Als dat gebeurt, mogen wij van deze mensen ook geen automatische steun verwachten voor de Europese structuur in de toekomst. Dit vraagstuk moet serieus genomen worden als het grondverdrag van de EU wordt herzien. De EU mag geen tweedeklas burgers creëren.</p>
    </intervention>
    <intervention id="3-062" speaker_id="28163" name="Camiel Eurlings" is_mep="True" mode="spoken">
      <p sl="nl">Voorzitter, groot compliment aan de rapporteurs Brok en Stubb voor hun zeer goede werk. De uitbreiding, zoals door velen al gezegd, is een van de grootste successen van Europa! Als mensen denken dat het vanzelfsprekend is geweest, dan hoeven we alleen maar terug te denken aan de spreker van gisteren in dit halfrond Alexandre Milinkevitsj, die zelf heel vaak in de gevangenis heeft gezeten. Zijn zoon zat in de gevangenis toen hij de vorige keer hier was, honderden mensen zitten in de gevangenis, alleen maar omdat ze vechten voor vrijheid. Het had met Oost-Europa heel anders kunnen lopen en de democratische hervormingen van al die toegetreden landen in zo'n korte tijd is een waanzinnig resultaat. Europa mag daar zonder meer heel trots op zijn!</p>
      <p sl="nl">Maar Voorzitter, om steun voor die goede uitbreiding te houden moet een en ander wel in balans zijn. Het is net als bij een huis, als je slaapkamers blijft bijbouwen op de 1ste en 2de verdieping, moet je ook de fundamenten verstevigen en daarom is het heel belangrijk dat het Parlement zich er nu zo nadrukkelijk voor durft uit te spreken dat wij écht een nieuw verdrag nodig hebben voor de volgende nieuwe uitbreiding. Niet tegen die nieuwe landen, zeggen we dat, maar vooral tegen onszelf. Wij mogen niet te laks zijn, wij moeten nu datgene doen wat wij moeten doen.</p>
      <p sl="nl">Integratiecapaciteit, er is veel over gezegd. Inderdaad, goed dat het begrip er nu staat, maar het moet verder worden uitgediept; institutioneel, financieel verdragstechnisch. Maar, Voorzitter, bij integratiecapaciteit hoort ook steun onder de bevolking en daarom moeten wij uitleggen dat uitbreiding goed is; we mogen van kandidaat-lidstaten bepaalde zaken verlangen en we moeten door overtuigende hervormingen de steun van de burgers van Europa voor dat proces zien te behouden.</p>
      <p sl="nl">Tenslotte, Turkije, een nadrukkelijke sanctie was nodig, want voorwaarden zijn er om ingevuld te worden. Tegelijkertijd zien we dat er een nadrukkelijk, extra signaal vanuit de Raad is gekomen, evaluatiemomenten worden ingebouwd; er is sprake van een stuk aanscherping richting Turkije; tegelijkertijd is er ook druk richting onszelf om voor de Noord-Cyprioten zaken te regelen. Ik wil hier heel nadrukkelijk herhalen dat wij achter de hervormers in Turkije staan. Wij hopen dat het komend jaar rond het onderwerp Cyprus wél resultaat wordt geboekt en we hopen vooral, Voorzitter, dat nu de aandacht weer op de noodzakelijke hervormingen in Turkije zelf komt te liggen. Ik roep de hervormers op op het vlak van vrije meningsuiting, vrijheid van religie, nu resultaat te boeken, zodat deze rapporteur komend jaar positiever kan zijn dan in het afgelopen jaar.</p>
    </intervention>
    <intervention id="3-063" speaker_id="28576" name="Stavros Lambrinidis" is_mep="True" mode="spoken">
      <p sl="el">Mijnheer de Voorzitter, ik wilde op vier punten wijzen.</p>
      <p sl="el">Ten eerste, is er het sprookje - want het is een sprookje - dat uitbreiding en uitdieping haaks op elkaar staan. In werkelijkheid was het de uitbreiding die ons vanaf het begin van de jaren tachtig dwong tot de grootste uitdieping: structuurfondsen, EMU, grotere samenwerking bij de aanpak van de georganiseerde misdaad, immigratie en vrede in de wereld. Daarom moet de uitbreiding worden voortgezet.</p>
      <p sl="el">Mijn tweede opmerking gaat natuurlijk over de Westelijke Balkan. Het verheugt mij dat het toetredingsproces met deze landen niet in twijfel wordt getrokken; dat mag ook niet.</p>
      <p sl="el">Ten derde de geschiedenis van de "absorption capacity" of "integration capacity", dat wil zeggen van het vermogen om nieuwe landen op te nemen. Vrienden, dit is Europa’s plicht; dit is een plicht! Net als voor de andere landen de criteria van Kopenhagen een plicht zijn. Wij zitten hier niet als journalisten of statistici die nagaan of dit vermogen er wel is. Wij moeten dat vermogen creëren, juist omdat wij moeten zorgen voor succesvolle nieuwe uitbreidingen.</p>
      <p sl="el">Het vierde punt betreft Turkije. Het spijt mij dat er de afgelopen dagen een koehandel is geweest. De Commissie spreekt over de noodzaak van een "strict conditionality", dat wil zeggen van duidelijke voorwaarden, maar in het geval van Turkije geeft zij tegenstrijdige boodschappen. Zij oefent geen rechtstreekse druk uit om Turkije ertoe aan te zetten zijn verplichting inzake het protocol na te komen. Zij oefent ook geen druk uit om Turkije te dwingen een van de vijfentwintig lidstaten, Cyprus, te erkennen, en zij drijft een koehandel over de opening van een, twee of drie havens. Daarbij verliest zij echter de wortel van het probleem uit het oog en dat is de militaire bezetting, waarmee alle Europese waarden worden geschonden die naar wij zeggen geëerbiedigd moeten worden om te kunnen uitbreiden.</p>
      <p sl="el">Daarom vraag ik de Commissie uitdrukkelijk om in deze inspanning terug te keren naar het begin, naar de wortel. Dat betekent: tijdschema’s, eisen aan Turkije, in het belang van Turkije zelf en in het belang van de democraten in dit land.</p>
    </intervention>
    <intervention id="3-064" speaker_id="28270" name="Arūnas Degutis" is_mep="True" mode="spoken">
      <p sl="lt">Uitbreiding heeft in zowel het recente als het verder terug liggende verleden de Unie sterker gemaakt, haar economische groei gestimuleerd en haar aanzien in de wereld vergroot. Daarom dienen we vast te houden aan ons streven naar een verdere uitbreiding van de Europese Unie, want de schepping van een vereend en welvarend Europa is zowel een historische gelegenheid als een historische plicht.</p>
      <p sl="lt">Dat neemt niet weg dat uitbreiding gepaard dient te gaan met verdieping van de EU, met aanpassingen in haar instellingen, zodat die ook met nieuwe lidstaten erbij kunnen blijven functioneren. Na dit jaar zullen de structuren van de EU zevenentwintig lidstaten omvatten. Wil Europa uit kunnen breiden én naar behoren blijven functioneren, dan dienen we een aantal dringende taken uit te voeren.</p>
      <p sl="lt">1. We moeten de publieke steun voor uitbreiding vergroten. Daarvoor dienen we helder uiteen te zetten wat de voordelen van de Europese uitbreiding zijn, welke economische vruchten we daarvan plukken, maar wij dienen ook te wijzen op onze historische verantwoordelijkheid.</p>
      <p sl="lt">2. We moeten de financiële planning, inclusief het financieringsstelsel herzien en aanpassen aan de nieuwe eisen van een uitgebreide Unie.</p>
      <p sl="lt">3. We moeten de nodige institutionele verbeteringen en veranderingen doorvoeren.</p>
      <p sl="lt">Daarom is het van het allergrootste belang dat de landen die elkaar tot 2008 opvolgen als voorzitter van de EU, het initiatief nemen om de consensus over een grondwet in een politieke vorm te gieten.</p>
      <p sl="lt">Ten slotte zou ik op willen merken dat een toekomstgerichte blik essentieel is om het Europese nabuurschapsbeleid nieuw leven in te blazen. Dat is een beleid dat de deelnemende landen niet alleen helpt sneller hervormingen door te voeren en de banden met de Europese Unie aan te halen, maar uiteindelijk ook in staat stelt om, mochten ze dat willen, het lidmaatschap van die Unie aan te vragen.</p>
    </intervention>
    <intervention id="3-065" speaker_id="28138" name="Zsolt László Becsey" is_mep="True" mode="spoken">
      <p sl="hu">Ook namens mijn collega, Pál Schmitt, voorzitter van de Gemengde Parlementaire Commissie EU-Kroatië, wil ik mijn collega’s Brock en Stubb feliciteren met hun uitstekende en realistische verslagen.</p>
      <p sl="hu">Het doet ons, Hongaren, deugd dat in de verslagen het beginsel van Kopenhagen wordt uitgedragen: elk land dat wenst toe te treden, moet op grond van zijn eigen verdiensten vorderingen boeken in de richting van toetredingsonderhandelingen. Dienovereenkomstig kunnen we in het geval van Kroatië, waarmee momenteel onderhandelingen worden gevoerd, met een gerust hart stellen dat we het land volgens de criteria van Kopenhagen nog in deze cyclus als nieuwe lidstaat in onze club mogen begroeten. De toetreding van Kroatië is in feite de afronding van de vijfde uitbreidingsronde met de landen van Midden-Europa. Kroatië hoort voornamelijk in deze ronde thuis als buurland van Slovenië, Oostenrijk en Hongarije en op grond van zijn ontwikkelingsniveau, zijn juridische en institutionele cultuur en zijn duizendjarige erfenis.</p>
      <p sl="hu">Anderzijds kan Kroatië het goede voorbeeld geven aan de landen op de Westelijke Balkan die willen beginnen met toetredingsonderhandelingen. Gelukkig levert de opname van Kroatië, vanwege de afmetingen en de ontwikkeling van het land, maar ook vanuit het oogpunt van het huidige gemeenschappelijke beleid, de interne markt en de begroting geen problemen op. Wat betreft de institutionele voorwaarden voor de toetreding: hieraan kan worden voldaan door het Verdrag van Nice te wijzigen, iets wat hoe dan ook nodig zal zijn voor toetreding, als het Grondwettelijk Verdrag er eventueel niet zou komen.</p>
      <p sl="hu">Tegelijkertijd vereisen het principe van individuele verdiensten en een eventuele verdere uitbreiding wel degelijk een serieuzer onderzoek, zowel op de Westelijke Balkan als in de Unie. Dit geldt onder andere voor het buurland van Kroatië, Servië, dat grote hoop koestert en waar de noordelijke provincie Vojvodina een overbruggingsrol kan spelen, juist vanwege haar westelijke wortels. Deze rol zou kunnen blijven bestaan, mits Servië streeft naar het behoud ervan, in plaats van korte metten te maken met de inheemse cultuur van Europese volkeren zoals dat nu gebeurt. In het laatste geval zou er over een tijdje geen sprake meer zijn van een Europese Unie, die uitgaat van de eigen culturele waarden, maar van een Byzantijnse Unie.</p>
    </intervention>
    <intervention id="3-066" speaker_id="28168" name="Marie-Line Reynaud" is_mep="True" mode="spoken">
      <p sl="fr">Mijnheer de Voorzitter, ik wil om te beginnen de heer Stubb bedanken voor zijn werk met betrekking tot dit lastige onderwerp. In zijn verslag wordt de problematiek rond het integratievermogen vanuit verschillende invalshoeken belicht. Ik ben heel blij dat het verslag niet alleen betrekking heeft op de institutionele aspecten van dit onderwerp, maar dat er ook aandacht wordt besteed aan andere belangrijke hervormingen, die beslist zullen moeten worden doorgevoerd vóór de Unie nieuwe leden welkom kan heten. Ik denk dan in de eerste plaats aan het systeem voor de financiering van de Unie.</p>
      <p sl="fr">Ik vind het verder heel positief dat de rapporteur erin geslaagd is zijn verslag neutraal te houden ten aanzien van de kandidaat-landen. Hij heeft niet de fout gemaakt om een standpunt in te nemen met betrekking tot de toetreding van het ene of het andere land.</p>
      <p sl="fr">Tot slot wijst dit verslag er terecht op dat het Parlement niet alleen bij de toetredingsprocedure een belangrijker rol moet spelen, maar ook in de context van toekomstige institutionele hervormingen.</p>
      <p sl="fr">Ik heb echter ook één aanmerking. Ik heb de indruk dat de rapporteur misschien iets te ambitieus is geweest en verder is gegaan dan aanvankelijk bedoeld was door zich in het verslag vooral te concentreren op de hervormingen die zullen moeten worden doorgevoerd, in plaats van op het meer specifieke onderwerp van het integratievermogen. Hij heeft een lange lijst met institutionele hervormingen opgesteld, maar ik geloof dat hij er beter aan had gedaan zich te concentreren op die hervormingen die voor uitbreiding werkelijk onontbeerlijk zijn.</p>
    </intervention>
    <intervention id="3-067" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, mijnheer de commissaris, het uitbreidingsproces van de EU was een groot succes. Het aantal lidstaten is opgelopen van zes naar zevenentwintig. Wij hebben een heel nieuw Europa vorm zien krijgen. Als wij nu twijfels beginnen te krijgen en over ‘moeheid’ praten als het gaat om de voortzetting van de uitbreiding, zetten wij een stap in de verkeerde richting. De criteria met betrekking tot de democratie, de mensenrechten en een goed functionerende overheid in een rechtsstaat moeten natuurlijk worden geëerbiedigd. Wij hebben ook een totale omwenteling gezien, die als een aardschok door de oude Oost- en Midden-Europese landen ging. Inderdaad heeft de EU nieuwe vormen van besluitvorming nodig, maar de Unie mag geen nieuwe voorwaarden opleggen aan de landen die momenteel lid proberen te worden. Commissaris, persoonlijk ben ik zeer bezorgd over de krachten in de Europese Unie die barrières willen opwerpen op het pad van het toekomstig Turks lidmaatschap. Onze visie van de toekomst moet die zijn van een volledig Europa, en dat Europa omvat ook Turkije.</p>
    </intervention>
    <intervention id="3-068" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, in tegenstelling tot een van de vorige sprekers beschouw ik de uitbreiding niet als een instrument van het buitenlands beleid maar als een instrument van het Europees binnenlands beleid. Daarom mag het uitbreidingsproces van de EU Europa niet uit zijn voegen doen barsten door een groot land, Turkije, op te nemen dat niet, of althans maar voor een deel, op Europees grondgebied ligt. De Europese Unie zou daardoor namelijk veranderen in een Eurazische constructie, in een soort Raad van Europa waaraan een interne markt is toegevoegd. Dat kan niemand willen die zich uitspreekt voor een slagvaardig Europa dat op wezenlijke gebieden namens onze nationale staten optreedt. Als overtuigd federalist ben ik voorstander van dat Europa.</p>
      <p sl="de">Anderzijds kunnen wij ons niet afsluiten voor landen die zuiver Europees zijn. Ik verzet mij dan ook tegen de pogingen om het verslag-Brock - dat men op een paar punten vast wel op een bepaalde manier kan interpreteren -, zodanig uit te leggen dat de aanneming van het Grondwettelijk Verdrag als absolute voorwaarde geldt voor de toetreding van een Midden-Europees land als Kroatië. De Fractie van de Europese Volkspartij (Christen-democraten) en Europese Democraten en de CDU en CSU hebben onlangs in hun besluiten nadrukkelijk te kennen gegeven dat Kroatië op grond van zijn omvang, zijn Midden-Europese gerichtheid en zijn voorbereiding een uitzondering vormt in dit uitbreidingsproces en dat dit land eigenlijk in een kader met Hongarije en Slovenië zou hebben thuisgehoord. Kroatië is als het ware een leftover van het uitbreidingsproces dat wij thans afsluiten, niet formeel maar feitelijk. Daarom verzet ik mij tegen alle interpretatiepogingen die ertoe strekken dat Kroatië - zoals collega Horáček terecht zei - wordt gegijzeld door het grondwetsproces. Natuurlijk moeten wij het grondwetsproces in dit decennium vooruit helpen en natuurlijk hebben wij het Grondwettelijk Verdrag nodig. Wij moeten immers verder kunnen en in het volgende decennium zuiver Europese landen - zoals de landen van Zuidoost-Europa tussen Kroatië en Griekenland en bovenal Macedonië, dat de status van kandidaat-land al heeft - in de Europese Unie kunnen opnemen. Deze landen hebben recht op volledig lidmaatschap en dat recht houden wij staande.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-069" speaker_id="1908" name="Helmut Kuhne" is_mep="True" mode="spoken">
      <p sl="de">Mijnheer de Voorzitter, ik wil het hebben over communicatie. Ook ik verzet mij tegen de aanduiding 'instrument van het buitenlands beleid' in verband met de uitbreiding, maar om heel andere redenen dan de heer Posselt. Ik geloof dat we inderdaad problemen hebben. Wij zien immers alom hoe hele brigades van goedbedoelende wereldstrategen, beladen met instrumenten van het buitenlands beleid door heel Europa trekken, en daarbuiten, met het motto: de burgeroorlog dreigt - hebt u een probleem, wordt dan lid van de EU! En dan is het je volkomen duidelijk waarom menig EU-burger zegt: dank u, ik ben geen instrument. Ik ben er niet om problemen van het buitenlands beleid op te lossen. Dat is voor mij niet de reden waarom ik mij als burger van de Unie beschouw. Met een dergelijke Europese Unie wil ik niets te maken hebben.</p>
      <p sl="de">Dan nu over communicatie. In welke verhouding staat eigenlijk de niet aflatende bezwering dat wij onze verplichtingen moeten nakomen, tot onze bereidheid ons tijdens de onderhandelingen en in het voortraject van de onderhandelingen zó hard op te stellen tegenover de kandidaat-lidstaten dat die landen de door hen aangegane verplichtingen gestand doen? Vervolgens is er dit debat - gefeliciteerd, mijnheer Posselt! -, waarin alle mogelijke achterdeuren worden opengezet om iemands oogappel de Europese Unie in te loodsen, nog voordat er een besluit over de Europese Grondwet is genomen. Dit alles zal de burgers beslist niet ontgaan. Je kunt dan wel met een verwijtende ondertoon over uitbreidingsmoeheid spreken maar eigenlijk heb je geen poot meer om op te staan.</p>
      <p sl="de">Zij die denken dat het enkel gaat om feitenproblemen doen er goed aan zich eens in dit soort communicatieproblemen te verdiepen.</p>
    </intervention>
    <intervention id="3-070" speaker_id="23693" name="Alojz Peterle" is_mep="True" mode="spoken">
      <p sl="sl">Ik zal beide verslagen steunen als duidelijke uitdrukking van de politieke wil van het Europees Parlement die de geloofwaardigheid van de Europese Unie versterkt. Ik beschouw deze als een uitdrukking van onze verantwoordelijkheid voor de toekomst van de Europese Unie, maar ook als een uitdrukking van onze medeverantwoordelijkheid voor de mondiale ontwikkeling.</p>
      <p sl="sl">Ik wil niet in detail ingaan op beide verslagen, maar ik ben in elk geval wel voorstander van het klonen van de filosofie ervan. Ik vind het paradoxaal dat wij het enerzijds hebben over een crisis in de Europese Unie, maar anderzijds letterlijk voor het kerstgebeuren staan, aangezien verschillende Europese, maar ook andere landen wensen deel uit te maken van de Europese familie. Ons antwoord mag niet luiden dat er rond de Europese tafel te weinig stoelen zijn of dat we problemen hebben met het opstellen van interne regels.</p>
      <p sl="sl">Ik ben vooral tevreden dat de heer Brok in zijn verslag duidelijk stelt dat nauwe multilaterale contacten geen alternatief zijn voor volwaardig lidmaatschap, maar een bijkomende mogelijkheid vormen voor hen die momenteel nog geen uitzicht hebben op volwaardig lidmaatschap. Ik pleit ook voor een duidelijke houding ten opzichte van de landen in Zuidoost-Europa. Ik zou willen dat al die landen in het volgende verslag met naam werden genoemd, zodat niemand zich bij de zogenaamde 'overige landen' bevindt (ik denk dat dat voor ons belangrijk is).</p>
      <p sl="sl">Voor Kroatië en voor alle landen van het zogenaamde proces van Thessaloniki die na Kroatië aan de beurt zijn, moet gelden: als de kandidaat-lidstaat er klaar voor is, moet ook de Europese Unie er klaar voor zijn. Laat dat de kroon zijn op de Europese ambitie.</p>
    </intervention>
    <intervention id="3-071" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, allereerst wil ik beide rapporteurs feliciteren. Meer ter zake zou ik aandacht willen vragen voor de volgende kwestie. Het is gebleken dat de EU een attractief project is en al vele jaren nieuwe lidstaten aantrekt. Daarom is de actuele discussie over de vraag of de EU verder zou moeten uitbreiden naar mijn idee zuiver theoretisch. Het Verdrag van Maastricht geeft in artikel 49 namelijk een duidelijk antwoord op deze vraag. Iedere Europese staat die voldoet aan de economische en politieke criteria kan lid worden van de Europese Unie. Deze criteria zijn in 1993 in Kopenhagen vastgelegd en mogen nu niet aangescherpt worden.</p>
      <p sl="pl">Onze discussie moet de fundamentele vraag beantwoorden of de criteria bij de volgende uitbreidingen gewijzigd kunnen worden al naar gelang de actuele behoeften en verwachtingen. Ik vind van niet. Ik ben van mening dat wij allen gebonden zijn aan het principe dat men woord houdt en afspraken eerbiedigt. Dat is het oude Romeinse principe “pacta servanta sum ”. Daarom mag het zogenaamde opnamevermogen niet opeens tot maatstaf worden opgetrokken waarmee de landen die hebben voldaan aan de criteria van Kopenhagen, toetreding tot de EU ontzegd wordt.</p>
      <p sl="pl">Elke nieuwe uitbreiding versterkt de EU en bevordert haar groei. Maar een dergelijke uitbreiding moet goed voorbereid worden. Ik vind dat nieuwe uitbreidingen uitsluitend goed voorbereid kunnen worden wanneer we beschikken over een Europese Grondwet.</p>
    </intervention>
    <intervention id="3-072" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik ben het met mevrouw Lehtomäki eens dat uitbreiding als een open proces moet doorgaan, omdat, ondanks veel waarschuwingen en angstgevoelens, alle voorgaande uitbreidingen een groot succes zijn gebleken te zijn voor heel de EU. Zowel in het verleden als in de toekomst is dit een win-winproces voor alle betrokken partijen.</p>
      <p sl="en">De heer Stubb heeft ons er terecht aan herinnerd dat elke nieuwe uitbreidingsronde de EU op een zeer positieve manier heeft gedwongen tot nieuwe hervormingen om intern beter toegerust te zijn. De boodschap van vandaag is dat de Nice-basis niet langer toereikend is voor een nieuwe uitbreidingsronde. Er is geen alternatief voor de uitvaardiging en de toepassing van het Grondwettelijk Verdrag.</p>
      <p sl="en">Het integratievermogen mag echter niet worden gezien als een extra criterium voor nieuwe aanvragers. Het moet worden gezien als een interne verbintenis om met maximale inspanningen de noodzakelijke nieuwe kwaliteit van onze cohesie te bereiken. De EU moet niet het verkeerde signaal afgeven dat wij onze deuren sluiten voor nieuwe aanvragen. Elke Europese natie heeft recht op toetreding tot de EU en heeft eveneens het recht om niet als gast te worden behandeld, maar als een potentieel en welkom lid van deze steeds groter wordende familie. Daarom moeten wij een maximale openheid tonen tegenover de landen die zijn geïnteresseerd, inclusief het thuisland van de heer Milinkevitsj.</p>
      <p sl="en">Tot slot draait het bij uitbreiding niet alleen om de begrotingen en instellingen. Er is tevens een grote onderstroom van algemene opinies, angstgevoelens en vooroordelen. In deze populaire psychologie is het Grondwettelijk Verdrag terecht gekomen. Daarom moeten we deze behoeften en angstgevoelens openlijk aanpakken door eerlijke en vriendelijke debatten te stimuleren tussen oude en nieuwe lidstaten, over onze verschillende en historisch-culturele ervaringen. Het is mijn ervaring dat deze angstgevoelens en vooroordelen in feite erg op elkaar lijken, en dat de meeste hiervan ongegrond blijken te zijn. Er bestaat een grote reserve aan algemene steun voor het Grondwettelijk Verdrag.</p>
    </intervention>
    <intervention id="3-073" speaker_id="28474" name="Ioannis Kasoulides" is_mep="True" mode="spoken">
      <p sl="en">Mijnheer de Voorzitter, uiteindelijk zijn er geen treinen op elkaar gebotst! De regering van Cyprus heeft samen met haar partners ingestemd met de ‘vertraging’ van de Turkse trein. Laten we onszelf niet voor de gek houden: de meeste van de opgeschorte hoofdstukken zouden we toch niet openen, aangezien het een paar jaar zou kosten om de benchmarks te verzamelen en het afsluiten van een hoofdstuk slechts een formaliteit is en geen enkele betekenis meer heeft als al het andere werk erop zit.</p>
      <p sl="en">Wat de toetsen betreft, deze vinden toch al elk jaar plaats. Cyprus kreeg vaak de zwartepiet toegespeeld voor de botsing van beide treinen, maar nu vormt het eigenlijk geen obstakel meer. Niets weerhoudt de Europese Unie er meer van om de werkelijkheid onder ogen te zien. Turkije heeft zich niets gelegen laten liggen aan zijn verplichtingen uit hoofde van de overeenkomst inzake de douane-unie, en verklaart dat te zullen blijven doen, ofschoon die verplichtingen al lang voor de kwestie van het zogenaamde isolement van de Turks-Cyprioten speelden.</p>
      <p sl="en">De echte vragen liggen nu voor ons: vrijheid van meningsuiting, vrijheden voor religieuze minderheden, de mensenrechtensituatie in Zuid-Turkije, de behandeling van vrouwen, de gevallen van corruptie, de inmenging van het leger in regerings- en justitiële aangelegenheden. Twee dagen geleden kapittelde generaal Buyukanit de regering-Erdogan nog omdat die hem niet om toestemming gevraagd had voor de openstelling van één haven voor Cypriotische schepen, die uiteindelijk ook nog voorwaardelijk bleek te zijn.</p>
      <p sl="en">Sommigen zeggen dat we Turkije niet naar zijn huidige toestand moeten beoordelen, maar ons voor moeten stellen hoe het er over vijftien jaar zal uitzien. Nou, het heeft ons wel een aardig idee gegeven van zijn wil om een echte Europese democratie te worden: door de hand met de voorschriften te lichten!</p>
    </intervention>
    <intervention id="3-074" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Mijnheer de Voorzitter, geachte collega’s, ik deel volledig de zorgen van vele Europese burgers, die willen dat eerst de institutionele problemen worden opgelost voordat wij opnieuw gaan uitbreiden.</p>
      <p sl="el">Wij kunnen onmogelijk van onszelf eisen dat wij met zevenentwintig leden tevredenstellend werken aan de hand van de regels die golden toen de Unie uit negen, tien of vijftien leden bestond. Helaas is het Grondwettelijk Verdrag, waarin veel positieve dingen stonden, door twee volkeren niet goedgekeurd. Sedertdien ligt dit vraagstuk op ijs. Tot mijn vreugde heeft bondskanselier Merkel echter duidelijk gemaakt van plan te zijn om voorstellen te doen voor de procedure en het tijdschema die gevolgd moeten worden bij de oplossing van het probleem.</p>
      <p sl="el">Ik ben evenwel van mening dat wij in deze fase moeten proberen een oplossing te vinden voor een klein aantal vraagstukken, vraagstukken die echter voor de goede werking van de Unie belangrijk zijn, zoals de instelling van de functie van minister van Buitenlandse Zaken en die van voorzitter van de Unie, de vermindering van het aantal commissarissen, de versterking van de bevoegdheden van het Europees Parlement, een zo groot mogelijke beperking van het aantal eenparigheidsbesluiten in de Raad, de rechtspersoonlijkheid van de Europese Unie, de afschaffing van het driepijlerstelsel, de versterking van de procedure van de versterkte samenwerking tussen de lidstaten en al hetgeen noodzakelijk wordt geacht voor een efficiënte werking.</p>
      <p sl="el">Ik vraag mij echter af hoeveel lidstaten, oude en nieuwe, in staat zullen zijn over hun intern, kleinhartig opportunisme heen te stappen en een soepele werking en efficiëntie van het Europa van de Zevenentwintig tot hoofddoel uit te roepen. Tot slot geloof ik, mijnheer de Voorzitter, dat als wij er niet in slagen de Unie operationeel te maken, wij beter niet kunnen spreken over een nieuwe uitbreiding.</p>
    </intervention>
    <intervention id="3-075" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mijnheer de Voorzitter, iedereen die het geluk heeft inwoner van de Europese Unie te zijn, zou een doodzonde begaan door anderen deze felbegeerde mogelijkheid te ontzeggen. De vraag waar de grenzen van de uitbreiding liggen, is een absurde vraag die niet gesteld mag worden, omdat dit neerkomt op vragen naar de grenzen van vrijheid en democratie.</p>
      <p sl="pl">De discussie van vandaag toont aan dat we alleen vanuit intern perspectief kijken naar de mogelijkheid en de effectiviteit van uitbreiding. We hebben het over de noodzakelijkheid van veel verregaande hervormingen, en terecht, want als we succesvol willen zijn, is slapheid niet op zijn plaats. Deze hervormingen zijn onontbeerlijk, maar er moet wel een diagnose van de situatie en een concreet uitgestippeld verbeteringsprogramma aan vooraf gaan.</p>
      <p sl="pl">Het lijkt mij gerechtvaardigd om daarna het werk van de Europese Commissie te herstructureren. Wanneer we vandaag zevenentwintig commissarissen hebben, die hun eigen werkterrein vaststellen, dan zou het wellicht gepast zijn twee of drie commissarissen aan te wijzen die zich bezighouden met een analyse van de interne situatie van de EU en een hervormingsprogramma vaststellen dat ons voorbereidt op volgende uitbreidingen.</p>
      <p sl="pl">We mogen de uitbreidingscapaciteit niet alleen vanuit intern perspectief beoordelen. We moeten ook niet vergeten hoe de inwoners van de landen die willen toetreden denken over de Europese Unie en over lidmaatschap. Mijn persoonlijke ervaringen als lid van de delegaties Zuid-Kaukasus, Moldavië en Oekraïne hebben mij geleerd dat niemand van de gewone burgers rekening houdt met snelle toetreding, maar wel willen zij de garantie hebben dat de deur niet op slot is gedaan. Ze zijn in staat om twintig of zelfs dertig jaar te wachten, en wij mogen hun deze kans niet onthouden.</p>
      <p sl="pl">Het voorlichtingsbeleid van de EU moet erop gericht zijn duidelijk te maken wat de EU is, welke doelen zij nastreeft en wat het betekent om lid van de EU te zijn. Dat mogen we niet vergeten.</p>
    </intervention>
    <intervention id="3-076" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, met de probleemloze opeenvolging van diverse uitbreidingsgolven heeft de Europese Unie een schitterende prestatie geleverd. De vijfde golf, die het ledental van de Unie twee jaar geleden naar vijfentwintig landen bracht, is een groot succes gebleken, ondanks alle waarschuwingen dat de Unie zonder Grondwet verlamd zou raken en dat landen als het mijne zouden bezwijken onder een stroom van immigranten, waaronder de Roma met name genoemd werden.</p>
      <p sl="en">Helaas doet het verslag-Brok opnieuw een poging om verdere uitbreiding te koppelen aan de absolute noodzaak van een Europese Grondwet, terwijl de Britse conservatieven, die ik vertegenwoordig, een dergelijk verband ontkennen en veeleer Verdragswijzigingen dringend noodzakelijk achten, in de vorm van een aangepast Verdrag van Nice. Op die manier kunnen wij rekening houden met de nieuwe stemverhoudingen in de Raad, het aantal leden van het Europees Parlement en de commissarissen na de toetreding van Kroatië over enkele jaren, die naar men verwacht voor weinig problemen zal zorgen.</p>
      <p sl="en">Persoonlijk ben ik van mening dat we nu ook moeten kijken naar de topzwaarte van de Commissie. Ik ben er echter geen voorstander van om de commissarisposten op volstrekte voet van gelijkheid onder alle lidstaten te laten roteren. We zouden een formule moeten vinden om en in elk geval een semi-permanente aanwezigheid van de commissarissen uit de grote lidstaten te waarborgen, al weet ik dat dit controversieel is.</p>
      <p sl="en">De nieuwe lidstaten zijn, over het algemeen genomen, duidelijkere Atlantici: ze geloven in meer marktvrijheid en de concurrentieverhogende werking van lage belastingen, waar ik een voorstander van ben. Ik denk dat de toetreding van Roemenië en Bulgarije per 1 januari 2007 ook een groot succes zal worden.</p>
      <p sl="en">Als rapporteur denk ik dat we het Europese nabuurschapsbeleid op moeten splitsen in een zuidelijke Euromed-dimensie met het Barcelona-proces en een nieuwe oosters concept voor een door vrijhandel en visumfacilitering gekenmerkte Gemeenschap EU-Zwarte Zee, teneinde de banden met landen als Oekraïne, Moldavië en de drie Kaukasus-republieken te kunnen versterken. Ik roep de lidstaten op om Moldavië en Oekraïne te laten weten dat zij, net als alle landen in het westelijk deel van de Balkan, op lange termijn kandidaat voor toetreding tot de Europese Unie kunnen worden.</p>
    </intervention>
    <intervention id="3-077" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, zoals we weten is er op de puinhopen van de Tweede Wereldoorlog, die wij nog maar net achter ons hebben, de visie van een Europa van vrede en eenheid geboren. Die visie is sedertdien, tot op de dag van vandaag, verder uitgebouwd. Net als bij een groot bedrijf dat onder de druk van een pijlsnelle uitbreiding de steun van het personeel ziet wegglippen, is de EU door een soortgelijk proces het vertrouwen van haar eigen bevolking kwijtgeraakt. Het publieke draagvlak van de uitbreiding is met pr-campagnes niet meer terug te winnen. Het gaat er nu om een antwoord te vinden op actuele vraagstukken zoals werkgelegenheidsproblemen, globalisering, terrorisme, criminaliteit en vluchtelingenstromen. De zorgen die worden geuit over het opnamevermogen van de EU fungeren enkel als zoethoudertje, om de aandacht af te leiden van reeds bestaande en vaststaande uitbreidingsfantasieën.</p>
      <p sl="de">Tot op heden heeft men er steeds op gehamerd dat de kandidaat-lidstaten aan de criteria van Kopenhagen moeten voldoen. De vraag of de EU zelf wel de doelstellingen inzake samenhang en integratie kan verwezenlijken, was onbelangrijk. Om het gevoel van onoverzichtelijkheid en grenzenloosheid te bestrijden hebben we niet alleen een geografische begrenzing nodig, maar ook duidelijkheid inzake de vraag in hoeverre de EU maatschappelijke en culturele verschillen kan absorberen. Mijns inziens is dit opnamevermogen dankzij het ongebreidelde immigratiebeleid van de laatste jaren duidelijk overschreden.</p>
    </intervention>
    <intervention id="3-078" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, allereerst wil ik iedereen bedanken voor dit veelzijdige, uitvoerige en constructieve debat. Hoewel er bepaalde verschillen van mening lijken te zijn, is in het Parlement ook een vrij sterke gemeenschappelijke lijn te bespeuren. Om de uitbreiding succesvol te laten verlopen, is het heel duidelijk dat wij ervoor moeten zorgen dat de Europese Unie zich intern ontwikkelt en dat zij in alle omstandigheden goed blijft functioneren. Dit is een cruciaal element in het integratievermogen en, zoals in dit debat is gezegd, de Europese Unie moet zijn huiswerk maken. Wat de huidige uitbreidingsprocessen en -onderhandelingen betreft moeten wij beseffen dat het huiswerk ook met betrekking tot de recente processen nog niet af is.</p>
      <p sl="fi">Afgelopen maandag bereikte de Raad een politieke consensus over het doel om de economische ontwikkeling van Noord-Cyprus zo snel mogelijk te bevorderen op basis van eerder genomen besluiten, vooral die van april 2004. De andere verantwoordelijke partij bij de uitbreiding wordt natuurlijk gevormd door de kandidaat-landen en de landen die geïnteresseerd zijn in het lidmaatschap van de Europese Unie. Zij moeten aan de lidmaatschapscriteria van de Europese Unie voldoen. De mate waarin zij dit doen moet zeer objectief en zo nodig zeer kritisch worden beoordeeld en wij vertrouwen natuurlijk op de Commissie, op haar wil en vermogen om deze beoordeling uit te voeren. Het is beslist een goede zaak dat het lidmaatschap dichterbij komt naarmate er meer vorderingen worden gemaakt en niet dat vooraf vastgestelde data bepalen wanneer het lidmaatschap een feit zal zijn.</p>
      <p sl="fi">In dit debat is veel gezegd over het Grondwettelijk Verdrag en zijn toekomst. Wij zijn het met elkaar eens dat het Grondwettelijk Verdrag veel elementen bevat die belangrijk zijn voor het verbeteren van het integratievermogen van de Europese Unie. Wij moeten echter beseffen dat het Grondwettelijk Verdrag, of de hervorming van de Europese Unie, niet specifiek nodig is voor de uitbreiding; het is vooral nodig om de huidige situatie en het functioneren van de Europese Unie te verbeteren.</p>
      <p sl="fi">Het is ook belangrijk te beseffen dat wij het vermogen van de Europese Unie om goed te functioneren niet alleen aan het Grondwettelijk Verdrag moeten toevertrouwen. Verdragen zijn uiteindelijk slechts een instrument om het communautair beleid uit te voeren. Zonder politieke wil en engagement voor het gemeenschappelijk Europees project kunnen zelfs de beste verdragen niet voor het gewenste resultaat zorgen. Wij hebben dus vooral behoefte aan engagement voor een gemeenschappelijk proces en aan een wil om dat te accepteren. Met een sterke wil is een herziening van de Verdragen beslist mogelijk.</p>
      <p sl="fi">Het nabuurschapsbeleid is in zekere zin verbonden aan de uitbreiding van de Europese Unie, maar het is ook een belangrijk op zichzelf staand beleidsterrein en kan dus niet als vervanging van uitbreiding worden gezien. Het is duidelijk dat in ieder geval de landen die geïnteresseerd zijn in het lidmaatschap van de Europese Unie niet zullen accepteren dat het nabuurschapsbeleid hun vooruitzichten op het EU-lidmaatschap compenseert of vervangt.</p>
      <p sl="fi">Mijnheer de Voorzitter, dames en heren, wij zullen later deze middag spreken over de Europese Raad van deze week en zijn agenda en ik ben er zeker van dat wij in dat debat ook zullen terugkomen op de onderwerpen die wij vanmorgen al hebben behandeld.</p>
    </intervention>
    <intervention id="3-079" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie. - Mijnheer de Voorzitter, ik dank u voor dit bijzonder substantiële en verantwoordelijke debat, dat van groot belang is voor de toekomst van Europa. Dit is ook een heel bemoedigend debat. U herinnert zich dat ik in mijn inleiding heb gesproken over de twee redeneringen die er in Europa zijn en die elkaar niet vaak kruisen: een redenering waarin het strategische belang van de uitbreiding wordt onderstreept en een redenering waarin slechts op ons beperkte opnamevermogen wordt gehamerd.</p>
      <p sl="en">Dit debat is bemoedigend omdat het de hoop voedt dat u er alsnog in zult slagen de eerste schetsen van de tweeling - die op het gebied van de uitbreiding niet helemaal eeneiig zijn - tot een gemeenschappelijk standpunt te versmelten. De Europese Raad op zijn beurt zou daardoor ongetwijfeld in staat zijn om een hernieuwde consensus ten aanzien van de uitbreiding te smeden, die recht doet aan zowel de strategische betekenis van de uitbreiding als ons vermogen om nieuwe lidstaten op te nemen.</p>
      <p sl="en">Er is een aantal opmerkingen gemaakt over het Europese nabuurschapsbeleid. Toevallig geeft het verslag van de Commissie van 8 november ook aan dat niet alle Europese landen bij het uitbreidingsproces betrokken zijn. De Europese Unie heeft zelfs een heel scala aan betrekkingen met andere Europese landen ontwikkeld: we hebben een uitgebreid pakket van bilaterale verdragen met Zwitserland; we hebben de Europese Economische ruimte, een zeer vergaand akkoord over economische integratie, en we hebben het Europees nabuurschapsbeleid.</p>
      <p sl="en">Ten aanzien van dat nabuurschapsbeleid zijn wij van de Commissie van mening dat onze recente mededeling over de intensivering van het Europees nabuurschapsbeleid (ENB) grotendeels aan de verwachtingen van het Parlement beantwoordt. Het ENB onderscheidt zich van en loopt parallel aan het uitbreidingsproces van de EU. Tegelijkertijd houdt dat Europees nabuurschapsbeleid, conform de bepalingen van ons Verdrag, geen oordeel in over de toekomstige ontwikkeling van de betrekkingen die deze landen met de Europese Unie onderhouden.</p>
      <p sl="en">Van verschillende kanten is gesuggereerd om culturele criteria aan de criteria van Kopenhagen toe te voegen. Ik kan u meedelen dat de Commissie daar geen voorstander van is.</p>
      <p sl="en">Ik zou af willen sluiten met een verwijzing naar de bespiegelingen van socioloog en filosoof Ulrich Beck in Le Monde van gisteren. Hij analyseerde het recente bezoek van de paus aan Turkije. Hier doet zich het geval voor van een gerespecteerd socioloog die de daden van een gerespecteerd geestelijk leider interpreteert.</p>
      <p sl="fr">Mijnheer de Voorzitter, ik ga nu verder in het Frans en ik citeer: “Het bijzondere van Europa is dat het lering heeft getrokken uit de geschiedenis: maak van je vijanden buren. Dat is de ziel van Europa. Misschien is dat wel de reden waarom de Paus, die erkent dat een compromis tussen christenen en moslims een universele historische betekenis heeft, vóór het Turks lidmaatschap van de EU pleit, en daarmee voor de Europeanisering van Turkije”.</p>
      <p sl="fr">Dames en heren, dat zijn wijze woorden en wij zouden daar met Kerstmis en Nieuwjaar over moeten nadenken.</p>
      <a text="(Applaus)"/>
    </intervention>
    <intervention id="3-081" speaker_id="1983" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de commissaris, voor die conclusie in het Frans. Wat de rest betreft, zal eenieder van ons de inhoud beoordelen van de toespraak, die ik persoonlijk interessant vond.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <a text="(In afwachting van de stemmingen wordt de vergadering om 11.55 uur onderbroken en om 12.05 uur hervat)"/>
      <p sl="nl">Schriftelijke verklaring (artikel 142)</p>
    </intervention>
    <intervention id="3-083" speaker_id="28199" name="Gábor Harangozó" is_mep="True" mode="spoken">
      <p sl="en">Opnieuw hebben wij beloofd de agenda van Thessaloniki volledig te zullen implementeren en van plan te zijn om de huidige beloften aan kandidaat-lidstaten en potentiële kandidaat-lidstaten aangaande hun toekomstige toetreding waar te maken. Wij moeten er echter wel voor zorgen dat de Unie kan blijven functioneren.</p>
      <p sl="en">Door nieuwe lidstaten in haar gelederen op te nemen, krijgt de Unie ook te maken met de daaruit voortvloeiende politieke, financiële en institutionele uitdagingen. Het Verdrag van Nice biedt geen adequate basis voor verdere uitbreidingen. Het Grondwettelijk Verdrag biedt echter voor het merendeel van de benodigde hervormingen oplossingen en vormt bovendien de concrete uitdrukking van een zich verdiepende uitbreidingsrelatie. Daarom is het van belang dat we het Grondwettelijk Verdrag consolideren vóór de EP-verkiezingen van 2009. Er zijn hervormingen nodig voordat er verdere uitbreiding kan plaatsvinden. Dankzij het uitbreidingsproces kunnen democratie en welvaart zich verder over het Europese continent en zelfs daarbuiten verspreiden. We hebben dan ook een verantwoordelijkheid jegens onze buren en in het bijzonder jegens kandidaat-lidstaten en potentiële kandidaat-lidstaten. Wat betreft het “opnamevermogen” van de Unie ten slotte, delen wij het standpunt van de rapporteur die pleit voor het gebruik van de positieve term “integratievermogen”.</p>
    </intervention>
  </section>
  <section id="creitem5" title="5. Samenstelling fracties: zie notulen"/>
  <section id="creitem6" title="6. Agenda: zie notulen">
    <intervention id="3-086" speaker_id="28267" name="De Voorzitter" is_mep="True" mode="spoken">
      <p sl="nl">Ik moet u eveneens mededelen dat, met betrekking tot het verslag van Jo Leinen tot wijziging van de artikelen 15 en 182, lid 1, van het Reglement van het Europees Parlement: verkiezing quaestoren en bureau van de commissies, waarvoor de stemming voor morgen, donderdag, op het programma stond, de Commissie constitutionele zaken dit verslag uiteindelijk niet heeft goedgekeurd, op grond van artikel 131, en wij dientengevolge hierover vanavond een debat zullen voeren, als laatste punt op de agenda.</p>
    </intervention>
    <intervention id="3-087" speaker_id="4422" name="Renato Brunetta" is_mep="True" mode="spoken">
      <p sl="it">Mijnheer de Voorzitter, dames en heren, ik heb alle begrip voor de behoefte aan veiligheid, maar dat neemt niet weg dat ik mijn beklag wil doen over de onbeschofte houding en de gewelddadige manier waarop een paar veiligheidsagenten ons, leden van het Parlement, hebben aangehouden vóór de zaal van de plenaire vergadering.</p>
      <p sl="it">Ik vind dat dit niet door de beugel kan! Ik heb alle begrip voor de veiligheidseisen, maar naar mijn gevoel moet er wel correct worden opgetreden en eenieders rol worden gerespecteerd.</p>
    </intervention>
    <intervention id="3-088" speaker_id="28267" name="De Voorzitter" is_mep="True" mode="spoken">
      <p sl="nl">De secretaris-generaal deelt mij mee dat we enige problemen hebben met bepaalde hulpfunctionarissen die betrokken zijn bij een sluimerend conflict. De veiligheidsbeambten doen hun best om ervoor te zorgen dat alles normaal verloopt, maar we hebben problemen met de houding van een aantal van onze contractuele medewerkers die zich benadeeld voelen door enkele arbeidsrechtelijke bepalingen.</p>
    </intervention>
    <intervention id="3-089" speaker_id="28301" name="Tadeusz Zwiefka" is_mep="True" mode="spoken">
      <p sl="pl">Mijnheer de Voorzitter, gisteren vond een grootse en zeer belangrijke plechtigheid plaats in het Europees Parlement. De Sacharov-prijs werd namelijk uitgereikt aan Alexander Milinkevitsj.</p>
      <p sl="pl">Ik vraag uw aandacht voor het feit dat op het moment dat Alexander Milinkevitsj begon aan zijn toespraak tot het Europees Parlement, de interne zender van het Parlement uitviel en tevens de uitzending op internet onderbroken werd. In Wit-Rusland kon de toespraak van Milinkevitsj alleen via internet worden gevolgd. Dit bleek dus niet mogelijk. Door deze situatie kon de Witrussische bevolking helemaal geen kennis nemen van datgene wat zich hier gisteren afspeelde.</p>
      <p sl="pl">Ik wil de Voorzitter verzoeken om na te gaan waarom dit gebeurde en het Parlement hierover te informeren.</p>
      <a text="(Applaus)"/>
    </intervention>
    <intervention id="3-090" speaker_id="28267" name="De Voorzitter" is_mep="True" mode="spoken">
      <p sl="nl">Mijnheer Zwiefka, het was mijn bedoeling om het woord te geven aan de heer Florenz. Wat u nu naar voren brengt is geen punt van orde dat verband houdt met de vergadering van vandaag.</p>
      <a text="(Protesten)"/>
      <p sl="nl">Het gaat echter om een belangrijk onderwerp en ik kan u vertellen dat het door u aan de orde gestelde probleem werd veroorzaakt door veranderingen in het functioneren van de diensten, ten gevolge van het arbeidsconflict met een aantal hulpfunctionarissen voor de zittingen. Dat probleem heeft zich gemanifesteerd op de wijze die de vorige spreker heeft aangegeven. Het beeld is zo snel mogelijk weer hersteld, en tijdens de persconferentie heb ik al de gelegenheid gehad om aan de media, die dezelfde zorgen hadden als u, uit te leggen wat er was gebeurd.</p>
    </intervention>
  </section>
  <section id="creitem7" title="7. Mededeling van de Voorzitter">
    <intervention id="3-092" speaker_id="28267" name="De Voorzitter" is_mep="True" mode="spoken">
      <p sl="nl">Ik voel mij verplicht om namens mijzelf, en ik veronderstel namens iedereen hier in het Parlement, mijn bezorgdheid uit te spreken over de conferentie over de Holocaust die op 11 en 12 december heeft plaatsgevonden in Teheran.</p>
      <a text="(Levendig applaus)"/>
      <p sl="nl">Namens de voltallige vergadering van het Europees Parlement verzoek ik de regering van Iran dringend alles in het werk te stellen om iedere daad van antisemitisme, racisme, vreemdelingenhaat, discriminatie of ontkenning van de historische feiten en de slachtoffers ervan te voorkomen.</p>
      <a text="(Applaus)"/>
    </intervention>
  </section>
  <section id="creitem8" title="8. Stemmingen">
    <intervention id="3-094" speaker_id="28267" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Europees Agentschap voor chemische stoffen (REACH) (stemming)">
    <intervention id="3-097" speaker_id="1038" name="Karl-Heinz Florenz" is_mep="True" mode="spoken">
      <p sl="de">Mijnheer de Voorzitter, vanwege het belang van de volgende stemmingen en de draagwijdte van REACH - in de afgelopen vijf jaar zijn 5 000 amendementen ingediend, waarvan er in het onderhavige document nu 1 000 zijn opgenomen - wil ik kort twee dingen zeggen.</p>
      <p sl="de">Om te beginnen wil ik de rapporteur, de heer Guido Sacconi, heel hartelijk bedanken voor het werk dat hij samen met de schaduwrapporteurs heeft verricht. U hebt een reusachtige klus geklaard, mijnheer Sacconi. U hebt het uitstekend gedaan en ik dank u hiervoor hartelijk.</p>
      <a text="(Applaus)"/>
      <p sl="de">Dit brengt me meteen op het tweede punt, mijnheer de Voorzitter: wat is er eigenlijk uit de trialoog voortgekomen? We zijn vijfmaal bijeengekomen met het Finse voorzitterschap van de Raad, waarbij niet alles altijd van een leien dakje liep. Eenmaal volgde er zelfs een korte black-out. Het resultaat vindt u in amendement 191. Dit vormt het kernonderdeel van de stemming van vandaag. Om een compromis te bereiken waar meer Europees Parlement in zit dan ooit tevoren, wil ik u vriendelijk verzoeken in te stemmen met dit amendement. De andere amendementen, beste vrienden van de groenen, zullen komen te vervallen en mogen dit belangrijke en waardevolle compromis niet in gevaar brengen.</p>
    </intervention>
    <intervention id="3-098" speaker_id="4425" name="Guido Sacconi" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, ik wil allereerst verduidelijken dat ik hier niet zit omdat er een paleisrevolutie heeft plaatsgevonden in de socialistische fractie, maar om logistieke redenen, om mijn stemindicaties duidelijker te kunnen geven.</p>
      <p sl="it">Voorzitter Florenz heeft het belangrijkste al gezegd over de moeilijkheden en de inhoud van het resultaat dat wij via het akkoord met het Finse voorzitterschap hebben bereikt. Het is mijn plicht erop te wijzen dat dit resultaat een soort collectief fresco is: velen hebben een steentje bijgedragen. Er waren maar liefst tien parlementscommissies bij betrokken en er waren twee commissies die nauw met de Commissie milieubeheer, volksgezondheid en voedselveiligheid hebben samengewerkt. In dit opzicht dank ik mevrouw Ek en de heer Nassauer, de rapporteurs van deze twee commissies. Voorts dank ik alle schaduwrapporteurs van de Commissie milieubeheer, volksgezondheid en voedselveiligheid, Ria Oomen-Ruijten, Chris Davies, Carl Schlyter en Caroline Lucas, Jens Holm, Johannes Blokland, Alessandro Foglietta en de secretariaten van de commissies en fracties.</p>
      <p sl="it">Wij hebben voor dit ontwerp met vijf voorzitterschappen overlegd. Vooral de rol die het Britse voorzitterschap in de eerste lezing heeft vervuld en de inbreng die het Finse voorzitterschap thans heeft gegeven, zijn van doorslaggevend belang gebleken. Wij hebben ook met meerdere commissarissen overlegd, want REACH is in de vorige zittingsperiode gelanceerd. Toen waren de heer Likanen en mevrouw Wallström verwantwoordelijk. Thans zijn dat de heren Verheugen en Dimas.</p>
      <p sl="it">Wij hebben dus veel meegemaakt; wij hebben heel veel kansen voor overleg gehad en al dat werk is gedistilleerd in de slotfase van vandaag. Ik koester niet de geringste twijfel dat het Parlement deze keuze met de hem gebruikelijke verantwoordelijkheidszin zal bevestigen. Daardoor wordt de Europese burgers eindelijk een krachtige boodschap afgegeven: vanaf 1 juni volgend jaar begint REACH te draaien.</p>
      <p sl="it">Her en der mag dan wel geoordeeld worden dat REACH geen geweldig product is, maar het begint nu in ieder geval te draaien. Ikzelf ben ervan overtuigd dat de verordening heel belangrijke resultaten zal opleveren: voor de veiligheid en de gezondheid van de burgers, voor het milieu maar ook voor de concurrentiepositie van de Europese industrie.</p>
      <a text="(Applaus)"/>
    </intervention>
    <intervention id="3-100" speaker_id="4425" name="Guido Sacconi" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, na dit excellente resultaat, waarvoor ik dit Parlement dank, volgt thans een serie amendementen die niet onder het compromis vallen.</p>
      <p sl="it">Ik ben het op zich eens met veel van die amendementen, maar het is wel duidelijk dat als daar voor wordt gestemd, dus als die amendementen worden aangenomen, er een bemiddelingsprocedure wordt afgedwongen voor aspecten die in feite marginaal zijn. Dat is toch niet de bedoeling, want daarmee zou de toepassing van de verordening verder uitgesteld worden.</p>
      <a text="(Applaus)"/>
    </intervention>
    <intervention id="3-101" speaker_id="28977" name="Roberto Musacchio" is_mep="True" mode="spoken">
      <p sl="it">Mijnheer de Voorzitter, dames en heren, op grond van het Reglement wil ik de Vergadering erop wijzen dat er met betrekking tot dit debat twee toespraken zijn gehouden waarin indicaties zijn gegeven over hoe gestemd moet worden.</p>
      <p sl="it">Dit is een delicaat moment. Ik geloof dat ook de standpunten van degenen die voor de amendementen wil stemmen, gerespecteerd moeten worden.</p>
      <a text="(Applaus)"/>
    </intervention>
    <intervention id="3-103" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, de rapporteur heeft gezegd dat als deze amendementen worden aangenomen, er een bemiddeling zal plaatsvinden. Wij kunnen daar echter niet geheel zeker van zijn. Wij kunnen de amendementen wel aannemen, en de Raad neemt ze misschien ook over, maar dat weten wij niet met zekerheid zolang het Coreper geen besluit heeft genomen. Er is dus geen automatische band tussen aanneming van deze amendementen en een bemiddeling.</p>
      <a text="(Applaus)"/>
    </intervention>
    <intervention id="3-105" speaker_id="4425" name="Guido Sacconi" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, ik wil alleen maar nogmaals iedereen bedanken.</p>
      <p sl="it">Ik geloof dat Europa vandaag een succes heeft geboekt bij een thema dat heel gevoelig ligt voor de burgers en het bedrijfsleven.</p>
      <a text="(Applaus)"/>
    </intervention>
  </section>
  <section id="creitem10" title="8.2. Wijziging van Richtlijn 67/548/EEG inzake gevaarlijke stoffen (REACH) (stemming)"/>
  <section id="creitem11" title="8.3. Opneming van het Bulgaars en Roemeens als procestalen van het Hof van Justitie van de Europese Gemeenschappen (stemming)"/>
  <section id="creitem12" title="8.4. Opneming van het Bulgaars en Roemeens als procestalen van het Gerecht van eerste aanleg van de Europese Gemeenschappen (stemming)"/>
  <section id="creitem13" title="8.5. Europees Jaar van de interculturele dialoog (2008) (stemming)"/>
  <section id="creitem14" title="8.6. Financieel Reglement van toepassing op de algemene begroting van de Europese Gemeenschappen (stemming)"/>
  <section id="creitem15" title="8.7. Ontwerp van gewijzigde begroting nr. 6/2006 (stemming)"/>
  <section id="creitem16" title="8.8. Coördinatie van bepaalde wettelijke en bestuursrechtelijke bepalingen in de lidstaten inzake de uitoefening van televisie-omroepactiviteiten (stemming)">
    <intervention id="3-115" speaker_id="4279" name="Ruth Hieronymi" is_mep="True" mode="spoken" role="rapporteur">
      <p sl="de">Mijnheer de Voorzitter, mijn bijdrage wordt heel kort, want ik wil het alleen hebben over een vertalingskwestie. Om misverstanden bij de vertaling van het begrip production aid te voorkomen en om dit begrip duidelijk overeen te laten komen met het Duitse oorspronkelijke begrip "Produktionshilfen" vraag ik om de volgende taalkundige precisering: de woorden production aid moeten worden vervangen door het begrip production props. In het Frans moeten ze vertaald worden met aide matérielle à la production en in het Duits met "Produktionshilfen".</p>
    </intervention>
    <intervention id="3-117" speaker_id="28198" name="Jacques Toubon" is_mep="True" mode="spoken">
      <p sl="fr">Mijnheer de Voorzitter, ik heb een motie van orde. Zoals gebruikelijk we hier op een groot aantal kleine probleempjes en kleine tegenstrijdigheden tussen de verschillende taalversies van deze tekst. Ik sluit me aan bij hetgeen de heer Hieronymi heeft gezegd, maar wij willen deze problemen nu niet aan de orde stellen. Wij geloven dat in een dermate belangrijk debat de stemming zo eenvoudig mogelijk moet zijn.</p>
      <p sl="fr">Ik geef er dus de voorkeur aan dat de tegenstrijdigheden tussen de taalversies worden opgelost wanneer de Commissie deze tekst aan de Raad doorgeeft. Daarom wil ik dat het bestaan hiervan in de notulen worden vermeld en dat er rekening mee wordt gehouden. Bij een onderwerp dat zo belangrijk is als het onderhavige telt elk woordje immers mee.</p>
    </intervention>
    <intervention id="3-119" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, ik doe een beroep op artikel 166 om een motie van orde naar voren te brengen ten aanzien van de ontvankelijkheid van een amendement op grond van artikel 151, lid 3. Het gaat om amendement 160, dat namens de IND/DEM-Fractie is ingediend door de heer Wise en waarin wordt gevraagd om een enorme uitbreiding van de begrotingsbevoegdheden tot gebieden die vallen onder de soevereiniteit van de lidstaten. Daarin wordt immers gesteld dat ‘de regeringen en instellingen van de lidstaten of de EU betalen voor deze voorlichtingscampagnes over het sociaal beleid …’</p>
      <p sl="en">Kunt u uw licht laten schijnen over de ontvankelijkheid van dit amendement, gezien deze enorme uitbreiding van EU-bevoegdheden?</p>
      <a text="(Gelach en applaus)"/>
    </intervention>
    <intervention id="3-121" speaker_id="28411" name="Ignasi Guardans Cambó" is_mep="True" mode="spoken">
      <p sl="en">Mijnheer de Voorzitter, misschien vergis ik mij schromelijk, maar volgens mij hebben we niet gestemd over de oorspronkelijke tekst van overweging 44.</p>
    </intervention>
    <intervention id="3-122" speaker_id="1264" name="De Voorzitter" is_mep="True" mode="spoken">
      <p sl="nl">We hebben gestemd over amendement 44, en feitelijk is de oorspronkelijke tekst aanvaard.</p>
    </intervention>
  </section>
  <section id="creitem17" title="8.9. Oprichting van een Europees fonds voor aanpassing aan de globalisering (stemming)">
    <intervention id="3-125" speaker_id="23781" name="Janusz Lewandowski" is_mep="True" mode="spoken">
      <p sl="en">Mijnheer de Voorzitter, ik zou u en het Parlement willen melden dat dankzij het akkoord met de Raad over het globaliseringsfonds alle zeven door de PPE-DE-Fractie ingediende amendementen zijn ingetrokken, wat de stemming bekort.</p>
    </intervention>
    <intervention id="3-126" speaker_id="28179" name="Roselyne Bachelot-Narquin" is_mep="True" mode="written">
      <p sl="fr">Mijnheer de Voorzitter, hartelijk dank dat u mij het woord heeft willen geven. Het hoeft geen betoog dat ik de heer Lewandowski dankbaar ben voor het feit dat hij de door de Begrotingscommissie ingediende amendementen heeft ingetrokken. Dat maakt onze taak veel eenvoudiger. We staan op het punt in eerste lezing een akkoord te bereiken, en dat is een drievoudige overwinning: een overwinning voor de Europese werknemers, een overwinning voor onze instellingen - die blijkbaar goed functioneren - en een overwinning voor ons zelf. We zijn immers in staat geweest onze politieke en nationale verdeeldheid te overwinnen.</p>
    </intervention>
  </section>
  <section id="creitem18" title="8.10. Typegoedkeuring van motorvoertuigen met betrekking tot emissies en toegang tot reparatie-informatie (stemming)"/>
  <section id="creitem19" title="8.11. Financiële bijdragen aan het Internationaal Fonds voor Ierland (2007-2010) (stemming)">
    <intervention id="3-130" speaker_id="28117" name="Jim Higgins" is_mep="True" mode="spoken" role="rapporteur">
      <p sl="en">Mijnheer de Voorzitter, ik dank de leden van de Commissie regionale ontwikkeling voor de steun die zij aan dit verslag gegeven hebben. Daarnaast dank ik het secretariaat voor zijn bijdrage.</p>
      <p sl="en">Woorden schieten te kort om te beschrijven hoe dankbaar het Ierse volk aan weerszijden van de grens is voor de investering die Europa gedaan heeft in het economisch herstel van Noord-Ierland en de grensdistricten in de Ierse Republiek, alsmede in het Noord-Ierse vredesproces.</p>
      <p sl="en">Tot nu toe heeft het Internationaal Fonds voor Ierland 803 miljoen euro subsidie verstrekt en daarnaast 1,46 miljard euro aan kredieten beschikbaar gesteld voor 5700 projecten, waarmee direct en indirect 55 000 banen zijn geschapen. Het fonds heeft voorts een cruciale rol gespeeld in het verminderen van sektarische spanningen en het overbruggen van de kloof tussen de beide cultuurgemeenschappen op het eiland. Het wapengekletter is nu - hopelijk voor altijd - verstomd en de economische krachten in Noord-Ierland en in de grensdistricten van de republiek worden zich bewust van hun ware mogelijkheden.</p>
      <p sl="en">Dit is de laatste keer dat we de EU om steun voor dit programma vragen, want in 2010 stopt het Internationaal Fonds. In de tijd achter ons gloorde regelmatig de vergeefse hoop op een definitieve politieke oplossing voor Noord-Ierland. Toch zijn mijn Ierse collega’s en ik er zeker van dat we nu eindelijk op de drempel van een duurzame oplossing staan en dat een definitieve bestuursoverdracht weldra een feit is.</p>
      <a text="(Spreker wordt door de Voorzitter onderbroken)"/>
    </intervention>
  </section>
  <section id="creitem20" title="8.12. Bananensector (stemming)">
    <intervention id="3-133" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Mijnheer de Voorzitter, ik stel een mondeling amendement voor op amendement 22. In de originele Franse tekst dient ‘est subordiné’ vervangen te worden door ‘devrait être subordiné’.</p>
    </intervention>
  </section>
  <section id="creitem21" title="8.13. BTW voor radio- en televisieomroepdiensten en bepaalde elektronische diensten (stemming)"/>
  <section id="creitem22" title="8.14. Wetgevings- en werkprogramma van de Commissie 2007 (stemming)"/>
  <section id="creitem23" title="8.15. Top Rusland/EU (stemming)">
    <intervention id="3-139" speaker_id="28358" name="Konrad Szymański" is_mep="True" mode="spoken">
      <p sl="en">Mijnheer de Voorzitter, ik zou er op willen wijzen dat amendement 9 van de PPE-DE-Fractie niet strijdig is met het door mij ingediende amendement 6. Ik zou u dan ook willen vragen beide amendementen apart in stemming te brengen.</p>
    </intervention>
  </section>
  <section id="creitem24" title="9. Tenuitvoerlegging van Richtlijn 85/611/EEG (instellingen voor collectieve beleggingen in effecten) (stemming)"/>
  <section id="creitem25" title="9.1. Uitbreidingsstrategie en de belangrijkste uitdagingen voor 2006-2007 (stemming)">
    <intervention id="3-143" speaker_id="1263" name="Elmar Brok" is_mep="True" mode="spoken" role="rapporteur">
      <p sl="de">Mijnheer de Voorzitter, ik stel voor amendement 29 aan te nemen en daar een deel van de oorspronkelijke tekst aan toe te voegen, zodat er aan het eind - als toevoeging aan het sociaaldemocratische voorstel - komt te staan: which make up the European identity. Dit zou dan een combinatie van beide teksten opleveren.</p>
    </intervention>
    <intervention id="3-145" speaker_id="1263" name="Elmar Brok" is_mep="True" mode="spoken" role="rapporteur">
      <p sl="de">Mijnheer de Voorzitter, wij moeten onze tekst aanpassen vanwege de huidige ontwikkelingen bij de onderhandelingen met Turkije. Wij hebben zulks getracht op basis van het sociaal-democratische amendement 16 en het in een vorm gegoten die strookt met de realiteiten sedert de Raad Buitenlandse Zaken van maandag jongstleden. Een gedrukte versie van dit amendement is bij u ingediend, maar ik kan het hier ook voorlezen. De rapporteur en de indieners van het amendement zijn het eens geworden op dit punt.</p>
    </intervention>
    <intervention id="3-147" speaker_id="2185" name="Giorgos Dimitrakopoulos" is_mep="True" mode="spoken">
      <p sl="el">Mijnheer de Voorzitter, in het door de Sociaal-democratische Fractie ingediende amendement wil ik het woord “Northern Cyprus ” vervangen door “Turkish Cypriot Community ”. Ik heb dat vanmorgen met de heer Swoboda besproken en naar ik heb begrepen, stemt hij daarmee in.</p>
    </intervention>
    <intervention id="3-149" speaker_id="2329" name="Joost Lagendijk" is_mep="True" mode="spoken">
      <p sl="en">Mijnheer de Voorzitter, niet dat ik bezwaar heb tegen het voorstel van de heer Dimitrakopoulos, maar ik zou nog een paar andere woorden willen toevoegen aan hetzelfde mondelinge amendement. Na het debat van vanmorgen en na de steunbetuiging van de Raad van maandag jongstleden voor hernieuwde pogingen van de VN om de kwestie-Cyprus op te lossen, zou ik aan het mondelinge amendement van de heer Dimitrakopoulos de volgende woorden toe willen voegen: “in close cooperation with renewed UN efforts” .</p>
      <a text="(Applaus)"/>
    </intervention>
  </section>
  <section id="creitem26" title="9.2. Institutionele aspecten van het vermogen van de Europese Unie om nieuwe lidstaten te integreren (stemming)">
    <intervention id="3-153" speaker_id="28261" name="Alexander Stubb" is_mep="True" mode="spoken" role="rapporteur">
      <p sl="en">Mijnheer de Voorzitter, bij amendement 8, dat is ingediend door de PSE-Fractie, zullen we ons richten naar de oorspronkelijke, Franstalige versie, waarin sprake is van de ‘Strategie van Lissabon. De Engelstalige versie spreekt van een ‘sociaal model’ en natuurlijk is dat niet wat de PSE-Fractie bedoeld heeft.</p>
      <a text="(Het mondeling amendement wordt in aanmerking genomen)"/>
    </intervention>
    <intervention id="3-154" speaker_id="1264" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem27" title="10. Stemverklaringen">
    <intervention id="3-157" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="nl">Wij kiezen voor steun aan het ingediende compromis, aangezien dit een duidelijke verbetering inhoudt van de bestaande wetgeving inzake chemische stoffen.</p>
      <p sl="nl">Verder zijn wij van mening dat bemiddeling riskant zou zijn geweest. Volgens ons zou die uitgemond zijn in een zwakker REACH.</p>
    </intervention>
    <intervention id="3-159" speaker_id="28127" name="Lena Ek" is_mep="True" mode="written">
      <p sl="nl">Ik heb mij vandaag tijdens de stemming over de tweede lezing van REACH onthouden, omdat ik niet akkoord kan gaan met de verwatering van het standpunt van het Parlement, zoals dit in de Commissie milieubeheer, volksgezondheid en voedselveiligheid in oktober werd goedgekeurd, en door de Raad werd geforceerd.</p>
      <p sl="nl">Mijn kritiek op het akkoord is geconcentreerd op drie hoofdpunten, en wel als volgt:</p>
      <p sl="nl">Het vervangingsbeginsel is niet van toepassing op alle chemische stoffen. Talrijke chemische stoffen, met inbegrip van kankerverwekkende stoffen, zullen uitgezonderd blijven van de vervangingsvereiste, mits zij ‘adequaat worden gecontroleerd’.</p>
      <p sl="nl">Het recht op informatie is verwaterd, met dien verstande dat dit recht slaat op een kleiner aantal chemische stoffen en op hogere concentraties dan de Commissie milieubeheer, volksgezondheid en voedselveiligheid voor wenselijk houdt.</p>
      <p sl="nl">Het aansprakelijkheidsbeginsel is niet opgenomen in de artikelen van de wetgevingstekst. Het is daaruit verwijderd en staat nu in de preambule. Dit is een ernstige zaak, vooral omdat er talloze chemische stoffen zijn waaraan nauwelijks of geen informatievereisten verbonden zijn.</p>
      <p sl="nl">Mijn onthouding betekent niet dat ik het laat afweten maar is eerder een uiting van mijn ontevredenheid over het standpunt van de Raad. Het is echter niet mijn bedoeling om kritiek te uiten aan het adres van de rapporteur, de heer Sacconi. Integendeel, ik wil hem oprecht gelukwensen met het prachtige werk dat hij gedurende zulke lange tijd heeft verricht voor een dermate moeilijk thema.</p>
      <p sl="nl">Met de stemming van vandaag wordt het pad geëffend voor de inwerkingtreding van REACH aan het begin van de tweede helft van 2007. Mijn werk en dat van anderen voor de verdere verbetering van deze wetgeving begint nu echter pas.</p>
    </intervention>
    <intervention id="3-160" speaker_id="5735" name="Anne Ferreira" is_mep="True" mode="written">
      <p sl="fr">Door de stemming van vandaag heeft de Europese Unie zichzelf een tekst gegeven waarvan de draagwijdte zelfs niet in de buurt komt van de gewenste doelstellingen. Het was een ambitieus project: een wetgeving aannemen die de registratie en de beoordeling van chemische stoffen toelaat met een vervangingsplicht voor de gevaarlijke stoffen wanneer een minder schadelijk alternatief voorhanden is.</p>
      <p sl="fr">Dat project heeft geen weerstand kunnen bieden aan de druk van bepaalde lobby’s van de chemie-industrie, die sterke steun vonden in het Europees Parlement en liever economische vereisten inriepen dan de bescherming van het milieu en van de volksgezondheid, teneinde vooral bij de vervanging een minder dwingende wetgeving te verkrijgen. Ik betreur ook de schrapping van hormoonontregelaars uit de vervangingsprocedure en vind het jammer dat het chemische veiligheidsrapport niet verplicht is voor stoffen waarvan tussen één en tien ton geproduceerd wordt.</p>
      <p sl="fr">Het gesloten akkoord is onvoldoende, maar verwerping had het risico met zich meegebracht dat er een bemiddelingsprocedure zou worden geopend en er uiteindelijk een volledig zinloze tekst uit de bus zou zijn gekomen.</p>
      <p sl="fr">Deze wetgeving is weliswaar onvoldoende, maar bestaat, en alleen al daarom moeten we vanaf nu ons inzetten voor de nodige financiële middelen en het nodige personeel voor de toepassing van deze regelgeving, de verdere ontwikkeling ervan bevorderen en heel geleidelijk de vervanging verzekeren.</p>
    </intervention>
    <intervention id="3-161" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben ons van stemming onthouden omdat in dit compromis, dat berust op een akkoord tussen de twee voornaamste fracties in het Europees Parlement - de Fractie van de Europese Volkspartij (Christen-democraten) en Europese Democraten en de sociaal-democratische fractie in het Europees Parlement -, ons inziens geen rekening wordt gehouden met de legitieme rechten en de zorgpunten van de consument en het midden- en kleinbedrijf voor wat betreft de bescherming van de werknemers en het milieu.</p>
      <p sl="pt">Wij zijn van oordeel dat het broodnodige evenwicht tussen de bescherming van de gezondheid van de werknemers, de bescherming van het milieu en de industriële ontwikkeling niet ten volle is bereikt.</p>
      <p sl="pt">De beperking van het recht van informatie heeft tot gevolg dat de rechten van de consument onvoldoende gewaarborgd zijn. Ook het recht op gezondheid van de werknemers wordt met voeten getreden, aangezien zij niet in kennis worden gesteld van de schadelijke gevolgen die de gehanteerde stoffen kunnen hebben voor de menselijke gezondheid. Verder wordt onvoldoende aandacht besteed aan de zeer kleine, kleine en middelgrote ondernemingen en zelfs aan de grote bedrijven die hun wens hebben uitgesproken om gevaarlijke chemische stoffen te vervangen, aangezien zij nauwelijks kunnen rekenen op steun voor de toenemende registratiekosten.</p>
      <p sl="pt">Wij vinden het echter een goede zaak dat de bewijslast bij de industrie wordt gelegd. Daarmee wordt een van de basisdoelstellingen van REACH verwezenlijkt. Anderzijds betreuren wij dat niet alle amendementen van onze fractie zijn aangenomen. Ik denk dan met name aan het voorstel om de lidstaten die dat wensen in de gelegenheid te stellen striktere maatregelen in te voeren.</p>
    </intervention>
    <intervention id="3-162" speaker_id="4297" name="Jean-Claude Fruteau" is_mep="True" mode="written">
      <p sl="fr">De tekst die vandaag ter stemming voorligt, zet een punt achter zeven lange jaren van werk en felle debatten tussen enerzijds de verdedigers van de chemische industrie, die onophoudelijk en overdreven de argumenten van het concurrentievermogen en de werkgelegenheid aanhaalden om de status quo te verdedigen en hun eigen financiële belangen te waarborgen, en anderzijds de Europese verantwoordelijken, die ijverden voor een verantwoorde regelgeving om de burgers te beschermen tegen de risico’s van gevaarlijke chemische stoffen die aanwezig zijn in op grote schaal geconsumeerde producten.</p>
      <p sl="fr">Uiteraard voldoet - zoals vaak het geval is -het resultaat niet helemaal aan onze verwachtingen: slechts 30 000 producten in plaats van de gewenste 100 000 vallen onder de regelgeving van REACH. De vooruitgang is echter opmerkelijk, met name gelet op het feit dat vandaag slechts 3 000 stoffen onderzocht zijn, of op het feit dat vanaf nu de bewijslast inzake de toxiciteit van producten bij de chemische industrie ligt, die dus moet aantonen dat haar producten niet schadelijk zijn voor de mens.</p>
      <p sl="fr">Ten slotte zal de Europese Unie dankzij de strijdvaardigheid van de socialistische rapporteur Guido Sacconi terzake beschikken over de meest dwingende wetgeving ter wereld. Om die reden heb ik deze tekst in tweede lezing uitdrukkelijk goedgekeurd.</p>
    </intervention>
    <intervention id="3-163" speaker_id="4429" name="Robert Goebbels" is_mep="True" mode="written">
      <p sl="fr">Ik heb het compromis van Guido Sacconi inzake REACH gesteund omdat het een grote vooruitgang betekent voor de consumenten, voor de werknemers in de sector en zelfs voor de industrie die, door zich aan te passen, wereldleider zal worden voor veiligere chemische stoffen.</p>
      <p sl="fr">REACH blijft echter wat te bureaucratisch en houdt niet altijd rekening met de belangen van de middelgrote en vooral kleine bedrijven, die de kracht zijn van Europa. We moeten erover waken dat noch de Commissie, noch het Agentschap toegeven aan een voorzorgsbeginsel waarmee elk risico en elke beslissing vermeden wordt, en dat REACH - een proces dat zich over elf jaar uitstrekt - op een intelligente wijze uitgevoerd wordt, met andere woorden, dat we de onderzoeken die uiteindelijk nutteloos zijn en de hinderlijke procedures moeten beperken.</p>
    </intervention>
    <intervention id="3-164" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Junilijst ijvert ervoor dat de EU-samenwerking wordt beperkt tot de echt grensoverschrijdende vraagstukken. Daaronder vallen de interne markt en diverse milieuvraagstukken. Wij zijn ervan overtuigd dat een sterke richtlijn voor chemische stoffen op de lange termijn een concurrentievoordeel zal zijn voor de Zweedse en Europese industrie.</p>
      <p sl="nl">Daarom staan wij kritisch tegenover het verwaterde compromis van de Fractie van de Europese Volkspartij (Christen-democraten) en Europese Democraten, de Sociaal-democratische Fractie in het Europees Parlement en de Alliantie van Liberalen en Democraten voor Europa fractie. Met dit compromis is het vervangingsbeginsel zo goed als afgeschaft. Er is ook geen enkele juridisch bindend aansprakelijkheidsbeginsel, waarmee duidelijk zou worden gemaakt dat de bewijslast bij de ondernemingen ligt, en niet bij de autoriteiten van de lidstaten. Evenmin is het verzoek van de lidstaten om een verdergaande wetgeving voor chemische stoffen te mogen uitvaardigen ingewilligd. Dit compromis is misschien een overwinning voor degenen in de chemische industrie die achter de tijd aanlopen, maar is een nederlaag voor de moderne en progressieve ondernemingen, voor de volksgezondheid en ons gemeenschappelijke milieu.</p>
      <p sl="nl">Om al deze redenen hebben wij tegen het compromis van de meerderheid gestemd. Wij hebben steun gegeven aan het milieuvriendelijker alternatief, dat wil zeggen aan het compromispakket van de Confederale Fractie Europees Unitair Links/Noords Groen Links en de Fractie De Groenen/Vrije Europese Alliantie.</p>
    </intervention>
    <intervention id="3-165" speaker_id="2247" name="Mathieu Grosch" is_mep="True" mode="written">
      <p sl="fr">REACH is een uiterst belangrijke stap voor het Europese chemiebeleid. Het overhevelen van het verantwoordelijkheidsbeginsel van de overheid naar de industrie en de producenten is een buitengewone revolutie voor de hele sector. We mogen ook het enorme kennisvoordeel dat zal voortvloeien uit het registratie-, beoordelings- en autorisatieproces, niet onderschatten. Dat kennisvoordeel zal gevolgen hebben voor de hele industrie en voor onze mogelijkheden om de mens en de natuur te beschermen.</p>
      <p sl="fr">Het is enkel heel jammer dat het vervangingsbeginsel voor “zeer gevaarlijke” chemische stoffen niet zo dwingend wordt als we gewenst hadden. Laten we hopen dat dat beginsel in de nabije toekomst herzien en goedgekeurd wordt door de twee Europese medewetgevers, en dat we er geen twintig jaar op hoeven te wachten, zoals met de huidige richtlijn het geval was.</p>
      <p sl="fr">Om die reden de volledige REACH-wetgeving afkeuren zou betekenen dat we het kind met het badwater weggooien. Dat zou op korte of op middellange termijn zeker niet leiden tot een betere wetgeving.</p>
      <p sl="fr">Ik roep het toekomstige Agentschap op om pragmatisch te blijven in zijn houding ten opzichte van bepaalde welgekende stoffen waarvan het gebruik eigenlijk geen probleem vormt, zoals bijvoorbeeld kalk.</p>
    </intervention>
    <intervention id="3-166" speaker_id="2025" name="Françoise Grossetête" is_mep="True" mode="written">
      <p sl="fr">Dit akkoord inzake REACH maakt een betere bescherming van de gezondheid en het milieu mogelijk. Onze Europese industrie zal meer blijk moeten geven van verantwoordelijkheid en tegelijkertijd competitief moeten blijven op de wereldmarkt.</p>
      <p sl="fr">De aangenomen tekst bevat enkele belangrijke verbeteringen: minder bureaucratie, minder onnodige proeven, een betere bescherming van vertrouwelijke informatie van bedrijven en invoering van een plan voor verplichte vervanging.</p>
      <p sl="fr">Deze verordening zal voor een duidelijkere wetgeving zorgen: de chemiesector is momenteel onderhevig aan een veertigtal Europese richtlijnen. Door deze verordening kunnen in de komende elf jaar meer dan 30 000 chemische stoffen worden geregistreerd door het Europees Agentschap voor chemische stoffen.</p>
      <p sl="fr">Ik vind het echter spijtig dat er geen duurzame oplossing gevonden kon worden voor het probleem betreffende de invoer vanuit derde landen. De Europese importeurs van chemische stoffen moeten die registreren volgens de REACH-procedure. Het probleem ligt echter bij de invoer van eindproducten, waarvan de stoffen enkel meegedeeld worden.</p>
    </intervention>
    <intervention id="3-167" speaker_id="28194" name="Ambroise Guellec" is_mep="True" mode="written">
      <p sl="fr">Het is erg belangrijk dat de Europese Unie beschikt over een geharmoniseerd systeem voor registratie, autorisatie en controle van chemische stoffen. Een lidstaat kan in zijn eentje geen efficiënt systeem invoeren. Dat systeem moet enerzijds de risico’s voor onze gezondheid en ons milieu beperken en anderzijds de vernieuwing van en de steun aan niet-vervuilende economische activiteiten stimuleren.</p>
      <p sl="fr">Het compromis dat vandaag werd aangenomen, biedt een antwoord op de uitdaging van een ambitieuze wetgeving die als belangrijkste streefdoel heeft de uitwerking van een efficiënt systeem ter bescherming van de mensen, zonder daarbij de economische ontwikkeling te belemmeren.</p>
    </intervention>
    <intervention id="3-168" speaker_id="2338" name="Ian Hudghton" is_mep="True" mode="written">
      <p sl="en">Ik heb altijd steun gegeven aan het initiatief van mijn fractie en van andere afgevaardigden. Dat bestond uit een compromis waarin het beste van het REACH-voorstel behouden zou blijven en tegelijk tegemoet zou worden gekomen aan allerlei economische belangen.</p>
      <p sl="en">In haar huidige vorm zit de nieuwe wetgeving vol mazen en uitzonderingen en ik vrees dat die het mogelijk zullen maken om giftige chemicaliën in het productieproces te blijven gebruiken, zelfs als er veiliger alternatieven voorhanden zijn.</p>
    </intervention>
    <intervention id="3-169" speaker_id="1186" name="Astrid Lulling" is_mep="True" mode="written">
      <p sl="fr">Ik ben niet opgetogen en had liever een andere versie gezien van deze tekst, die een echt bureaucratisch gedrocht blijft, vooral voor het klein- en middenbedrijf.</p>
      <p sl="fr">Ik krijg harde kritiek van de groenen en van links, die zelfs beweren dat ik de chemische industrie verdedig ten nadele van de volksgezondheid. De chemische industrie en vooral het klein- en middenbedrijf in deze sector beschuldigen ons er echter van hun een dure en moeilijk te handhaven wetgeving op te leggen, die zou kunnen leiden tot delokalisatie van grote bedrijven naar regio’s buiten Europa en die vooral het overleven van het KMB in gevaar zou brengen.</p>
      <p sl="fr">Bepaalde chemische stoffen, waaronder enkele van de 130 stoffen die gebruikt worden bij het vervaardigen van banden, zullen in Europa niet meer gebruikt mogen worden. Het gevolg daarvan is dat ze geïntegreerd zullen worden in eindproducten die vanuit derde landen ingevoerd worden en aan alle controle ontsnappen.</p>
      <p sl="fr">Een REACH dat te perfectionistisch is, is dus even gevaarlijk als een extreem REACH, aangezien dat het risico zou inhouden dat duizenden banen in Europa verloren gingen, zonder evenwel bij te dragen tot een betere volksgezondheid.</p>
      <p sl="fr">Een voordeel van REACH is dat deze verordening veertig bestaande richtlijnen samenvoegt. Die verbetering brengt de bevordering van de gemeenschappelijke markt een stap dichterbij.</p>
    </intervention>
    <intervention id="3-170" speaker_id="4501" name="Jules Maaten" is_mep="True" mode="written">
      <p sl="nl">Het REACH dossier is een van de meest besproken en belobbyde dossiers in de geschiedenis van de EU. Zowel de industrie als milieuorganisaties hebben zich reeds kritisch uitgelaten over het resultaat. Toch acht ik het compromis tussen de Raad en het Parlement werkbaar en gebalanceerd. Er is bij het bereikte akkoord een goede balans gevonden tussen economische belangen en de zorg voor het milieu.</p>
      <p sl="nl">Waar mogelijk moeten schadelijke stoffen worden gebannen en hiervoor mogen best gelden ter beschikking worden gesteld door het bedrijfsleven, zolang de last op voornamelijk het midden en klein bedrijf maar niet te zwaar wordt. De richtlijn voorziet hierin door vervanging van gevaarlijke stoffen door alternatieven aan te moedigen en het MKB te ondersteunen bij de aanpassing aan de vernieuwde regelgeving. Ook de vermindering van dierproeven en de verbeterde informatie aan consumenten maken de richtlijn tot de juiste stap voorwaarts.</p>
      <p sl="nl">Als het stof eenmaal is opgetrokken, ben ik ervan overtuigd dat ook vele tegenstanders zich geleidelijk achter de richtlijn zullen scharen.</p>
    </intervention>
    <intervention id="3-171" speaker_id="1922" name="Thomas Mann" is_mep="True" mode="written">
      <p sl="de">De KMO's en hun werknemers kunnen niet met alle resultaten van het REACH-compromis tevreden zijn. Het voorstel van het EP om de testlast bij geringe hoeveelheden te verlichten, noch het concept ter verbetering van de definitie van de blootstellings- en gebruikscriteria is in aanmerking genomen. Daarmee zadelt de EU de ondernemingen op met aanzienlijke kosten en tast zij hun concurrentievermogen aan.</p>
      <p sl="de">Ondanks deze ernstige tekortkomingen heb ik met het compromis ingestemd omdat het ook het stempel draagt van de Commissie werkgelegenheid en sociale zaken, waarin ik rapporteur voor advies was. Mijn redenen: de nieuwe richtlijn vervangt veertig aparte regelingen en zorgt daarmee in heel Europa voor rechtszekerheid. De kennis over meer dan 30 000 stoffen is aanmerkelijk verbeterd, veiligheidsrisico's voor consumenten en werknemers in de chemie worden zoveel mogelijk beperkt. Er is afgezien van de invoering van het veiligheidsrapport voor stoffen waarvan per jaar minder dan 10 ton wordt geproduceerd. Dat scheelt bij KMO's enorm in de administratieve last en kosten. De bescherming van bedrijfsgeheimen is sterk verbeterd. Bij zeer gevaarlijke stoffen is het mogelijk een vergunning voor onbepaalde duur af te geven; knelpunten in de levering kunnen vermeden worden. Ook de verlenging van de registratietermijn voor de eerste fase naar drieëneenhalf jaar is een merkbare verlichting voor de chemische Industrie.</p>
      <p sl="de">Of de omzetting van de richtlijn, die al in 2007 in werking treedt, een succes wordt, staat of valt met de kwaliteit van de samenwerking tussen het centrale chemicaliënagentschap, de nationale instanties en de ondernemingen.</p>
    </intervention>
    <intervention id="3-172" speaker_id="1073" name="Cristiana Muscardini" is_mep="True" mode="written">
      <p sl="nl">Ik wijs met voldoening naar het succes van de trialoog, die ondanks zijn barbaarse naam een eervolle uitweg heeft weten te vinden voor de kwestie van de registratie van chemische stoffen. Daarmee wordt de gezondheid van de consumenten beschermd, maar ook rekening gehouden met de belangen van het midden- en kleinbedrijf. Ik hoopte dan ook dat het compromis dat de afgelopen week was bereikt, door onze Vergadering werd aangenomen. Nu kan er een punt worden gezet achter een dossier waaraan drie jaar lang is gewerkt en waarbij de veertig bestaande wetsteksten in één verordening zijn gebundeld. Ik dank de collega’s die akkoord zijn gegaan met enkele van de amendementen die mijn fractie had ingediend ter bescherming van het midden- en kleinbedrijf en het dierenwelzijn. Gezien de complexiteit van de regeling moet onder meer de veiligheid beoordeeld worden van ongeveer 30 000 stoffen die vóór 1981 zijn verhandeld en voor meer dan 1 ton per jaar zijn geproduceerd of ingevoerd. Een dergelijk perspectief biedt nog meer garanties voor de bescherming van de menselijke gezondheid.</p>
      <p sl="nl">Ondanks het grote aantal nieuwe voorschriften blijven er nog veel toepassingseffecten over die nader bepaald moeten worden, wil men tot een haalbare en correcte uitvoering van het REACH-systeem binnen specifieke sectoren komen. Ik denk bijvoorbeeld aan de cosmeticasector. Er zijn heel veel punten aan de orde gekomen, en daarvan getuigen de honderden amendementen die onder de loep zijn genomen, maar het behaalde resultaat lijkt me uiterst evenwichtig. Ook met het oog daarop geef ik uiting aan mijn steun voor het slotcompromis.</p>
    </intervention>
    <intervention id="3-173" speaker_id="4461" name="Luís Queiró" is_mep="True" mode="written">
      <p sl="pt">Na vijf jaar lijkt de Europese Unie eindelijk klaar te zijn om op dit belangrijke terrein wetgeving aan te nemen. Er is inmiddels zoveel tijd verstreken dat wij niet anders kunnen dan onze goedkeuring hechten aan een compromis, ook al kunnen wij niet met alle details akkoord gaan. Zaak is dat hier in essentie een complex maar onontbeerlijk evenwicht is gevonden tussen de bescherming van de consument en zijn belangen, de behoeften van de Europese industrie, die niet alleen werk verschaft aan duizenden Europeanen, maar tevens een beslissende rol speelt in het concurrentievermogen van onze economie, en de bescherming van het milieu. Uiteindelijk moeten wij in geval van twijfel de belangen van de consument dienen. Die heeft baat bij zowel de instandhouding van een concurrerende industrie als de bescherming van het milieu. Daarom hebben wij voor het verslag gestemd.</p>
      <p sl="pt">Tot slot nog een laatste opmerking: vijf jaar is een eeuwigheid. Soms verspillen wij tijd aan zaken die minder belangrijk en relevant zij dan deze kwestie en soms beschikken wij over onvoldoende tijd om ons toe te leggen op hetgeen werkelijk doorslaggevend is voor onze economie. Dat is mijns inziens een punt waarmee wij in de debatten over de problemen van de Europese Unie rekening moeten houden.</p>
    </intervention>
    <intervention id="3-174" speaker_id="4345" name="Tokia Saïfi" is_mep="True" mode="written">
      <p sl="fr">Ik heb gestemd voor het op 30 november 2006 met de Raad gesloten compromis betreffende REACH. Daarbij volg ik de drie grote fracties (Fractie van de Europese Volkspartij (Christen-democraten) en Europese Democraten, Sociaal-democratische Fractie in het Europees Parlement en Alliantie van Liberalen en Democraten voor Europa Fractie), en hoop dat onze burgers heel snel - de inwerkingtreding is voorzien voor 1 april 2007 - een kaderwetgeving krijgen voor het gebruik van chemische stoffen in onze dagelijkse producten.</p>
      <p sl="fr">Dit compromis is echter minder ambitieus dan wat ik voor ogen had toen ik me bij de eerste lezing uitsprak voor een verplichte vervanging van “zeer gevaarlijke” chemische stoffen als er veiligere alternatieven voorhanden zijn. Dit compromis is echter het resultaat van drie jaar voorbereiding en moeilijke onderhandelingen. Het bevat een wankel, maar noodzakelijk evenwicht tussen de noodzakelijke bescherming van de gezondheid en het milieu en het concurrentievermogen van ondernemingen.</p>
      <p sl="fr">Ik hoop evenwel dat het kader dat met REACH wordt gegeven er, ondanks alles, voor kan zorgen dat de vervanging echt erkend wordt, zelfs wanneer in de praktijk heel wat toxische stoffen eraan zullen ontsnappen. Het toezicht en de controle op de tenuitvoerlegging van deze regelgeving zullen bijdragen tot een sterker REACH.</p>
    </intervention>
    <intervention id="3-175" speaker_id="28211" name="Lydia Schenardi" is_mep="True" mode="written">
      <p sl="fr">In eerste lezing hebben we tegen de REACH-verordening inzake chemische stoffen gestemd omdat we van mening waren dat de aangenomen amendementen het aangekondigde evenwicht tussen de drie doelstellingen van deze verordening niet konden respecteren: bescherming van gezondheid en milieu, concurrentievermogen en innovatie en vervanging van gevaarlijke stoffen door minder gevaarlijke of ongevaarlijke alternatieven.</p>
      <p sl="fr">Het compromis dat ons vandaag voorgesteld werd, is niet veel evenwichtiger. Het bevat inderdaad een niet te verwaarlozen vooruitgang, zoals vele sprekers tijdens het debat hebben beklemtoond, zoals: vereenvoudigde registratie, betere haalbaarheid, wat verbeteringen - maar onvoldoende - voor het KMB. Het bevat echter ook lacunes en onduidelijkheden, met name bij de verplichtingen inzake import en de nadelen die daaruit kunnen voortvloeien voor de Europese industrie, maar ook bij het vervangingsbeginsel dat enkel van toepassing is op gevaarlijke stoffen, wat weliswaar reeds een vooruitgang is maar geen garantie kan bieden voor de doeltreffendheid, zelfs wanneer technisch en economisch leefbare alternatieven voorhanden zijn.</p>
      <p sl="fr">Het ene gebrek aan evenwicht vervangen door een ander is geen oplossing van het probleem. Geen enkele van de drie oorspronkelijke doelstellingen van de richtlijn zal echt bereikt worden. Evenmin zal gezorgd worden voor een eenvoudigere wetgeving of voor verenigbaarheid met andere communautaire wetgeving.</p>
    </intervention>
    <intervention id="3-176" speaker_id="2081" name="Peter Skinner" is_mep="True" mode="written">
      <p sl="en">Ik ben blij met de aanneming van een verbeterd voorstel voor de aanpak van een aantal cruciale zaken die in het REACH-verslag ter sprake zijn gekomen. Iets wat veel van mijn kiezers bezighoudt, is de omgang met dierproeven en daar hoort door deze wetswijziging nu een afweging van de alternatieven aan vooraf te gaan. Daarnaast is er een evaluatie na drie jaar, waarbij de Europese Commissie kan beoordelen of wetgevingsvoorstellen op dit terrein nodig zijn om de noodzaak voor dergelijke proeven nog verder in te perken.</p>
      <p sl="en">Een ander punt waarop de verbeterde tekst - waar ik vandaag voor gestemd heb - beter aansluit bij de meningen van duizenden burgers en belangengroepen, is de aandacht voor de cumulatieve effecten van giftige chemicaliën die in honderden huishoudelijke productenvoorkomen.</p>
    </intervention>
    <intervention id="3-505" speaker_id="28508" name="Alyn Smith" is_mep="True" mode="written">
      <p sl="nl">Mijnheer de Voorzitter, een pakket waar zo lang en zo hard aan gewerkt moest worden, rechtvaardigt geenszins de uitbundige zelfingenomenheid die vandaag tentoongespreid is. Het alternatieve pakket dat mijn fractie voorgesteld heeft, had kunnen werken. Het beoogde de invoering van een nieuw regime, dat de consument bescherming zou bieden, maar ook recht zou doen aan de behoeften van de handel en de economie, die natuurlijk in onze plannen meegenomen moeten worden. Het vandaag aangenomen pakket brengt niet wat op het etiket staat en het is een schande dat de leden van de sociaal-democratische en conservatieve fracties ons niet geholpen hebben om een beter pakket voor te leggen.</p>
    </intervention>
    <intervention id="3-177" speaker_id="4751" name="Bart Staes" is_mep="True" mode="written">
      <p sl="nl">Ik kan onmogelijk opgetogen zijn over het voorstel REACH dat nu door het Parlement is gejaagd. Commissie, Raad én Parlement hebben zich laten rollen door economische verblinding en gemakzucht. Voor het eerst sinds lang had de Unie de mogelijkheid om met een regelgeving voor de dag te komen waarvan alle burgers het nut zouden hebben ingezien: streng, complex, maar wél concreet en steeds met het oog op de gezondheid van al haar inwoners.</p>
      <p sl="nl">Met de halfslachtige aanpak van schadelijke chemische stoffen zijn industrie noch burger tevreden. Sommigen leiden juist daaruit af dat het een ‘goed compromis’ is. Dat is het niet. Het is als zeggen dat de halvering van de dikte van de Berlijnse muur een goede oplossing zou zijn geweest. Met gezondheid van mensen speel je niet. Er is geen tussenweg. Zelfs een beetje gezonder is nog altijd ziek.</p>
      <p sl="nl">In Vlaanderen staat het nu zo ver dat er geen enkele plaats meer is waar géén schadelijke stoffen voorkomen. Vaak weten we dat ze ongezond zijn, maar niet precies waarom. Een goed REACH zou dat hebben opgelost en zou bijvoorbeeld Vlaanderen op middellange termijn gezond maken. Wat nu gestemd is doet dat niet. Half gezonder is immers geen optie.</p>
    </intervention>
    <intervention id="3-178" speaker_id="4545" name="Catherine Stihler" is_mep="True" mode="written">
      <p sl="en">REACH - ‘Registration, Evaluation and Authorisation of Chemicals’ - is van het grootste belang voor de bescherming van de volksgezondheid. Deze wetgeving is vooral belangrijk voor de gezondheid van zuigelingen via borstvoeding. Moedermelk is de beste bron van essentiële voedingsstoffen voor een baby, maar heeft tegenwoordig te lijden onder gevaarlijke chemicaliën die via het lichaam van de moeder uit het milieu worden opgenomen. Dankzij REACH worden zulke schadelijke chemicaliën waar mogelijk door veiligere vervangen. De fabrikanten krijgen een zorgplicht voor de bescherming van de volksgezondheid en het milieu. Daar komt bij dat REACH in het geval van dierproeven zowel grotere transparantie als het zoeken naar alternatieven stimuleert. Meer dan het vandaag bezegelde compromis kon niemand verlangen.</p>
    </intervention>
    <intervention id="3-506" speaker_id="29579" name="Marc Tarabella" is_mep="True" mode="written">
      <p sl="fr">Allereerst zou ik het uitstekende werk van rapporteur Sacconi willen onderstrepen.</p>
      <p sl="fr">Ik heb besloten om voor het compromisamendement van Raad en het Parlement te stemmen, vooral omdat dat amendement zorgt voor een betere controle op bepaalde gevaarlijke producten, terwijl ook het mededingingsvermogen van de chemie-industrie versterkt wordt.</p>
      <p sl="fr">Het klopt weliswaar dat dit compromis niet perfect is, maar ik denk toch dat de situatie ingewikkelder zou zijn wanneer het niet aangenomen was. Het compromis voorziet in de verplichting om de gevaarlijkste stoffen te vervangen wanneer alternatieven bestaan, in een zorgplicht voor producenten en bevordert alternatieve methodes voor proeven met dieren.</p>
      <p sl="fr">Deze tekstversie is weliswaar een achteruitgang ten opzichte van de tekst in eerste lezing, maar wanneer de tekst verworpen was, hadden we de bemiddelingsprocedure moeten volgen, wat tot andere, minder voordelige conclusies had geleid.</p>
      <p sl="fr">Om die reden vond ik het wijzer om voor deze tekstversie te stemmen, die weliswaar niet perfect is maar toch zorgt voor vooruitgang en een grotere controle op chemische stoffen die we in het dagelijkse leven aantreffen.</p>
    </intervention>
    <intervention id="3-180" speaker_id="2031" name="Marie-Arlette Carlotti" is_mep="True" mode="written">
      <p sl="fr">Dit fonds is een ongekend middel: voor de eerste keer komt de Europese Unie niet enkel bedrijven of groepen te hulp, maar helpt ze ook veel gerichter werknemers die hun baan verloren hebben door delokalisatie. Het Europees Parlement had trouwens aangedrongen op uitbreiding van de steun van dat fonds tot de “kleine arbeidsmarkten” wanneer ontslagen een ernstige weerslag zouden hebben op de werkgelegenheid en de plaatselijke economie. Die mogelijkheid biedt veelbelovende perspectieven aan de meest kwetsbare zones van mijn regio en ik ben er tevreden mee.</p>
      <p sl="fr">Ik ben eveneens tevreden met het eensgezinde engagement van de Europese socialistische partij, die krachtig en volhardend de oprichting van dat instrument heeft verdedigd en verschillende amendementen heeft ingediend om de aanwending, het bedrag en het aantal begunstigden te verruimen.</p>
      <p sl="fr">Het is een eerste stap naar een socialer en meer solidair Europa. De Europese Unie kan zich echter niet tevreden stellen door doekjes op de wonde van de globalisering te leggen. De burgers verwachten vandaag van Europa dat het bijdraagt tot de zekerheid van hun werkgelegenheid en levenswijze, zoals het ook gedurende bijna vijftig jaar voor vrede en stabiliteit wist te zorgen.</p>
    </intervention>
    <intervention id="3-158" speaker_id="2309" name="Richard Corbett" is_mep="True" mode="written">
      <p sl="en">De aanneming van deze wetgeving is een grote stap voorwaarts voor de bescherming van de mens en het milieu tegen gevaarlijke chemicaliën. Volgens sommigen is zij niet goed genoeg en inderdaad kan met enig recht gezegd worden dat een compromis als dit niet perfect is. Echter, een gemeenschappelijk regelwerk op zo’n belangrijk terrein is beter dan een lappendeken van perfecte, maar onderling afwijkende regelingen in een aantal landen, halve maatregelen hier en helemaal geen regels daar. En dat geldt eens te meer voor wat een gemeenschappelijke markt heet te zijn, waar gemeenschappelijke regels gelden. Het alternatief zou minder bescherming tegen een hogere prijs zijn.</p>
    </intervention>
    <intervention id="3-181" speaker_id="1892" name="Carlos Coelho" is_mep="True" mode="written">
      <p sl="pt">Deze nieuwe verordening inzake chemische stoffen moet leiden tot de oprichting van een systeem voor registratie, beoordeling en autorisatie van chemische stoffen waarmee wij dagelijks in contact komen.</p>
      <p sl="pt">Dit nieuwe voorstel zal belangrijke leemten vullen in onze kennis van de chemische stoffen die op de markt beschikbaar zijn. Tegelijkertijd zal het de Europese industrie nieuw leven inblazen en de bescherming van de menselijke gezondheid en het milieu in de hand werken.</p>
      <p sl="pt">Ofschoon dierproeven onvermijdelijk zijn, worden er maatregelen voorgesteld om het gebruik van dieren aan banden te leggen, met name door toepassing van het OSOR-systeem (One Substance One Registration). Doel is om onnodige duplicatie van proeven te voorkomen.</p>
      <p sl="pt">De voorgestelde benadering, die gebaseerd is op geproduceerde/geïmporteerde hoeveelheden, zal de administratieve en financiële lasten voor kleine en middelgrote ondernemingen verlichten. Bij de indiening van een vervangingsplan moeten de ondernemingen die afstappen van de gevaarlijkste chemische stoffen voldoende tijd krijgen om zich aan te passen en voor te bereiden op de verandering. De intellectuele eigendom wordt thans op bevredigende wijze beschermd.</p>
      <p sl="pt">Door het vervangingsbeginsel te hanteren, al zij het via de indiening van een plan, kunnen wij op relatief korte termijn garanties bieden voor een wereld, of althans een Europa, met een beperkter aantal gevaarlijke chemische stoffen.</p>
      <p sl="pt">De Europese afgevaardigden van de Portugese Sociaal-democratische Partij onderschrijven het verslag-Sacconi …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="3-182" speaker_id="photo_generic" name="Paul Marie Coûteaux, Patrick Louis en Philippe de Villiers" is_mep="True" mode="written">
      <p sl="fr">De Europese afgevaardigden van de Beweging voor Frankrijk hebben geweigerd om voor het compromis in tweede lezing betreffende de ontwerprichtlijn inzake gevaarlijke stoffen, REACH genaamd, te stemmen.</p>
      <p sl="fr">Na de behandeling ervan door de verschillende Europese instellingen blijft er van de oorspronkelijke goede bedoelingen niet veel meer over.</p>
      <p sl="fr">De compromistekst waarover vanmorgen gestemd werd, krijgt een ruim onvoldoende voor de milieu- en consumentenbescherming.</p>
      <p sl="fr">Bovendien is er geen compensatie voor de nieuwe lasten die de Europese bedrijven opgelegd krijgen door gelijkaardige verplichtingen voor de import van eindproducten, met als gevolg een concurrentieverstoring die de Europese industrie in gevaar brengt.</p>
    </intervention>
    <intervention id="3-183" speaker_id="28310" name="Edite Estrela" is_mep="True" mode="written">
      <p sl="pt">Ik heb in tweede lezing een positieve stem uitgebracht op het verslag-Sacconi over de wijziging van Richtlijn 67/548/EEG inzake gevaarlijke stoffen (REACH) omdat ik van oordeel ben dat het gemeenschappelijk standpunt van de Raad een goed akkoord is waarbij de burgers van de Europese Unie baat hebben.</p>
      <p sl="pt">Mijns inziens hebben wij hier te maken met een uitgebalanceerd wetgevingsvoorstel waarin een evenwicht is bereikt tussen enerzijds de behartiging van de legitieme belangen van de industrie - met name die van het midden- en kleinbedrijf - en anderzijds de bescherming van het milieu en de volksgezondheid.</p>
      <p sl="pt">Met de REACH-verordening wordt vanaf juni 2007 gewaarborgd dat stoffen die uitermate gevaarlijk zijn voor het milieu en de volksgezondheid waar mogelijk vervangen worden door veilige alternatieve stoffen of technologieën.</p>
    </intervention>
    <intervention id="3-184" speaker_id="1403" name="David Martin" is_mep="True" mode="written">
      <p sl="en">Ik heb voor de compromisamendementen en tegen alle andere gestemd. Dat deed ik om te voorkomen dat de REACH-richtijn in de bemiddelingsprocedure zou belanden. Voor mij was het zeer de vraag of die in wetgeving zou resulteren. Voor een groot deel van de amendementen was veel te zeggen, maar ze zouden de richtlijn als geheel in gevaar gebracht hebben en daarmee zou - zoals zo vaak in de politiek het geval is -met de beste bedoelingen het goede geschaad worden.</p>
    </intervention>
    <intervention id="3-186" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, het is principieel goed te overwegen om in bepaalde gevallen de vervanging van zeer zorgwekkende stoffen door minder gevaarlijke stoffen te verzekeren, indien economisch passende en technisch haalbare alternatieven beschikbaar zijn. Daarbij moet in het bijzonder gelet worden op de eventuele effecten van deze verordening op kleine en middelgrote ondernemingen en in dit verband op arbeidsplaatsen. Er kon evenwel een compromis worden bereikt dat deze gevaren afwendt en daarom kon met dit verslag worden ingestemd.</p>
    </intervention>
    <intervention id="3-187" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, wat ik van belang vond in het verslag is dat aan alle mogelijkheden en alternatieven om het aantal dierproeven tot een minimum te beperken aandacht wordt geschonken.</p>
      <p sl="nl">Het lijden van proefdieren, en van zoogdieren in het bijzonder, baart veel Europese burgers zorgen. Waar mogelijk moet het gebruik van proefdieren absoluut vermeden worden.</p>
      <p sl="nl">Er lijkt een belangrijke rol weggelegd voor het Europees Centrum voor de validering van alternatieve methoden. Deze instelling zal met meer middelen voldoende gevalideerde alternatieven moeten opleveren om een einde te maken aan de langetermijndierproeven. We pleiten ook voor transparantie en duidelijkheid over de aantallen dieren en soorten proeven die door de onderzoekslaboratoria worden uitgevoerd.</p>
    </intervention>
    <intervention id="3-188" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, het is natuurlijk moeilijk om enthousiast te doen over een tekst en over een stemming die zeer ingewikkeld is en waarover wij eigenlijk pas zullen kunnen oordelen, wanneer wij die straks op ons gemak nog eens helemaal nalezen; ik heb in elk geval de indruk dat wij erin geslaagd zijn een evenwicht te vinden tussen enerzijds het respecteren van het streven naar competiviteit van onze chemische nijverheid en anderzijds de zorg en aandacht die zo noodzakelijk is voor onze volksgezondheid. We moeten in elk geval tot onze tevredenheid vaststellen dat in de afgelopen jaren duidelijk is geworden dat onze scheikundige nijverheid zich duidelijk van haar verantwoordelijkheden bewust is en dat ze de bewijslast op zich heeft genomen en het principe van de zorgplicht heeft aanvaard.</p>
      <p sl="nl">Nog één opmerking: in het geval van substanties waarvoor geen alternatief bestaat, waarvan het gebruik volledig beheersbaar en controleerbaar is en waarvan de substitutieplicht substantieel economische schade zou veroorzaken, daar - denk ik - zou het bijzonder te betreuren zijn, als onze nijverheid zich verplicht zou moeten verplaatsen naar concurrerende regio's omwille van een overdreven regelzucht.</p>
    </intervention>
    <intervention id="3-189" speaker_id="28173" name="Zita Pleštinská" is_mep="True" mode="spoken">
      <p sl="sk">Na de discussies over deze uitgebreide en veeleisende wetgevingstekst, die in drie jaar tot stand is gekomen, verkeerden velen in dit Parlement in dubio over wat te doen met REACH. Moesten we het compromispakket, het gemeenschappelijk standpunt, steunen of het voorstel van de hand wijzen?</p>
      <p sl="sk">Niet alleen wordt het compromispakket door milieubeschermers als te zwak gekwalificeerd, maar het vormt ook een bedreiging voor de chemische industrie, met name voor het midden- en kleinbedrijf, omdat de concurrentiepositie en de werkgelegenheid in de waagschaal worden gesteld. Ik heb alle argumenten van de belanghebbenden zorgvuldig in overweging genomen en voor het compromispakket gestemd, waarop het Europees Parlement een duidelijk stempel heeft weten te drukken. Ik ben er namelijk van overtuigd dat we regels nodig hebben teneinde meer kennis te krijgen over de 30 000 chemische stoffen die in de producten zitten waar we dagelijks mee in aanraking komen.</p>
      <p sl="sk">We moeten veertig verouderde normen vervangen door een enkele verordening voor chemicaliën waarin registratie, beoordeling, autorisatie en niet in de laatste plaats beperkingen geregeld zijn. Het Europese onderzoek heeft een krachtige impuls nodig teneinde te komen tot een geleidelijke en natuurlijk verlopende uitbanning van schadelijke stoffen waarvoor in deze verordening geen vervangende stof is vastgesteld. Ik ben ervan overtuigd dat deze wetgevingstekst een goede stap is op weg naar een betere levenskwaliteit voor de Europese burgers.</p>
    </intervention>
    <intervention id="3-190" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ook ik wil onderstrepen dat het compromis beter had gekund, met name als het gaat om vervanging. Hiervoor konden wij helaas niet verder komen dan onduidelijke regelingen. Bij de tenuitvoerlegging zal blijken of deze regelingen in de praktijk al dan niet bruikbaar zijn. Van de lidstaten, de Europese Commissie maar ook van het chemicaliënagentschap in wording wordt verlangd dat zij praktische regelingen op dit vlak voor het bedrijfsleven scheppen. Wij van het Europees Parlement zullen erop toe moeten zien dat een en ander op passende wijze geschiedt.</p>
    </intervention>
    <intervention id="3-191" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, ik heb gestemd voor de richtlijn inzake gevaarlijke stoffen (REACH), maar betwijfel nog steeds in hoge mate of het compromis dat na lange en moeilijke onderhandelingen tot stand is gekomen, enerzijds bijdraagt aan een betere bescherming van volksgezondheid en milieu en anderzijds de concurrentiepositie van en de innovatie binnen de Europese chemische industrie ten goede kan komen.</p>
      <p sl="pl">Ik ben ervan overtuigd dat we geleidelijk het gebruik van onveilige chemische stoffen moeten terugdringen en deze moeten vervangen door minder schadelijke stoffen, maar we moeten ons er tevens van bewust zijn dat nieuwe restrictieve eisen een negatief effect hebben op de Europese industrie, vooral op kleine en middelgrote bedrijven. Voor deze bedrijven is aanpassing het duurst, waardoor ondersteuning in dit aanpassingsproces overwogen zou moeten worden. De regelgeving moet ook bindend zijn voor import uit derde landen en zal daarnaast aan bod moeten komen op WTO-niveau.</p>
    </intervention>
    <intervention id="3-192" speaker_id="2225" name="Christoph Konrad" is_mep="True" mode="spoken">
      <p sl="de">Mijnheer de Voorzitter, waarde collega's, dames en heren, REACH is een voorbeeld van hoe het niet moet.</p>
      <p sl="de">REACH is geen voorbeeld van betere wetgeving in de EU. Daarom heb ik niet ingestemd met het nieuwe chemicaliënrecht. Veel zal nu afhangen van het beheer van het nieuwe chemicaliënagentschap, maar het belooft in ieder geval een bureaucratische instelling te worden. De middenstand in Europa wordt de dupe van de meer dan 5 000 bladzijden met voorschriften. De EU-mantra dat de wetgeving beter en eenvoudiger moet, heeft geen vat gehad op REACH. De effecten van REACH op de consumentenbescherming zijn twijfelachtig, terwijl vaststaat dat REACH een groeiende last voor de Europese bedrijfsleven met zich meebrengt. Dat is een kernprobleem en we doen er goed aan wetgeving van dit kaliber in het vervolg achterwege te laten.</p>
    </intervention>
    <intervention id="3-193" speaker_id="28222" name="Kurt Joachim Lauk" is_mep="True" mode="spoken">
      <p sl="de">Mijnheer de Voorzitter, er is niets mis met het streven dat aan REACH ten grondslag ligt: beschermen van mensen, veilig maken van de werkplek, milieubescherming. De wijze waarop de bescherming van mens en milieu is ingericht, pakt over het geheel genomen echter slecht uit voor Europa. De regeling leidt tot het grootschalig optuigen van bureaucratie, gaat gepaard met overregulering neergelegd in duizenden bladzijden en leidt tot een duurzame verplaatsing van banen en daarmee tot afbraak van de werkgelegenheid. Ik denk niet dat wij daar hier in Europa mee moeten instemmen. Afbraak van werkgelegenheid en opbouw van bureaucratie - zie hier een Europa dat we niet willen.</p>
      <p sl="de">Daar het onderhavige compromis 191 beter was dan het alternatief dat ter tafel lag, was het besluit uiteindelijk toch moeilijk. Tegen die achtergrond heb ik niet met dit slechte compromis ingestemd, maar ik heb het thema als geheel ook niet verworpen. Ik heb mij dus van stemming onthouden.</p>
    </intervention>
    <intervention id="3-195" speaker_id="28183" name="Patrick Gaubert" is_mep="True" mode="written">
      <p sl="fr">De interculturele dialoog is nauw verbonden met de ambitie om een Europese Unie op te bouwen die de volkeren bij elkaar brengt, en vormt vandaag een belangrijke dimensie van verschillende communautaire beleidsdomeinen en instrumenten. Daarom ben ik blij met de aanneming in tweede lezing van het besluit om 2008 uit te roepen tot het Europees Jaar van de interculturele dialoog.</p>
      <p sl="fr">Als rapporteur voor advies van de Commissie buitenlandse zaken in eerste lezing hoop ik dat dankzij dit Europees Jaar alle burgers, vooral jongeren, zich bewust worden van de noodzaak van een interculturele dialoog in hun dagdagelijkse leven. De beste praktijken op dat vlak moeten voor het voetlicht worden gebracht, met name als het gaat om integratie van migranten, waarbij dient te worden ingehaakt op de activiteiten die in 2007 tijdens het Europees Jaar van gelijke kansen voor iedereen, zijn ontplooid. Op die manier moet de bevordering van de interculturele dialoog ook na 2008 duurzaam voortgezet worden binnen de Europese Unie, waartoe de aangenomen tekst ook oproept.</p>
    </intervention>
    <intervention id="3-196" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Junilijst is van mening dat het hele idee van Europese jaren voor dit of dat onderwerp niet nodig is en niet door de EU-belastingbetalers zou mogen worden gesteund.</p>
      <p sl="sv">Het besluit om 10 miljoen euro te investeren in een Europees Jaar van de interculturele dialoog is uitermate laakbaar. Het is moeilijk zo niet onmogelijk te begrijpen wat dit jaar zou moeten opleveren.</p>
      <p sl="sv">Uitgaande van de zojuist tot uiting gebrachte mening stemmen wij tegen de amendementen op het verslag na in eerste lezing tegen het verslag gestemd te hebben.</p>
    </intervention>
    <intervention id="3-197" speaker_id="28200" name="Katalin Lévai" is_mep="True" mode="written">
      <p sl="hu">Graag wil ik wijzen op het door het Parlement voorgestelde amendement, waarin de culturele en onderwijskundige effecten van de vernieuwde Lissabon-strategie worden benadrukt, evenals de noodzaak van voorlichting over gelijke kansen en gelijke behandeling binnen de Europese Unie.</p>
      <p sl="hu">Hierbij aansluitend breng ik graag een verschijnsel in herinnering waarin het nijpende belang van een interculturele dialoog zeer sterk naar voren komt: de situatie van migranten en dan met name die van vrouwelijke migranten.</p>
      <p sl="hu">Volgens Eurostat groeit het aantal vrouwelijke migranten gestaag. Ongeveer 54 procent van alle migranten bestaat inmiddels uit vrouwen. Het probleem wordt verergerd door het feit dat een groot gedeelte van hen werkloos is. Hun ondergeschikte positie verslechtert verder, aangezien een aanzienlijk deel van de migranten zich aan de rand van de samenleving bevindt en hun mogelijkheden om deel te nemen aan het openbare leven, de politiek en de economie uitermate beperkt zijn. Van migranten hebben vrouwen de grootste kans om slachtoffer te worden van dubbele discriminatie, zowel op grond van geslacht als etniciteit.</p>
      <p sl="hu">De meest schrijnende problemen waarmee migranten kampen, werkloosheid, uitsluiting van onderwijs en een gebrek aan rechtszekerheid, treffen voornamelijk vrouwen en kinderen. Het is tragisch dat elk jaar ongeveer 5 000 vrouwen het slachtoffer worden van lichamelijke en geestelijke mishandeling, dwanghuwelijken, genitale verminking en eredelicten.</p>
      <p sl="hu">Naar mijn mening is dit extra belangrijk aangezien de Europese Commissie 2007 heeft uitgeroepen tot Europees Jaar van gelijke kansen en 2008 tot het Jaar van de interculturele dialoog. Ik hoop dat deze programma’s ons de gelegenheid bieden ons met al deze problemen bezig te houden en ze naar vermogen op te lossen. Om die reden heb ik in Hongarije samen met de minister van Sociale Zaken en Werkgelegenheid een programmaserie aangekondigd die aansluit bij het Jaar van gelijke kansen.</p>
    </intervention>
    <intervention id="3-199" speaker_id="31123" name="Pedro Guerreiro" is_mep="True" mode="written">
      <p sl="pt">Het beperkte uitvoeringspercentage van de structuurfondsen en het Cohesiefonds is een van de redenen waarom dit ontwerp van gewijzigde begroting voor 2006 is ingediend.</p>
      <p sl="pt">Wegens het hoge aantal niet-uitgevoerde betalingen wordt voorgesteld om 2,5 biljoen euro aan betalingskredieten te schrappen in de volgende begrotingsonderdelen: 1,5 biljoen euro in het Europees Fonds voor regionale ontwikkeling, 500 miljoen euro in het Europees Sociaal Fonds en 500 miljoen euro in het Cohesiefonds.</p>
      <p sl="pt">Los van de redenen waarom de Commissie in dit concrete geval voorstelt te snoeien in de betalingskredieten voor het cohesiebeleid kunnen wij alleen maar vaststellen dat het hier om een algemeen gangbare praktijk gaat.</p>
      <p sl="pt">Daarom is het van essentieel belang te onderzoeken welke motieven ten grondslag liggen aan de lage uitvoeringsgraad van de begroting. Zo moet bijvoorbeeld onderzocht worden wat het effect is van de nominale criteria van het Stabiliteitspact op de overheidsinvesteringen in de lidstaten en wat de gevolgen zijn van de vermindering van de bijdragen van de lidstaten aan de communautaire begroting. Deze evaluatie mag evenwel geen voorwendsel zijn om te snoeien in de geldbedragen die jaarlijks worden uitgetrokken voor de structuurfondsen en het Cohesiefonds.</p>
    </intervention>
    <intervention id="3-201" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, ik dank de Voorzitter die mij het woord heeft gegeven zodat ik een verklaring kan afleggen over de redenen waarom ik voor het verslag van mevrouw Hieronymi over de televisie-omroepactiviteiten heb gestemd. Ik vind dit verslag heel belangrijk en ook goed opgezet.</p>
      <p sl="it">Door voor dit verslag te stemmen heb ik uiting gegeven aan de hoop die ik persoonlijk koester maar die ook leeft bij alle gepensioneerden in Italië en Europa: dat men in de toekomst in de televisieprogrammering meer aandacht zal besteden aan de waardigheid en aanwezigheid van ouderen bij culturele evenementen.</p>
      <p sl="it">Het is natuurlijk heel fijn om te kunnen kijken naar jonge mensen in televisieprogramma’s. Ook ouderen vinden het prettig om zoveel aantrekkelijke jonge mannen en vrouwen te zien, maar het is ook heel belangrijk dat oudere mensen hun kwaliteiten via de televisie kunnen laten zien.</p>
    </intervention>
    <intervention id="3-202" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="nl">Wij hebben tegen het verslag over de ontwerprichtlijn betreffende de audiovisuele mediadiensten gestemd. In een Europa met steeds minder grenzen is een gemeenschappelijke EU-wetgeving voor televisie-uitzendingen en andere audiovisuele media absoluut noodzakelijk. Wij zijn echter van mening dat een dergelijke richtlijn een hoog niveau van bescherming moet bieden aan de consumenten, met name als het gaat om voor kinderen bestemde reclame of reclame voor alcoholhoudende dranken.</p>
      <p sl="nl">Verder moet het ontvangende land de mogelijkheid hebben om invloed uit te oefenen op de inhoud van de programma’s die specifiek voor dat land bedoeld zijn. De uitslag van de stemming betekent veel te veel liberalisatie van de reclamevoorschriften. Daar komt nog bij dat het Zweeds verbod op voor kinderen bestemde reclame en op reclame voor alcohol wordt ondermijnd, en dat is onaanvaardbaar.</p>
    </intervention>
    <intervention id="3-203" speaker_id="1429" name="Christopher Beazley" is_mep="True" mode="written">
      <p sl="en">De Britse conservatieven in de PPE-DE-Fractie steunen het verslag-Hieronymi (COM(2005)0646 - C6-0443/2005 - 2005/0260(COD)) vooral omdat het zich uitspreekt voor co- and zelfregulering en een 30-minuten-regel voor reclameblokken.</p>
      <p sl="en">Andere belangrijke aspecten, zoals het beginsel van het land van oorsprong, sluikreclame en korte nieuwsfragmenten, zijn substantieel gewijzigd door de rapporteur sinds de publicatie van de oorspronkelijke tekst door de Commissie.</p>
      <p sl="en">Verder wil ik hier onze lof uitspreken voor de ijver van Ruth Hieronymi, die tal van hoorzittingen heeft bezocht, waaronder ook die waarop de gerechtvaardigde legislatieve en commerciële verlangens van het Verenigd Koninkrijk ter sprake zijn gebracht, en die een uitgebalanceerd, bruikbaar en blijvend stuk werk heeft afgeleverd, waarin tal van verbeteringsvoorstellen van collega’s zijn opgenomen.</p>
    </intervention>
    <intervention id="3-204" speaker_id="4558" name="Dorette Corbey" is_mep="True" mode="written">
      <p sl="nl">Anders dan de overige Nederlandse leden van de PSE-Fractie ben ik vóór de amendementen 170, 156 en 177. Deze amendementen beogen reclame voor ongezond voedsel gericht op kinderen te beperken. Daarvoor heb ik de volgende argumenten:</p>
      <p sl="nl">1. Binnen de EU zijn 1 op de 4 kinderen te dik. De oorzaak is een combinatie van verkeerde voeding en te weinig beweging. Te dikke kinderen maken een slechte start, zowel voor hun sociale als hun lichamelijke ontwikkeling. Uit onderzoek blijkt dat reclames een grote invloed hebben op het consumptie- en koopgedrag.</p>
      <p sl="nl">2. Er is brede maatschappelijke steun voor de beperking van reclame voor ongezond voedsel. Het Voedingscentrum, de Hartstichting en de Consumentbond pleiten allemaal voor een verbod op televisiereclame voor ongezond voedsel gericht op jonge kinderen; uit enquêtes (Voedingscentrum) en peilingen (het AD - zaterdag 2 december) blijkt dat bijna de helft van de ouders voor een beperking of een verbod op agressieve reclame is.</p>
      <p sl="nl">3. Uiteraard is de vraag of er een wettelijk verbod moet komen dan wel zelfregulering. Mijn voorkeur gaat uit naar zelfregulering, tenzij blijkt dat gedragscodes niet effectief zijn. Bovendien is het de vraag of een beperking of een verbod nationaal of Europees geregeld moet worden. In ieder geval pleit ik voor het recht dit op nationaal niveau te doen. We moeten met deze televisierichtlijn niet in de situatie terechtkomen dat lidstaten hierover geen zeggenschap meer hebben.</p>
      <p sl="nl">De televisierichtlijn ligt in eerste lezing voor. Het is in deze fase nog geen definitieve wetstekst. Daarom is het beter om in deze fase de amendementen te steunen die de goede richting opgaan en die ook de meeste kans bieden om voor Nederland het recht te behouden reclameboodschappen te beperken. Een politieke uitspraak die de gezondheid van kinderen boven de commerciële belangen van de voedingsindustrie stelt.</p>
    </intervention>
    <intervention id="3-205" speaker_id="4466" name="Ilda Figueiredo" is_mep="True" mode="written">
      <p sl="pt">Doel is zogezegd om de bestaande richtlijn aan te passen aan de recente ontwikkelingen in de televisiewereld, maar in werkelijkheid wil men alleen maar waarborgen dat de particuliere televisiemaatschappijen winst blijven maken. Uit studies is gebleken dat de mensen minder naar reclamespots kijken. Zij geven er de voorkeur aan van zender te veranderen. Daarom wordt de reclame op de verschillende televisiekanalen steeds vaker op hetzelfde tijdstip uitgezonden. De inkomsten uit reclame dalen omdat de tv-zenders aan de reclameverkopers geen groot kijkerspubliek kunnen garanderen en in de televisiewereld draait alles om kijkcijfers.</p>
      <p sl="pt">Gevolg hiervan is dat de reclame op zodanige wijze moet worden aangepast dat er toch winst kan worden gemaakt, bijvoorbeeld door sluikreclame, split screen, promoties, virtuele en interactieve reclame. Hetzelfde geldt voor de programmatijd die aan reclame mag worden besteed. Er waren ook tal van voorstellen ingediend over reclame voor calorierijke voedingsproducten en drankjes tijdens kinderprogramma’s.</p>
      <p sl="pt">Aangezien de aangenomen standpunten de burgers niet ten goede komen en onvoldoende bescherming bieden aan de meest kwetsbare bevolkingsgroepen, hebben wij tegen dit verslag gestemd.</p>
    </intervention>
    <intervention id="3-206" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Junilijst verwerpt het voorstel van de Commissie. De Raad heeft dit in november behandeld, dus nog voor de eerste lezing van het Europees Parlement die nu in december heeft plaatsgevonden. Er was een compromis afgesproken maar dit werd door zeven landen, waaronder Zweden, niet gesteund.</p>
      <p sl="nl">Zweden - en de Junilijst - zetten vraagtekens bij wat bekend staat als het oorsprongslandbeginsel, op grond waarvan een televisiemaatschappij de wetgeving moet eerbiedigen van het land van waaruit zij uitzendt. Daarbij doet het er niet toe naar welke de landen die programma’s worden uitgezonden. Daardoor ontstaan echter problemen, bijvoorbeeld wanneer TV 3 en Kanaal 5 uitzenden vanuit het Verenigd Koninkrijk, waar zij vallen onder de Britse wetgeving, en niet de Zweedse wetgeving. Zweden heeft in de Raad gevochten voor het recht van het ontvangende land om maatregelen te nemen tegen televisiemaatschappijen die opzettelijk van een ander EU-land uitzenden om zich aan de nationale regels te kunnen onttrekken.</p>
      <p sl="nl">De Commissie cultuur en onderwijs heeft een amendement ingediend dat gaat over de gevallen waarin een audiovisuele dienstverlener zich vestigt in de lidstaat die jurisdictie heeft, ‘teneinde strengere regels ter plekke’, die door de richtlijn worden gecoördineerd, te kunnen omzeilen. Wij hadden echter graag gezien dat het debat over dit onderwerp was voortgezet en er een krachtigere formulering was bereikt.</p>
      <p sl="nl">Zweden en de Junilijst zijn van mening dat zowel voor kinderen bestemde reclame als reclame voor alcohol geheel verboden zou moeten worden.</p>
      <p sl="nl">Wij hebben in de mate van het mogelijke zo gestemd dat de richtlijn overeenkomstig bovenstaande richtsnoeren zou worden verbeterd.</p>
    </intervention>
    <intervention id="3-207" speaker_id="2338" name="Ian Hudghton" is_mep="True" mode="written">
      <p sl="en">Bij de definitieve stemming over de televisie-omroepactiviteiten heb ik tegen gestemd, omdat ik denk dat dit verslag ertoe zal leiden dat programma’s bedolven raken onder reclame.</p>
      <p sl="en">Ik betreur het dat het Parlement de pogingen heeft afgewezen om reclame voor junk food tijdens kinderprogramma’s te verbieden.</p>
      <p sl="en">De stemuitslag van vandaag zal stellig leiden tot een kwaliteitsvermindering van de tv-programma’s in de EU.</p>
    </intervention>
    <intervention id="3-208" speaker_id="1186" name="Astrid Lulling" is_mep="True" mode="written">
      <p sl="fr">Ik heb voor de richtlijn over audiovisuele diensten gestemd zoals deze is gewijzigd met de amendementen uit het compromis van de rapporteur, omdat deze amendementen de richtlijn uitvoerbaar en redelijk maken.</p>
      <p sl="fr">Het beginsel van het land van oorsprong, dat is opgenomen in deze richtlijn, is van wezenlijk belang. Op die manier kunnen televisiezenders hun zetel hebben in bepaalde een lidstaat en van daaruit hun programma’s naar alle lidstaten van de Europese Unie uitzenden.</p>
      <p sl="fr">Bovendien vind ik het compromis over sluikreclame uitvoerbaar, aangezien het onafhankelijke Europese producenten een inkomen waarborgt terwijl het de consumenten beschermt tegen een overdaad en niet raakt aan uitzendingen voor kinderen.</p>
      <p sl="fr">Wat reclameonderbrekingen betreft heb ik voor een spreiding van dertig minuten gestemd, aangezien dat realistisch is met het oog op de gemiddelde duur van televisie-uitzendingen in Europa. Een dergelijke spreiding waarborgt private zenders een gepast inkomen, waardoor ze de productie van programma’s kunnen blijven financieren. Om dezelfde redenen ben ik voorstander van de goedkeuring van afzonderlijke spots. Een strengere beperking van reclame, zoals de linkervleugel in dit Parlement voorgesteld heeft, zou nefaste gevolgen hebben voor de Europese televisieproducties en zou voor de private zenders een aanzienlijk inkomensverlies betekenen, naar schatting zo’n 200 miljoen euro per jaar.</p>
    </intervention>
    <intervention id="3-209" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd en voor de amendementen die de lidstaten maatregelen toestaan om minderjarigen te beschermen en om uitzendtijden voor alcoholreclames en de reclame voor ongezonde voeding in te perken. Ik heb ook voor een amendement gestemd dat een lidstaat toestaat om stappen te ondernemen tegen een omroeporganisatie die alleen een buitenlandse vestiging opent om de nationale wetgeving te omzeilen.</p>
    </intervention>
    <intervention id="3-210" speaker_id="28115" name="Mairead McGuinnes" is_mep="True" mode="written">
      <p sl="en">Ik heb tegen amendement 226, dat handelt over een gedragscode voor tot kinderen gerichte voedingsmiddelenreclame gestemd, aangezien de bewoordingen van het amendement mij niet krachtig genoeg lijken om de lidstaten ertoe aan te zetten het nijpende probleem van toenemend overgewicht onder kinderen aan te pakken.</p>
      <p sl="en">Amendement 170 heb ik gesteund om duidelijk te maken dat de verkoop van ongezonde voedingsmiddelen aan kinderen aan banden gelegd moet worden.</p>
      <p sl="en">Wat amendement 169 betreft, dat gaat over alcohol, heb ik steun gegeven aan de oproep om het uitzenden van alcoholreclames voor 21.00 uur te verbieden, ondanks het feit dat we in Ierland al een vergaande zelfreguleringscode hebben. In maart 2007 zal het eerste jaar dat deze code van kracht is, geëvalueerd worden. Dat kan ons helpen bij het nemen van beslissingen met betrekking tot de effectiviteit die dergelijke gedragscodes al dan niet hebben.</p>
    </intervention>
    <intervention id="3-211" speaker_id="4461" name="Luís Queiró" is_mep="True" mode="written">
      <p sl="pt">Het Parlement is niet in de verleiding gekomen om alles tot in het kleinste detail te reglementeren en alles te willen dirigeren en controleren. Daarom juist is het erin geslaagd een positieve bijdrage te leveren aan dit voorstel voor een richtlijn. In de zoektocht naar evenwicht en compromisvorming zijn bepaalde relevante aspecten achterwege gebleven of minder goed geregeld, maar dat is nu eenmaal onvermijdelijk. Ik ben van oordeel dat wij voor wat betreft de niet-lineaire diensten verder zijn gegaan dan in de huidige omstandigheden nodig is, met name gelet op de kennis en ervaring die thans beschikbaar zijn. Ondanks de buitensporige reguleringsdrift van sommigen leden van dit Parlement zijn er al met al evenwichtige oplossingen uit de bus gekomen. Met betrekking tot de radio-omroepactiviteiten neemt de macht van de consument gestaag toe. Dat is een goede zaak waarmee meer rekening zou moeten worden gehouden. Wij moeten waarborgen dat de consument terdege wordt ingelicht en dienovereenkomstig kan handelen.</p>
      <p sl="pt">Ik ben dan ook van oordeel dat de belangen van zowel de consument als de industrie op bevredigende wijze behartigd worden. Daarom heb ik voor dit verslag gestemd.</p>
    </intervention>
    <intervention id="3-212" speaker_id="4253" name="Frédérique Ries" is_mep="True" mode="written">
      <p sl="fr">Ik heb gestemd voor het uitstekende verslag van mevrouw Hieronymi over de herziening van de Europese richtlijn “Televisie zonder grenzen” om er de razendsnelle technologische vernieuwingen in op te nemen.</p>
      <p sl="fr">Ik ben tevreden aangezien de richtlijn het plafond behoudt met betrekking tot de productiequota’s van Europese werken en de minderjarigen blijft beschermen tegen wangebruik. Bevordering van de culturele diversiteit en de Europese waarden van verdraagzaamheid, betekent ook dat we een dam moeten opwerpen tegen de aanzetting tot haat, op welke wijze dat ook geschiedt: via satelliettelevisie of internet. Daarom heb ik ingestemd met de amendementen aangaande de uitbreiding van “filtering” tot niet-lineaire diensten. Dat is de beste manier om te vermijden dat er morgen uitzendingen, die het terrorisme lof toezwaaien, uitgezonden kunnen worden op Europees grondgebied!</p>
      <p sl="fr">Tenslotte juich ik de stemming toe waarin het Europees Parlement zich uiterst modern heeft getoond en waaruit blijkt hoezeer reclame bijdraagt aan de verwezenlijking van onafhankelijke werken van hoge kwaliteit en aan een vermakelijke televisie die voldoet aan de verwachtingen van de burgers. Bovendien wijs ik u erop dat de commerciële omroepen de toon aangeven: meer dan dertig procent van hun programma-aanvragen gaat naar onafhankelijke producenten en daarmee voldoen ze niet enkel ruimschoots aan de quota van tien procent die de richtlijn oplegt, maar geven ze vooral twee keer zoveel uit als hun concurrenten van de publieke omroepen.</p>
    </intervention>
    <intervention id="3-213" speaker_id="2081" name="Peter Skinner" is_mep="True" mode="written">
      <p sl="en">Deze richtlijn komt deels voort uit zorgen om tv-reclames voor alcoholische en tabaksproducten. Dan is het wel vreemd dat sluikreclame voor dergelijke producten in de stemming van vandaag verschillend behandeld is. Ik heb gestemd voor het weren van tabaksreclame op tv en voor een beperking van de alcoholreclame. En dan wordt tabak verboden, maar haalt alcohol niet voldoende stemmen. Gezien het leed dat alcohol in vele gezinnen overal in de EU aanricht, alsmede de gezondheidsproblemen die ermee samenhangen, vind ik deze uitkomst onbevredigend. Vooral jongeren mogen we niet laten aanzetten tot drinken.</p>
    </intervention>
    <intervention id="3-214" speaker_id="4751" name="Bart Staes" is_mep="True" mode="written">
      <p sl="nl">De ontwikkelingen in de audiovisuele sector zijn gigantisch. In die zin is het een goede zaak dat de "Televisie zonder grenzen"-richtlijn herzien wordt. Het onderscheid tussen lineaire (traditionele TV, internet, mobiele telefonie) en niet-lineaire diensten (on demand)) noopt ons tot het formuleren van basisbeschermingsregels voor de jeugd tegen het aanzetten tot rassenhaat of ter voorkoming van sluikreclame. De goedgekeurde tekst heeft goede en slechte elementen. De goede bestaan onder meer uit een regeling voor het overnemen van korte fragmenten van voetbalwedstrijden of andere evenementen. Ook het voorstel van de minimumtijdsspanne waarin programma's door reclame mogen worden onderbroken (45 minuten) is te verdedigen.</p>
      <p sl="nl">De Europese Groenen betreuren dat het voorstel om reclameonderbrekingen tot maximaal drie per uur te beperken het niet haalde. En er hangt een waas van onduidelijkheid over productplacement. We laten het aan de lidstaten om hierover te beslissen. De lijn tussen 'product placement' en 'production aid' is erg dun, wat voor twijfel en redetwist zal zorgen. De Groenen betreuren verder dat het voorstel ter beteugeling van reclame voor ongezonde voeding tijdens kinderprogramma's fel is afgezwakt. Jammer ook dat de verwijzing naar pluralisme en het voorkomen van mediaconcentratie enkel in de overwegingen is opgenomen en niet in de artikelen.</p>
    </intervention>
    <intervention id="3-215" speaker_id="4545" name="Catherine Stihler" is_mep="True" mode="written">
      <p sl="en">De gezondheid van de kinderen in Europa dient een van onze voornaamste zorgen te zijn. Zo bezien ondermijnt de verkoop van suiker-, vet- en zoutrijke voedingsmiddelen de pogingen om overgewicht onder kinderen te bestrijden, een aandoening waar een op de vijf kinderen in de Europese Unie aan lijdt. Verkoopbevordering van deze producten maakt het ouders steeds lastiger om hun kinderen gezonde eetgewoonten bij te brengen. Daarom is een inperking van de afzetmogelijkheden een absolute noodzaak om dit probleem onder controle te krijgen.</p>
      <p sl="en">Daarnaast was er bijval voor de roep van de Wereldgezondheidsorganisatie om met strikte wetgeving op dit vlak te komen. Deze bijval kwam in november van de Europese ministers en vorige week van de parlementaire Commissie milieubeheer, volksgezondheid en voedselveiligheid. Als wetgever moeten wij alles in het werk stellen om de gezondheid van kinderen te beschermen en reclame voor dit soort ongezonde producten onder kinderen uit te bannen.</p>
      <p sl="en">Daarnaast sta ik volledig achter het amendement dat alcoholreclame beperkt zou hebben en alleen na negen uur ’s avonds zou hebben toegestaan.</p>
      <p sl="en">Het is dan ook een zware teleurstelling om te moeten vaststellen dat ons besluit van vandaag niet ver genoeg gaat in de bescherming van de gezondheid van kinderen.</p>
    </intervention>
    <intervention id="3-507" speaker_id="29579" name="Marc Tarabella" is_mep="True" mode="written">
      <p sl="fr">Ik heb besloten om voor het geamendeerde verslag van mevrouw Hieronymi te stemmen omdat het op verschillende vlakken een vooruitgang betekent voor de televisiesector.</p>
      <p sl="fr">Ik ben onder andere tevreden met de goedkeuring van amendement 227, dat sluikreclame verbiedt in televisiejournaals, politieke informatieprogramma’s, kinderprogramma’s, documentaires en adviesprogramma’s en onder strikte voorwaarden toelaat in cinematografische werken, in films, televisieseries en sportuitzendingen.</p>
      <p sl="fr">Toch heb ik twee belangrijke punten van kritiek aangaande dit verslag. Ik vind het jammer dat het Parlement met één stem verschil heeft gestemd voor reclameonderbrekingen om de 30 minuten, in plaats van om de 45 minuten, zoals goedgekeurd in de Commissie cultuur en onderwijs, tijdens de uitzending van televisiefilms, cinematografische werken, kinderprogramma’s en televisiejournaals.</p>
      <p sl="fr">Bovendien betreur ik de stemming over amendement 221 inzake afwijkingen van het oorsprongslandbeginsel, waardoor lidstaten meer gedetailleerde of striktere regels kunnen toepassen. Dat amendement brengt de culturele diversiteit in gevaar, een principe dat het Europees Parlement moet beschermen.</p>
    </intervention>
    <intervention id="3-217" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, de globalisering waarover wij hier spreken, is een feit, of we dat nu willen of niet. En die globalisering gaat gepaard met openstelling van markten, internationale concurrentie, economische dynamiek, het scheppen van nieuwe arbeidsplaatsen maar helaas ook het verlies van arbeidsplaatsen in sectoren met minder concurrentievermogen.</p>
      <p sl="de">De globalisering moet als een kans worden beschouwd en de werknemers die er de nadelige consequenties van ondervinden, verdienen ondersteuning. In dat licht bezien is de oprichting van het Europees fonds voor aanpassing aan de globalisering een uitstekende stap. De ÖVP-delegatie heeft met het oog op de structuur en de omvang van de Oostenrijkse ondernemingen verzocht om een wijziging die ertoe strekt dat er reeds bij vijfhonderd in plaats van duizend ontslagen een beroep op het fonds en de middelen hieruit kan worden gedaan.</p>
      <p sl="de">Alle overige maatregelen, variërend van microkredieten tot opleidingen, zijn positief beoordeeld en daarom wordt het verslag in zijn geheel ondersteund.</p>
    </intervention>
    <intervention id="3-218" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, ik dank de Voorzitter die mij voor de tweede keer het woord geeft, ditmaal om te spreken over dit belangrijke verslag van mevrouw Roseline Bachelot, die terecht probeert ons, Europese burgers, te beschermen tegen de problemen van de globalisering.</p>
      <p sl="it">Ik heb voor dit verslag gestemd, omdat ik hoop dat men bij globalisering niet alleen denkt aan economische en financiële hulp, maar ook aan culturele bijstand. Volgens mij is het van belang dat wij allen beseffen dat die globalisering ook neerkomt op één wereld. Dus zeg ik tegen de ouderen dat zij niet alleen moeten weten dat zij in een nationale staat wonen, maar ze moeten ook beseffen dat zij in de wereld leven: en in de wereld hebben alle ouderen, maar ook alle jongeren, behoefte aan iets.</p>
    </intervention>
    <intervention id="3-219" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="nl">De toegenomen concurrentie tussen bedrijven en de toegenomen kansen voor nieuwe, goedkopere en betere producten voor de consumenten, die het gevolg zijn van de globalisering, brengen nieuwe vereisten met zich mee met betrekking tot soepelheid, mentaliteit en aanpasbaarheid.</p>
      <p sl="nl">Door te proberen beter, efficiënter en sneller te zijn zullen wij aan de nieuwe vereisten en kansen van de globalisering kunnen beantwoorden. Het pas opgezette Fonds voor de globalisering zal het tegenovergestelde effect sorteren. Het zal een rem zetten op regeneratie en aanpassing uitstellen, zonder dat profijt wordt getrokken trekken van de door de globalisering geboden kansen.</p>
    </intervention>
    <intervention id="3-220" speaker_id="28318" name="Emanuel Jardim Fernandes" is_mep="True" mode="written">
      <p sl="pt">Het lijdt geen twijfel dat het Europees Fonds voor aanpassing aan de globalisering (EFG) een nuttig financieel instrument zal zijn om op Europees niveau het hoofd te bieden aan het verlies van arbeidsplaatsen dat veroorzaakt wordt door de opening van de markten en de toenemende internationale concurrentiedruk. De golf van ontslagen is een van de belangrijkste negatieve gevolgen van de (economische) globalisering die anderzijds tal van erkende voordelen heeft.</p>
      <p sl="pt">Het stelt mij evenwel zeer teleur dat de oprichting van het EFG, overeenkomstig de bepalingen van het Commissievoorstel, slechts bedoeld is om de Gemeenschap in staat te stellen steun te verlenen aan werknemers die worden ontslagen als gevolg van door de globalisering veroorzaakte, grote structurele veranderingen in de wereldhandelspatronen. Uit dit standpunt blijkt een verkeerde interpretatie van het verschijnsel van globalisering. Er wordt immers geen rekening gehouden met het feit dat, behalve de liberalisering van de wereldhandel, ook andere drijvende krachten achter de globalisering, met name het vrije kapitaalverkeer en de deregulering van de markt, ten grondslag kunnen liggen aan het verlies van arbeidsplaatsen dat aan de globalisering wordt toegekend. Daarom heb ik in dit verband enkele amendementen op het voorstel ingediend in het kader van het advies van de Commissie regionale ontwikkeling waarvoor mevrouw Madeira verantwoordelijk is.</p>
      <p sl="pt">Ofschoon de essentie van het EFG intact blijft, worden in het verslag dat wij hier vandaag bespreken tal van amendementen aangedragen die het Commissievoorstel aanzienlijk verbeteren, vervolledigen en verduidelijken. Daarom heb ik voor gestemd.</p>
    </intervention>
    <intervention id="3-221" speaker_id="4466" name="Ilda Figueiredo" is_mep="True" mode="written">
      <p sl="pt">Helaas is geen rekening gehouden met de amendementen die wij hebben ingediend ter verbetering van de selectiecriteria, met name in verband met de mogelijkheid tot het ontvangen van steun bij verplaatsing van bedrijven naar landen buiten de Europese Unie. Dit criterium kan een gevoel van onrechtvaardigheid teweegbrengen onder de werknemers die ontslagen zijn ten gevolge van verplaatsing of herstructurering van bedrijven binnen de Europese Unie.</p>
      <p sl="pt">Uit de verwerping van onze amendementen blijkt des te duidelijker dat de Europese Unie dit fonds opricht om werknemers de indruk te geven dat zij zich inzet om de negatieve gevolgen van de globalisering te bestrijden, terwijl het in feite slechts gaat om een symbolische maatregel waarmee geen oplossingen worden aangereikt. Daarvoor is de begroting te beperkt en zijn de selectiecriteria te strikt.</p>
      <p sl="pt">De Europese Commissie schat dat 35 000 à 50 000 werknemers steun uit het fonds zullen ontvangen, maar alleen al tot 2005 bedroeg het aantal werknemers dat zonder baan kwam te zitten ten gevolge van herstructureringsmaatregelen meer dan 570 000. Het ging daarbij overwegend om ontslagen ten gevolge van herstructureringen binnen de Europese Unie, een omstandigheid die niet voor steun uit het fonds in aanmerking komt.</p>
      <p sl="pt">Daarom hebben wij ons in de eindfase van stemming onthouden.</p>
    </intervention>
    <intervention id="3-222" speaker_id="1164" name="Bruno Gollnisch" is_mep="True" mode="written">
      <p sl="fr">Ik ben op zoek naar een woord om het verslag van mevrouw Bachelot-Narquin over het Europees Fonds voor aanpassing aan de globalisering te beschrijven.</p>
      <p sl="fr">Demagogisch? Ja, want onder de verleidelijke titel die doet geloven dat Brussel de economische en sociale slachtoffers van de wilde globalisering te hulp snelt, bevindt zich een ontnuchterende realiteit: de criteria en de toewijzingsvoorwaarden van dat Fonds wekken de vrees dat het noch naar de werknemers gaat, noch naar de werkgelegenheidsgebieden die er behoefte aan hebben. Het kan zelfs bedrijven ertoe aanzetten op zoek te gaan naar strategieën voor omzeiling of naar buitenkansjes.</p>
      <p sl="fr">Overtollig? Vast en zeker, gezien het Europees Sociaal Fonds.</p>
      <p sl="fr">Cynisch? Absoluut, aangezien de Commissie doet alsof ze een bijdrage levert om de gevolgen van haar eigen mondiaal economisch en handelsbeleid te verbloemen. Het zou minder kosten wanneer ze dat in vraag zou stellen, met alle voordelen van dien voor de Europese bedrijven en werknemers.</p>
      <p sl="fr">Maar niet nutteloos voor iedereen, en vooral heel nuttig voor de promotie van Brussel. Artikel 9 van het besluit - dat nog is versterkt met amendement 38 van mevrouw Bachelot - voorziet namelijk dat de lidstaten duidelijk moeten laten weten dat de Commissie betaalt. Alsof dat geld niet uit de begroting van de lidstaten komt, dus uit de zakken van de Europeanen zelf!</p>
    </intervention>
    <intervention id="3-223" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij staan uitermate kritisch tegenover de redenering die ten grondslag ligt aan de oprichting van een fonds voor de globalisering. Om te beginnen is het voorstel gestoeld op het idee dat globalisering als dusdanig een probleem is. Ons inziens is de globalisering veeleer een kans, vooral voor de arme ontwikkelingslanden, op voorwaarde dat belangrijke economische actoren, zoals de EU en de VS, hun protectionistische standpunten inzake het handelsbeleid in de Wereldhandelsorganisatie herzien.</p>
      <p sl="nl">De lidstaten van de EU kunnen nationale maatregelen uitvoeren om de sectoren te ondersteunen die volgens hen financiële steun nodig hebben. Een speciaal EU-fonds leidt gegarandeerd tot willekeur, inefficiëntie, bureaucratie en ongerechtvaardigde uitgaven. Hoe kan de Commissie nu op relevante wijze besluiten of de globalisering al dan niet een negatief effect heeft op een bepaalde sector? Wij hebben om bovengenoemde redenen tegen dit verslag gestemd.</p>
    </intervention>
    <intervention id="3-224" speaker_id="28194" name="Ambroise Guellec" is_mep="True" mode="written">
      <p sl="fr">Dit Europees Fonds van maximaal 500 miljoen euro per jaar is bedoeld om de schokken van de globalisering op te vangen voor de werknemers die getroffen worden door herstructureringen.</p>
      <p sl="fr">Het is geen nieuwe steun aan bedrijven, maar een bijkomende hulp om de herintegratie op de arbeidsmarkt van ontslagen werknemers ten gevolge van veranderingen van de wereldhandel te ondersteunen.</p>
      <p sl="fr">Het fonds geeft steun onder drie voorwaarden: minstens 1 000 ontslagen, die ernstige gevolgen hebben voor de werkgelegenheid en de plaatselijke economie en verbonden zijn aan een verstoring van de wereldhandel. Het Fonds kan dus niet aangewend worden in geval van “belangrijke wijzigingen in de structuur van de wereldhandel die leiden tot een ernstige economische verstoring”, zoals een sterke stijging van de import, een progressieve achteruitgang van het Europese marktaandeel in een sector, of delokalisatie naar een derde land.</p>
      <p sl="fr">Ik ben tevreden met de goedkeuring van het Fonds voor aanpassing aan de globalisering, dat een antwoord zal geven op de bekommernissen van burgers betreffende de negatieve gevolgen van de globalisering, en dat zal bijdragen tot een betere economische en sociale cohesie binnen de Europese Unie.</p>
    </intervention>
    <intervention id="3-225" speaker_id="2057" name="Carl Lang" is_mep="True" mode="written">
      <p sl="nl">In tegenstelling tot de rapporteur ben ik niet van mening dat de globalisering een kans is voor Frankrijk en Europa. De financiële voordelen voor de multinationals zijn een ding, maar de economische en sociale voordelen met betrekking tot werkgelegenheid en verdediging van het Europees bedrijfsleven zijn iets anders.</p>
      <p sl="nl">De oprichting van een Europees fonds voor aanpassing aan de globalisering is zogenaamd bedoeld om de gevolgen van delokalisering op te vangen, maar zal slechts leiden tot een bureaucratisch en bovendien demagogisch instrument. Als de Europees gezinde krachten efficiënter en minder met zichzelf in tegenspraak hadden willen zijn, hadden zij eerder moeten nadenken over een verbetering en versterking van het Europees Sociaal Fonds.</p>
      <p sl="nl">Ik ben van mening dat enkel met de toepassing van de nationale en communautaire preferentie en bescherming onze werkgelegenheid kan worden gered. Daarbij moeten de regels van de wereldhandel worden herzien in de richting van meer billijkheid.</p>
      <p sl="nl">Dit fonds voor aanpassing is trouwens onaanvaardbaar, met name omdat men daarmee het nationaal optreden op de helling wil zetten. Men is namelijk van mening dat de inspanningen op solidariteitsgebied alleen mogen worden gedaan op het niveau van de Europese Unie en niet meer op nationaal of regionaal niveau.</p>
      <p sl="nl">Dergelijke economische pijnstillers zullen het sociale leed van onze volkeren niet kunnen lenigen. De dag nadert waarop zij om rekenschap zullen vragen.</p>
    </intervention>
    <intervention id="3-226" speaker_id="1186" name="Astrid Lulling" is_mep="True" mode="written">
      <p sl="nl">Ik behoor tot degenen die van mening zijn dat het fonds voor aanpassing aan de globalisering geheel overbodig en zelfs contraproductief is. Dat is het prototype van een ‘slecht idee’. Als een dergelijk idee echter eenmaal gelanceerd is, is ze moeilijk tegen te houden.</p>
      <p sl="nl">Wij hebben structuurfondsen, wij hebben een Europees Sociaal Fonds en andere fondsen die goed werken en die alle instrumenten in huis hebben om het hoofd te bieden aan de uitdagingen en gevolgen van de herstructureringen die verband houden met delokalisering, die zelf al dan niet verbonden is met de globalisering.</p>
      <p sl="nl">Het toppunt is evenwel dat met bepaalde amendementen wordt voorgesteld om dit fonds doelstellingen te geven die niet bijdragen aan de verbetering van de concurrentiekracht van Europa via structurele hervormingen en die in het kader van dit fonds ook niet verwezenlijkt kunnen worden.</p>
      <p sl="nl">Ik weet dat elk verzet tegen het fonds kan worden geïnterpreteerd als ongevoeligheid voor de negatieve gevolgen van met de globalisering verbonden delokalisering. Deze interpretatie is niet gerechtvaardigd, aangezien wij wel degelijk grote aandacht schenken aan de vrees van de Europeanen ten aanzien van de globalisering. Wij willen de gevolgen daarvan echter opvangen met opbouwende structurele hervormingen en niet met een fonds, dat een uitstekende smoes is voor ondernemingen en hun geweten sust. Het fonds zet hen namelijk impliciet aan tot delokaliseren, omdat zij zich geen zorgen meer hoeven te maken over de negatieve gevolgen voor de werkgelegenheid in de EU.</p>
    </intervention>
    <intervention id="3-227" speaker_id="1922" name="Thomas Mann" is_mep="True" mode="written">
      <p sl="de">Ik heb zojuist tegen het fonds voor aanpassing aan de globalisering gestemd. De achterliggende gedachte dat door bedrijfsverplaatsingen naar het buitenland werkloos geworden werknemers geholpen moeten worden bij omscholing en herintegratie op de arbeidsmarkt, is goed. De uitvoering in de praktijk laat echter te wensen over.</p>
      <p sl="de">Met dit fonds wordt een verkeerde beleidskeuze gedaan, omdat niet de oorzaken van de ontslagen maar de symptomen worden aangepakt. De procedures voor het toekennen van steun zijn te ingewikkeld. De bureaucratie is te omvangrijk en leidt tot aanzienlijke kosten.</p>
      <p sl="de">Bovenal is het fonds slecht voor de KMO's. De voorgestelde verlaging van de drempel van 1 000 naar 500 ontslagen is verworpen. Bovendien mag bij minder dan 1 000 ontslagen slechts 15 procent in plaats van de nagestreefde 20 procent van de kredieten worden uitbetaald. Als een lidstaat melding maakt van 1 000 ontslagen in zijn KMO's binnen een tijdsbestek van negen maanden kan er een beroep op het fonds worden gedaan. De Commissie werkgelegenheid had om twaalf maanden gevraagd.</p>
      <p sl="de">De begroting van ten hoogste 500 miljoen euro per jaar kan zorgen voor bittere teleurstelling bij gedupeerden, omdat de bodem van het fonds snel bereikt zal zijn. Als de EU veel hoop wekt, maar haar beloftes niet gestand doet zal dat leiden tot frustratie onder de burgers. Dit standpunt wordt door mijn collega's in de CDU/CSU-delegatie in het EP gedeeld.</p>
    </intervention>
    <intervention id="3-229" speaker_id="28111" name="Mary Lou McDonald" is_mep="True" mode="written">
      <p sl="en">Wij zijn groot voorstander van maatregelen ter verlichting van het lot van werknemers die door delokalisering van bedrijven werkloos geworden zijn, maar we denken toch dat het Europees fonds voor aanpassing aan de globalisering (EFG) daar niet aan bijdraagt.</p>
      <p sl="en">De vrijgemaakte bedragen zijn volstrekt onvoldoende en bereiken slechts 10 procent van de werknemers die door herstructureringsmaatregelen hun baan verliezen. Van de EFG zal nauwelijks een positieve werking uitgaan op de herstructurering in het MKB van de kleinere lidstaten, ondanks de grote invloed van die herstructurering op de nationale, regionale en plaatselijke economie.</p>
      <p sl="en">We zijn blij met het feit dat ontslagen werknemers van grote bedrijven toegang krijgen tot het fonds, en doen een beroep op de concerns in kwestie om serieus met vertegenwoordigers van de werknemers te onderhandelen en het bestaan van het fonds niet te misbruiken om zich aan de sociale verplichtingen te onttrekken.</p>
    </intervention>
    <intervention id="3-230" speaker_id="28583" name="Athanasios Pafilis" is_mep="True" mode="written">
      <p sl="nl">Het “Europees Fonds voor aanpassing aan de globalisering” is een aalmoesfonds, een fonds dat een eenmalige betaling doet en op die manier de werknemers met een kluitje in het riet stuurt en van de wijs brengt.</p>
      <p sl="nl">Het doel is zogenaamd hulp- en solidariteitsverlening aan de ontslagen werknemers van een bepaald gebied, dat getroffen wordt door delokalisering van bedrijven en waar dus het kapitaal een zo groot mogelijke winst probeert te maken door zich te verplaatsen naar landen met lagere loonkosten.</p>
      <p sl="nl">De criteria die in de verordening worden vastgesteld voor de toepassing van het Fonds, zijn zo eng dat slechts een heel klein aantal werknemers daarvoor in aanmerking kan komen. De steun wordt immers toegekend aan gebieden waar tenminste 1000 mensen in één bedrijf wegens delokalisering zijn ontslagen of waar tenminste 1000 mensen zijn ontslagen in een periode van zes maanden (of twaalf maanden zoals in het verslag van de commissie wordt voorgesteld) indien daarmee 1 procent van de werkgelegenheid in het betrokken gebied is gemoeid.</p>
      <p sl="nl">De steunaanvraag kan alleen komen van de regering van een lidstaat en niet van werknemers of vakbondsvertegenwoordigingen. De steun wordt alleen uitbetaald aan regeringen. Op die manier zijn de werknemers overgeleverd aan de genade van de regering, die deze steun op selectieve wijze kan gebruiken, daarmee druk kan uitoefenen op de werknemers en hen kan chanteren. Ook is deze steun een middel om de gewetens van de werknemers te manipuleren en de druk van de ketel te halen in de verontwaardigde protesten van de werknemers.</p>
    </intervention>
    <intervention id="3-231" speaker_id="4253" name="Frédérique Ries" is_mep="True" mode="written">
      <p sl="nl">Europa gaat de slachtoffers van bedrijfsverplaatsing helpen. Vanaf 1 januari zal het met het fonds voor aanpassing aan de globalisering mogelijk worden om de werknemers die het slachtoffer zijn van internationale herstructureringen te helpen met een bedrag dat jaarlijks kan oplopen tot 500 miljoen euro. De werknemers kunnen op de Unie rekenen als het erom gaat hun omscholing te vergemakkelijken of, liever gezegd, minder moeilijk te maken. Individuele opleidingen, microkredieten, steun aan mobiliteit: dit zijn duidelijk maatregelen ter ondersteuning van de loontrekkers en niet de bedrijven.</p>
      <p sl="nl">In eenieders hoofd leeft er echter een vraag: kunnen de werknemers van VW Vorst rekenen op deze Europese solidariteit?</p>
      <p sl="nl">De criteria voor toegang tot het Fonds zijn strikt: er moeten tenminste 1000 mensen zijn ontslagen, met inbegrip van onderaannemers, en er moeten serieuze gevolgen zijn voor de lokale economie. Vooral echter moeten de Belgische autoriteiten aantonen dat de herstructurering het gevolg is van “een structurele verandering in de mondiale handelstrends” en dat pleit is niet zo maar gewonnen! De Unie is hier geconfronteerd met een duidelijk geval van sociale concurrentie op haar eigen grondgebied. Het zal de taak van de Commissie zijn om blijk te geven van soepelheid bij de toetsing van de criteria.</p>
      <p sl="nl">Het imago van Europa en onze opvattingen over solidariteit op het vlak van de Unie zijn hier in het geding!</p>
    </intervention>
    <intervention id="3-232" speaker_id="4345" name="Tokia Saïfi" is_mep="True" mode="written">
      <p sl="nl">Ik heb voor het compromis betreffende de oprichting van een Europees fonds voor aanpassing aan de globalisering (EFG) gestemd. De globalisering is een realiteit die weldadig kan zijn, als ze eerlijk en billijk is.</p>
      <p sl="nl">Als de globalisering echter een negatieve weerslag heeft op de werknemers, moet de Europese Unie uit solidariteitsoverwegingen proberen de gevolgen van de structuurwijzigingen op wereldniveau op te vangen. Dit fonds van 500 miljoen euro is echter niet bedoeld om bedrijfsherstructureringen te financieren maar om ontslagen werknemers te helpen, met name als deze opnieuw een plaats op de arbeidsmarkt proberen te krijgen</p>
      <p sl="nl">Het EFG is een belangrijk instrument, omdat daarmee kan worden aangetoond dat de Europese Unie volledig rekening houdt met de sociale gevolgen van de globalisering en zich het lot van de werknemers wel degelijk aantrekt. Het idee van een dergelijk fonds werd geboren in 2005, toen de gevolgen, en met name de gevolgen voor de loontrekkers, zichtbaar begonnen te worden van de liberalisatie en de concurrentie in de textiel- en kledingssector. Twee jaar later, in 2007, wordt dit fonds nu werkelijkheid en wordt op concrete wijze gereageerd op de verwachtingen van de ontslagen werknemers. Ja, Europa kan dicht bij de burgers staan: dat heeft het vandaag bewezen.</p>
    </intervention>
    <intervention id="3-233" speaker_id="4274" name="Olle Schmidt" is_mep="True" mode="written">
      <p sl="nl">Ik geloof dat de gevolgen van de globalisering voor de mondiale ontwikkeling goed zijn en dat wij daar veel baat bij hebben gehad. Vandaag hebben wij gestemd over het verslag over het Europees fonds voor aanpassing aan de gevolgen van de globalisering. In dit verslag wordt ook een hele reeks raft kritische standpunten verkondigd over deze gevolgen. De hervormde wereldhandelspatronen hebben niet de negatieve impact geproduceerd die ze, als wij het verslag moeten geloven, gehad hebben.</p>
      <p sl="nl">Mijn mening over de globalisering en de daarmee gepaard gaande toename van de handel tussen mensen, producten, diensten en kapitaal is positief. Ik geloof dat een wereld met open grenzen, waarin democratie en mensenrechten de waarden zijn die de betrekkingen tussen de volkeren en de landen regelen, een wereld is waarnaar het de moeite waard is te streven. De globalisering heeft grote kansen gecreërd en blijft grote kansen creëren om volkeren te helpen zich te bevrijden van tirannie en extreme armoede, om de welvaart te verhogen en betere voorwaarden voor democratie te scheppen. Daarom heb ik ervoor gekozen om vandaag tegen dit verslag te stemmen.</p>
    </intervention>
    <intervention id="3-234" speaker_id="4751" name="Bart Staes" is_mep="True" mode="written">
      <p sl="nl">Massale afdankingen ten gevolge van sluitingen, zware herstructureringen binnen de sectoren die gevoelig zijn voor de globalisering, minder grootschalige collectieve afvloeiingen als gevolg van structurele veranderingen in de wereldhandelspatronen … Ze hebben allen een groot effect op de lokale arbeidsmarkt. Vandaar dat de oprichting van een Europees fonds voor aanpassing aan de globalisering een goede zaak is. Anders dan bij de andere structuurfondsen, stelt het globaliseringsfonds de lidstaten in staat op een snelle en directe wijze in te spelen op acute sociaal-economische noodsituaties, zodat getroffen werknemers zich na ontslag opnieuw kunnen integreren in de arbeidsmarkt. Dat lidstaten dit voor 50% mee financieren en dat steun uit dit fonds alleen een aanvulling op en geen vervanging van die acties betekent is positief.</p>
      <p sl="nl">Ik ben ook blij dat de Raad en de Commissie het idee van microkredieten als actieve arbeidsmarktmaatregel ondersteunen. Positief is ook dat oudere werknemers niet verplicht worden langer te gaan werken voor minder loon, maar financiële prikkels krijgen om op de arbeidsmarkt te blijven.</p>
      <p sl="nl">Dat het fonds tot slot zo is geconstrueerd dat de tussenkomsten niet onderschept kunnen worden door 'andere spelers', maar rechtstreeks de werknemers ten goede komen, kan alleen maar tot voorbeeld strekken van andere structurele fondsen.</p>
    </intervention>
    <intervention id="3-235" speaker_id="28177" name="Bernadette Vergnaud" is_mep="True" mode="written">
      <p sl="nl">De globalisering heeft negatieve gevolgen voor de meest kwetsbare en laagst geschoolde werknemers in bepaalde bedrijfstakken. Door de bedrijfsverplaatsingen ontstaat een klimaat van sociale onzekerheid, dat nefast is voor de sociale vooruitgang. De ondernemingen genieten een nieuwe vorm van vrijheid, die zich niets aantrekt van grenzen en ervoor zorgt dat hele legers van vaak laag geschoolde loontrekkers, die de grootste moeilijkheden hebben om een nieuwe baan te vinden, op straat komen te staan. In de afgelopen twaalf maanden zijn in Frankrijk 11 000 banen verdwenen door delokalisering. De angst voor delokalisering slaat van de ene regio over naar de andere. Per maand worden er ongeveer 1 000 banen geschrapt, een cijfer dat meer dan voldoende is om een maatschappelijke malaise te voeden.</p>
      <p sl="nl">Ik heb voor het verslag van mevrouw Bachelot-Narquin gestemd omdat daarmee een eerste antwoord wordt gegeven op de legitieme zorgen van de Europese werknemers. Met de oprichting van een Europees Fonds voor aanpassing aan de globalisering (EFG) zal jaarlijks 500 miljoen euro steun beschikbaar worden voor de werknemers die het slachtoffer zijn van internationale herstructureringen en opnieuw een plaats op de arbeidsmarkt moeten zien te vinden. Het EFG is aldus een uiting van solidariteit en geeft steun aan werknemers die wegens de structurele veranderingen van de wereldhandel zonder werk zijn komen te zitten, ofschoon het waarschijnlijk onvoldoende zal blijken te zijn.</p>
    </intervention>
    <intervention id="3-237" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, het uitgangspunt dat werd gekozen voor dit wetgevingsinstrument, te weten een emissiegericht luchtbeschermingsbeleid, is goed. Wel ben ik van mening dat met name ten aanzien van de grenswaarden voor stikstofoxiden het ambitieniveau hoger had moeten liggen. Wij weten dat deze schadelijke stoffen met name in de nauwe dalen van de Alpen voor grote problemen zorgen.</p>
      <p sl="de">Desondanks neem ik met voldoening kennis van dit voorstel. Ik heb voorgestemd omdat met name wat de fijnstofdeeltjes betreft voor een op hoeveelheden berustende aanpak is gekozen. Het is thans aan de Commissie om een en ander op passende wijzende om te zetten. Voorts ben ik ingenomen met de herstelinformatie die aan alle onafhankelijke werkplaatsen moet worden verstrekt.</p>
    </intervention>
    <intervention id="3-238" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, ik dank u, Voorzitter, dat ik voor de derde maal het woord mag voeren, thans over het verslag van de heer Groote inzake de bescherming van de Europese burgers tegen schadelijke uitlaatgassen van auto’s.</p>
      <p sl="it">Ik heb voor dit document gestemd in de hoop dat er in de nabije toekomst ook een richtlijn komt tegen luchtverontreiniging die door de regeringen wordt veroorzaakt. Helaas zorgen ook de regeringen soms voor luchtverontreiniging, wat ten koste gaat van de gezondheid van de burgers en het milieu waarin zij leven.</p>
      <p sl="it">Ik doel met name, maar niet uitsluitend, op de wetten die luchtverontreiniging in de hand werken. Het gevolg daarvan is dat vele ouderen en gepensioneerden ademhalingsproblemen krijgen, terwijl ze ook al moeten zien rond te komen met een klein pensioentje.</p>
    </intervention>
    <intervention id="3-239" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="nl">Wij hadden graag een strakker tijdschema gehad voor de invoering van Euro 5-en lagere grenswaarden voor stikstofdioxide-emissies in Euro 6.</p>
      <p sl="nl">Toch hebben wij voor het compromis van de Raad gestemd, omdat wij van mening zijn dat dit een goed compromis is, en dat een verlenging van het proces niet noodzakelijkerwijs een betere wetgeving zou opleveren maar enkel de invoeringsdatum zou uitstellen.</p>
    </intervention>
    <intervention id="3-240" speaker_id="2025" name="Françoise Grossetête" is_mep="True" mode="written">
      <p sl="nl">Het vervoer is verantwoordelijk voor een groot deel van de milieuverontreiniging en heeft een enorme impact op de klimaatverandering. De nieuwe zogenaamde Euro 5-norm is vooral gericht op door voertuigen met dieselmotoren uitgestoten fijnstofdeeltjes en NOx (stikstofoxiden).</p>
      <p sl="nl">Deze extra verscherping van de grenswaarden voor de uitstoot van fijnstofdeeltjes en stikstofoxiden door voertuigen is een aanzienlijke stap vooruit wat de volksgezondheid betreft.</p>
      <p sl="nl">De aanneming van dit verslag zal het handelspotentieel van de Europese Unie op het gebied van de ontwikkeling en bouw van schone voertuigen versterken.</p>
      <p sl="nl">De toekomstige Euro 6-norm bevat lage emissiegrenswaarden, met name voor stikstofoxiden, en zal tegelijkertijd het technologisch onderzoek in de automobielindustrie stimuleren.</p>
      <p sl="nl">In de aangenomen tekst wordt voor deze normen eveneens een veeleisend, maar voor de automobielsector haalbaar tijdschema met het oog op de toepassing voorgesteld.</p>
      <p sl="nl">Desalniettemin ben ik van mening dat men bijzondere aandacht moet blijven besteden aan de vernieuwing van het autopark en op die manier de meest recente Euro-normen moet toepassen, in de hoop aldus belangrijke resultaten te kunnen bereiken voor de luchtkwaliteit.</p>
    </intervention>
    <intervention id="3-241" speaker_id="1403" name="David Martin" is_mep="True" mode="written">
      <p sl="en">Ik heb dit compromis gesteund, dat de automobielindustrie dwingt groenere en schonere auto’s te fabriceren om de milieuvervuiling terug te dringen. Dit pakket amendementen impliceert dat auto’s op de lange termijn moeten voldoen aan de vastgestelde emissiegrenswaarden. Dit zal de automobielindustrie stimuleren om te investeren in technologieën voor milieuvriendelijkere auto’s.</p>
    </intervention>
    <intervention id="3-242" speaker_id="4461" name="Luís Queiró" is_mep="True" mode="written">
      <p sl="nl">Wij mogen in deze tijd de milieu-uitdagingen waarmee wij geconfronteerd zijn, niet uit het oog verliezen. Evenmin mogen wij het feit negeren dat er zich een nieuwe markt ontwikkelt voor schone brandstoffen. Bijgevolg is informatieverstrekking aan de consument over minder vervuilende auto’s, autoreparaties en nieuwe producten die door de fabrikanten op de markt worden gebracht, een belangrijke maatregel om de maatschappij van de toekomst te beschermen en daarin te investeren.</p>
      <p sl="nl">Nogmaals, de werking van de interne markt, de bevordering van een in milieu opzicht duurzame ontwikkeling en de verbetering van de leefomstandigheden van de burgers komen in het gedrang.</p>
      <p sl="nl">Daarom heb ik voor het verslag-Groote gestemd.</p>
    </intervention>
    <intervention id="3-244" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik wil alleen uitleggen waarom ik gekant ben tegen amendement 1 op het verslag-Higgins , met andere woorden tegen de verandering van de rechtsgrondslag artikel 308 van het Verdrag in artikel 159.</p>
      <p sl="en">Ik begrijp waarom veel Parlementsleden dit zouden steunen. Daarmee zou immers de macht van het Parlement worden vergroot, omdat het fonds economische en sociale doelstellingen heeft. Het Parlement staat hier natuurlijk in zijn recht. Ik maak mij echter zorgen over de ongewenste gevolgen ervan, omdat het onwaarschijnlijk is dat de Raad ermee zal instemmen, wat verder uitstel zou betekenen. Deze vertraging zou dan leiden tot vertraging van de financiering van reeds in gang gezette projecten.</p>
      <p sl="en">Ik denk dat de gevolgen ernstig zullen zijn, omdat met name Noord-Ierland een politiek bijzonder gevoelige periode doormaakt. Wij staan op het punt om de laatste stap te zetten, en ik denk echt niet dat we nu behoefte hebben aan negatieve signalen vanuit de EU. Eigenlijk is het ook een loze overwinning voor het Parlement, omdat dit de laatste keer is dat het zijn goedkeuring moet hechten aan de financiering van dit programma, dat immers in 2010 eindigt.</p>
      <p sl="en">Voorts heb ik verkeerd gestemd over Amendement 169 op het verslag-Hieronymi. Ik heb op de verkeerde knop gedrukt. Ik had op de ‘plus’ moeten drukken.</p>
    </intervention>
    <intervention id="3-245" speaker_id="1264" name="De Voorzitter" is_mep="True" mode="spoken">
      <p sl="nl">In de notulen zal vermeld worden dat u ten aanzien van dat punt een ander standpunt wilde innemen.</p>
    </intervention>
    <intervention id="3-246" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Ofschoon de Republiek Ierland en het Verenigd Koninkrijk twee van de rijkste landen ter wereld zijn, zijn er goede redenen om het Internationaal Fonds voor Ierland te ondersteunen. De lidstaten die aan dit Fonds willen bijdragen, kunnen dat doen met een beslissing van hun nationale parlementen. Een dergelijk proces is niet alleen democratischer maar voorkomt tevens dat de financiële middelen van de lidstaten moeten worden omgeleid via de EU-begroting, wat onnodig is. Daarom hebben wij tegen het bewuste verslag gestemd.</p>
    </intervention>
    <intervention id="3-248" speaker_id="966" name="Jean-Claude Martinez" is_mep="True" mode="spoken">
      <p sl="fr">Mijnheer de Voorzitter, de banaan is een onderwerp dat sinds de jaren negentig een waarachtige soap opera is geworden. In Europa consumeren wij bananen afkomstig uit drie gebieden: Europese bananen uit de Franse Antillen, de Canarische Eilanden en de Azoren voor een hoeveelheid van ongeveer 850 000 ton, bananen uit de ACS-landen en tot slot in Latijns-Amerika geproduceerde “dollar”-bananen, waar Chiquita en Dole de vruchten van plukken.</p>
      <p sl="fr">Tien jaar geleden bedroegen de op 2,5 miljoen ton Amerikaanse bananen geheven douanerechten bijna 850 euro per ton; nu is dat 176 euro. Met andere woorden, Europa geeft een cadeautje van 2 miljard euro aan de Amerikaanse multinationals. Deze bananen worden trouwens geproduceerd in Equador door kinderen van tien jaar die 2 dollar per dag verdienen, pesticiden inhaleren, astma en evenwichtsstoornissen hebben, en onder cerebellaire ataxie lijden. Degenen die in kassen werken waar rozen worden geproduceerd hebben trouwens soortgelijke arbeidsomstandigheden.</p>
      <p sl="fr">Op die manier kan een karton met 18 kilo bananen in Duitsland worden verkocht tegen 3 dollar. Dat noemt men slavernij. Het klopt evenwel dat ook ons Parlement toevlucht neemt tot slavernij als het hulpkrachten inhuurt voor zijn zittingen. Maar wie kijkt er nu in hemelsnaam op een slaaf meer of minder?</p>
    </intervention>
    <intervention id="3-249" speaker_id="photo_generic" name="Jan Andersson, Anna Hedh, Ewa Hedkvist Petersen, Inger Segelström en Åsa Westlund" is_mep="True" mode="written">
      <p sl="nl">Wij hebben tegen amendement 10 gestemd. Als Zweedse sociaal-democraten in het Europees Parlement leggen wij het bewuste amendement uit als een instrument dat de lidstaten die dat willen, de mogelijkheid biedt om een deel van de productiesteun voor bananen achter te houden. Aangezien wij steevast streven naar ontkoppeling van de landbouwsteun, is dit voor ons onaanvaardbaar. Door de productiesteun is het voor bananenproducenten uit landen buiten de EU onmogelijk om tegen eerlijke voorwaarden te concurreren.</p>
      <p sl="nl">Wij staan ook kritisch tegenover het voorstel in zijn geheel, aangezien het zal leiden tot hogere uitgaven. Een hervorming van de gemeenschappelijke marktordening voor bananen zou ons inziens moeten leiden tot begrotingsbesparingen.</p>
    </intervention>
    <intervention id="3-250" speaker_id="28318" name="Emanuel Jardim Fernandes" is_mep="True" mode="written">
      <p sl="pt">Het met dit verslag geamendeerd Commissievoorstel geniet mijn volmondige steun. De doelstellingen van de tekst, die nog versterkt worden door de aangenomen amendementen, kunnen als volgt worden samengevat:</p>
      <p sl="pt">het instandhouden van de communautaire bananenproductie in regio’s, met name ultraperifere regio’s, waar zij de voornaamste landbouwactiviteit is en in gebieden waar zij een beslissende sociaal-economische rol speelt;</p>
      <p sl="pt">het waarborgen van de inkomsten van de bananentelers en het voorkomen van een achteruitgang in de economische situatie van de bananensector;</p>
      <p sl="pt">het belasten van de bananenproducerende lidstaten met de controle op de toekenning van de steun, teneinde de procedure zo efficiënt mogelijk te laten verlopen en rekening te kunnen houden met de specifieke prioriteiten van de betrokken regio’s.</p>
      <p sl="pt">Daarom heb ik voor het verslag gestemd.</p>
      <p sl="pt">Ik kan evenwel niet instemmen met het voorstel tot handhaving van de verplichting voor de telers om zich aan te sluiten bij een erkende producentenvereniging als zij in aanmerking willen komen voor steun, in lijn met de wensen van de Europese bananentelers (leden van de Europese Vereniging van bananentelers), de autoriteiten van de ultraperifere regio’s en de bananenproducerende lidstaten. Dit is namelijk contradictoir en staat haaks op de laatstgenoemde doelstelling. Daarom heb ik een amendement ingediend waarin de beslissing over het al dan niet verplichtende karakter van deze eis aan de lidstaten wordt overgelaten, zoals overigens ook de Commissie suggereert.</p>
    </intervention>
    <intervention id="3-251" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij hebben tegen het verslag gestemd omdat het doorregen is van de speciale belangen van de bananentelers van de EU.</p>
      <p sl="nl">Wij zijn absoluut tegen amendement 10 van het verslag, waarin een speciale behandeling en steun wordt voorgesteld voor katoen, olijfolie, ruwe tabak, hop en bananen.</p>
      <p sl="nl">Als de individuele lidstaten omwille van hun regionaal beleid steun willen geven aan de bananenteelt op hun grondgebied, is dat hun beslissing, mits zij natuurlijk rekening houden met de internationale handelsovereenkomsten en de EU-regels. In dat geval moet de individuele lidstaat ook zorgen voor de financiering van de steun, zonder de Europese Unie erbij te betrekken.</p>
    </intervention>
    <intervention id="3-252" speaker_id="31123" name="Pedro Guerreiro" is_mep="True" mode="written">
      <p sl="pt">Wij zijn tegen de ontkoppeling van de productiesteun die wordt bepleit in het Commissievoorstel voor de hervorming van de bananensector. De Commissie wenst de compenserende steun voor telers af te schaffen en de liberalisering van de sector te bevorderen in het kader van de Wereldhandelsorganisatie.</p>
      <p sl="pt">Wij hebben liever dat het huidige systeem, ondanks zijn beperkingen, gehandhaafd blijft of dat een hervorming ten uitvoer wordt gelegd waarmee de problemen van de bananentelers op doortastende wijze worden aangepakt en waarin bijzondere aandacht wordt besteed aan de ultraperifere gebieden en de minst begunstigde regio’s van de Europese Unie.</p>
      <p sl="pt">Wij stellen met voldoening vast dat rekening is gehouden met onze amendementen over enerzijds de instandhouding van het systeem van jaarlijkse voorschotten over de gehele periode en anderzijds de indiening van een evaluatieverslag over de gevolgen van de verordening voor de inkomsten van de communautaire telers.</p>
      <p sl="pt">Het stelt ons evenwel teleur dat twee andere amendementen verworpen zijn: het eerste had betrekking op de invoering van een overgangsperiode van één jaar voor de inwerkingtreding van de verordening en het tweede op de vervroeging met één jaar van de referentieperiode voor steunberekening, van 2005 naar 2004.</p>
      <p sl="pt">Wij zijn van oordeel dat het verslag op tal van essentiële punten een verbetering van het Commissievoorstel inhoudt. Met name de gedeeltelijke ontkoppeling van de steun en de instandhouding van de steun voor telersverenigingen dragen onze goedkeuring weg.</p>
      <p sl="pt">Wij kunnen ons echter niet vinden in het voorstel om het systeem van ontkoppelde steun in te voeren in alle ‘niet-hervormde’ sectoren.</p>
    </intervention>
    <intervention id="3-254" speaker_id="4532" name="Michael Cashman" is_mep="True" mode="written">
      <p sl="nl">De Britse socialistische delegatie (EPLP) is zeer tevreden met de aanneming van de resolutie over het wetgevende- en werkprogramma voor 2007. Het werkprogramma is uitgebreid en ambitieus. Hoewel er helaas een aantal zaken buiten beschouwing is gelaten, heeft het toch onze steun. Met betrekking tot de specifieke kwestie van de veiligheid van burgers, justitie en migratie, schaart de EPLP zich achter het standpunt van het EP en de andere beleidsmakende instellingen. Dat gezegd hebbende, benadrukken wij in het kader van effectieve besluitvorming dat de besluiten over het maximaliseren van de effectiviteit van het besluitvormingsproces volledig bij de lidstaten in de Raad ligt.</p>
    </intervention>
    <intervention id="3-255" speaker_id="4466" name="Ilda Figueiredo" is_mep="True" mode="written">
      <p sl="pt">Wij hebben tegen de resolutie over het wetgevings- en werkprogramma van de Commissie voor 2007 gestemd, omdat daarin alleen maar meer neoliberale beleidsacties worden voorgesteld. De desastreuze gevolgen daarvan zijn ons allen bekend. Ik denk dan met name aan de toename van armoede en maatschappelijke ongelijkheid. Wij moeten juist breken met dat beleid en radicaal van koers veranderen, zoals in verschillende punten van de resolutie van onze fractie werd gesuggereerd.</p>
      <p sl="pt">Van de voorstellen die wij hebben ingediend - en die helaas verworpen zijn - verdienen de volgende eisen bijzondere aandacht. Wij dringen aan op een onmiddellijke stopzetting van het huidige liberaliseringsproces van de overheidsdiensten en wensen dat er een serieuze poging wordt ondernomen om de arbeidstijd te verkorten, zonder dat de lonen in het gedrang komen, zodat er nieuwe banen kunnen worden gecreëerd.</p>
      <p sl="pt">Wij betreuren ook dat het wetgevings- en werkprogramma van de Commissie geen gewag maakt van de situatie in het Midden -Oosten en wij vinden het onaanvaardbaar dat er geen financiële samenwerking bestaat tussen de Europese Unie en de Palestijnse Autoriteit.</p>
      <p sl="pt">Wij hebben tevens kritiek op het feit dat de Commissie geen initiatieven lanceert om het sociale beleid te verbeteren en dat zij in tal van sectoren naar liberalisering streeft, met inbegrip van de dienstensector en de energiemarkt.</p>
    </intervention>
    <intervention id="3-256" speaker_id="4542" name="Timothy Kirkhope" is_mep="True" mode="written">
      <p sl="en">Ik en mijn Britse conservatieve collega’s ondersteunen de oproep van de Voorzitter tot hernieuwde aandacht voor effectieve economische hervormingen op grond van de herziene agenda van Lissabon. Wij vinden dat deze gericht moet zijn op het stimuleren van de groei en het concurrentievermogen in Europa, teneinde meer werkgelegenheid te creëren.</p>
      <p sl="en">Ook steunen wij de voltooiing van de interne markt. De effectieve implementatie van de dienstenrichtlijn zal hiervan een belangrijk onderdeel zijn. Liberalisering en het streven naar vrijhandelsbeleid zullen het concurrentievermogen en de dynamiek binnen Europa verbeteren. Wij steunen ook de aandacht van deze Commissie voor deregulering en het rigoureus nastreven van effectbeoordelingen, iets waar de Britse conservatieven lang voor hebben gepleit. Wij staan ook achter alle zinnige maatregelen op het vlak van milieu en de strijd tegen wereldwijde armoede, en wij kunnen ons vinden in de nadruk die wordt gelegd op de strijd tegen fraude en wanbestuur.</p>
      <p sl="en">Wij kunnen ons, wat deze resolutie betreft, echter niet vinden in het invoeren van een Europese grondwet, van gemeenschappelijk beleid op het vlak van immigratie, visa en asiel en in de bewering dat de EU onvoldoende fondsen heeft om toekomstige uitdagingen aan te kunnen.</p>
    </intervention>
    <intervention id="3-257" speaker_id="4461" name="Luís Queiró" is_mep="True" mode="written">
      <p sl="pt">Uit het wetgevingsprogramma van de Commissie voor 2007 blijkt duidelijk hoezeer het gebrek aan politiek leiderschap in tal van lidstaten het reilen en zeilen van de Europese Unie bemoeilijkt. Het is waar dat de Commissie de drijvende kracht achter de communautaire instellingen is, maar dat neemt niet weg dat er veel energie verloren gaat wanneer de lidstaten, zoals thans het geval is, door interne problemen worden opgeslorpt.</p>
      <p sl="pt">Toch moet worden toegegeven dat de Commissie aangeeft te hebben begrepen wat de prioriteiten zijn. Zij legt de nadruk op de economische dimensie - met name op technologische vraagstukken en de al even belangrijke energiekwesties - en hecht geen overdreven belang aan institutionele zaken. Bovendien valt uit haar onvermoeibare streven naar een betere regelgeving af te leiden dat zij zich bewust is van de noodzaak om het wetgevingskader te vereenvoudigen. Wij hopen dat het politieke kluwen waarin Europa gevangenzit in het jaar 2007 ontward zal worden zodat men niet de indruk krijgt dat wij geen levensvatbaar project voor Europa hebben en al evenmin over de politieke wil beschikken om een dergelijk project ten uitvoer te leggen.</p>
    </intervention>
    <intervention id="3-258" speaker_id="5570" name="José Ribeiro e Castro" is_mep="True" mode="written">
      <p sl="pt">Rusland verdient de nodige aandacht, niet alleen om commerciële en economische redenen maar ook vanwege de onmiskenbare historische en culturele banden die het land met de lidstaten van de Europese Unie onderhoudt.</p>
      <p sl="pt">De val van de sovjetdictatuur deed de hoop rijzen dat het land de weg van de democratie en de vrijheid in zou slaan. Helaas is de tragische dood van zowel Anna Politkovskaya als Alexander Litvinenko een duidelijk bewijs dat Rusland op het gebied van de meest elementaire grondvrijheden nog lang geen aanvaardbare norm heeft bereikt.</p>
      <p sl="pt">Mijn kritiek blijft niet beperkt tot de gewapende interventies in de geopolitieke invloedssfeer van het land, maar strekt zich uit tot de handels- en energiemechanismen die Rusland als pressiemiddel tegen zijn buurlanden gebruikt en naar eigen goeddunken als sancties hanteert.</p>
      <p sl="pt">Ofschoon de Europese Unie mijns inziens nauw met Rusland moet blijven samenwerken op zowel internationaal vlak als in het kader van het nabuurschap ben ik van oordeel dat wij waakzaam moeten zijn en dit partnerschap onverminderd met een kritisch oog moeten bekijken.</p>
      <p sl="pt">De Europese Unie heeft een welvarend, vrij en democratisch Rusland nodig om haar eigen stabiliteit en veiligheid te waarborgen. Ik hoop dat de Russische bevolking erin zal slagen een veilige weg te vinden om die doelstelling waar te maken.</p>
    </intervention>
    <intervention id="3-260" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, sinds ons debat, dat helaas in het kader van een minizitting is gehouden, is de situatie in Rusland dramatisch achteruit gegaan. Ik kan enkel een appel doen op de heer Poetin om goed op de gevangenen te letten - ik bedoel de managers van Joekos en alle andere politieke gevangenen -, om te voorkomen dat ook zij op schimmige wijze om het leven worden gebracht. Daarnaast is het dringend zaak dat de criteria van de rechtsstaat, die ook in Rusland althans op papier gelden, worden nageleefd. De wereld zal het beleid van Poetin op dit vlak van zeer nabij blijven volgen.</p>
      <p sl="de">Mijn dank gaat uit naar collega Horáček, omdat hij in deze uitstekende resolutie de belangrijke zinsnede over de managers van Joekos heeft opgenomen, waarin hij erop aandringt dat deze personen eindelijk worden vrijgelaten of in ieder geval op grond van het Russische recht worden bejegend en in de buurt van hun geboorteplaats onder worden gebracht.</p>
      <p sl="de">Ik wil deze stemverklaring benutten om een persoonlijke noot achter te laten. Ik weet niet of ik nog eens de eer zal hebben om onder uw voorzitterschap het woord te mogen voeren, maar ik wil u alvast bedanken voor de uitmuntende wijze waarop u hier het ambt van ondervoorzitter hebt uitgeoefend.</p>
    </intervention>
    <intervention id="3-261" speaker_id="1264" name="De Voorzitter" is_mep="True" mode="spoken">
      <p sl="nl">Bedankt mijnheer Posselt, voor uw vriendelijke woorden.</p>
    </intervention>
    <intervention id="3-262" speaker_id="31123" name="Pedro Guerreiro" is_mep="True" mode="written">
      <p sl="pt">Er zij op gewezen dat in de resolutie die door een meerderheid van het Parlement is aangenomen, bewust geen gewag wordt gemaakt van zaken zoals de opmars van de NAVO in Oost-Europa en de strategische inrichting van nieuwe militaire basissen waarmee Rusland belaagd en bedreigd wordt. Dergelijke acties blazen de militarisering van de internationale betrekkingen en de bewapeningswedloop nieuw leven in.</p>
      <p sl="pt">In de resolutie wordt ook geen aandacht besteed aan de pogingen van NAVO-gezinde strijdkrachten om de Kaukasus te destabiliseren. Georgië wordt daarbij gebruikt als steunpunt voor de Tsjetsjeense rebellen.</p>
      <p sl="pt">Er wordt evenmin gerefereerd aan de duizenden mensen van Russische origine die het slachtoffer zijn van discriminatie en geen burgerrechten krijgen in de Baltische landen, ofschoon die deel uitmaken van de Europese Unie.</p>
      <p sl="pt">Erger nog, het is het verhaal van de wortel en de stok. Anders gezegd, terwijl de resolutie bol staat van interventionisme en politieke druk op Rusland - en op andere landen van Oost-Europa en de Kaukasus, waaronder Belarus -, stelt het grootkapitaal van de Europese Unie alles in het werk om toegang te krijgen tot de immense Russische energievoorraden.</p>
    </intervention>
    <intervention id="3-263" speaker_id="28251" name="Jörg Leichtfried" is_mep="True" mode="written">
      <p sl="de">Ik stem voor de resolutie omdat ik van mening ben dat de tekst die we samen opgesteld hebben een evenwichtige tekst is en omdat de tekst ingaat op mijn twee grootste zorgen, namelijk de structurele tekortkomingen van de Europese Unie op het gebied van het energiebeleid en de kwaliteit van de Europese betrekkingen met Rusland.</p>
      <p sl="de">We mogen niet ontkennen dat we momenteel afhankelijk zijn van buitenlandse energiebedrijven die in handen zijn van de staat, zoals we ook economische belangen niet boven de Europese waarden mogen stellen. Economische en politieke belangen mogen niet met elkaar vervlochten raken, en we mogen ook niet zwijgen over schendingen van de mensenrechten en de persvrijheid, in de hoop dan meer succes te boeken in de energiegesprekken. Nu moeten we het gemeenschappelijk Europees energiebeleid prioriteit geven, opdat de belangrijke Europese waarden van onze gemeenschap - en daarbij hoort ook de eerbiediging van de mensenrechten - niet ondergraven worden door economische afhankelijkheid.</p>
    </intervention>
    <intervention id="3-264" speaker_id="4545" name="Catherine Stihler" is_mep="True" mode="written">
      <p sl="en">Het onvermogen om onderhandelingen te starten voor een nieuwe raamovereenkomst tussen de EU en Rusland is zeer zorgwekkend. Er zijn vele kwesties, inclusief de recente moord op een voormalige Russische spion, waarover opheldering nodig is. Ik hoop dat de volgende Voorzitter van de EU ook prioriteit zal geven aan de relatie met Rusland.</p>
    </intervention>
    <intervention id="3-266" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, ik heb voor dit verslag gestemd, wat u niet zal verbazen, omdat het een zeer realistische kijk en zeer duidelijke doestellingen biedt voor de verdere ontwikkeling van het Europese project.</p>
      <p sl="de">Nu moeten we de integratie stimuleren, opdat echt alle kansen benut worden en de Europese Unie stabiel blijft. Daarom hebben we nieuwe regels nodig voor het werk, de samenwerking tussen de instellingen en de financiering. We hopen dat dit regelgevend kader voor 2008 klaar zal zijn.</p>
      <p sl="de">Met het oog op de vele landen die willen toetreden tot de Europese Unie, hebben we een nieuwe strategie nodig. De doelstelling om volwaardig lid te worden kan niet de enige doelstelling zijn. Het is noodzakelijk om hier andere mogelijkheden van samenwerking te bespreken met de ons omringende landen. De regeringsleiders moeten hierover ook in het kader van Turkije nadenken, vooral in de zin van een bevoorrecht partnerschap. Een volwaardig lidmaatschap van Turkije is niet realistisch, omdat 71 unanieme stemmingen in de Europese Unie onmogelijk zijn, en ook omdat niet alle nationale referenda of de stemming in het Europese Parlement een positief resultaat zullen opleveren. Daarom is het nog belangrijker dat nu al wordt begonnen met onderhandelingen voor de verdere ontwikkeling van een positief klimaat, onderhandelingen die uiteindelijk waarschijnlijk zullen uitmonden in een bevoorrecht partnerschap met deze belangrijke partner voor de Europese Unie.</p>
    </intervention>
    <intervention id="3-267" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, mijn excellente collega Philip Claeys heeft vanmorgen tijdens het debat reeds de aandacht gevestigd op de wijze waarop de onderhandelingen worden gevoerd met een problematische kandidaat-lidstaat als Turkije. Het is nu inderdaad wel duidelijk dat de Europese Unie niet is opgewassen tegen de brutale wijze van onderhandelen van Turkije, door mijn collega een beetje sarcastisch, maar zeer terecht, als bazaaronderhandelingen betiteld. De wijze waarop de Europese onderhandelaars elk eigen ultimatum telkens opnieuw en straffeloos laten verstrijken is hemeltergend en stuurt Turkije een totaal verkeerd beeld. Het beeld namelijk van een Europese Unie dat tot alles bereid is om de Turkse toetreding toch tot stand te doen komen en dát absoluut tegen de democratische wil van de meerderheid van de Europese burgers in. Misschien zullen wij nog moeten besluiten dat de Europese Unie even ondemocratisch is als de kandidaat-lidstaat Turkije.</p>
    </intervention>
    <intervention id="3-268" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, ik heb voor de uitbreiding van de Europese Unie gestemd, zoals is voorgesteld door de heer Brok, omdat ik persoonlijk, maar ook als leider van de Italiaanse Partij van Gepensioneerden, geloof dat de uitbreiding van Europa de hele wereld moet omvatten.</p>
      <p sl="it">Europa moet uitgebreid worden tot de hele wereld, omdat Europa de vrede weet te handhaven onder de landen die er deel van uitmaken. Hoe groter het aantal landen dat erin slaagt toe te treden tot Europa, des te meer vrede zullen wij tot stand brengen, niet alleen in Europa, maar in de gehele wereld. Dus, mijnheer de Voorzitter: “De Europese Unie in de hele wereld!”.</p>
    </intervention>
    <intervention id="3-269" speaker_id="1164" name="Bruno Gollnisch" is_mep="True" mode="written">
      <p sl="nl">Nee, de aanneming van de Grondwet en de oprichting van een gecentraliseerde Europese superstaat zullen in geen geval een absolute voorwaarde zijn voor de uitbreiding van de Europese Unie. Daarom hebben wij vanzelfsprekend tegen het verslag van de heer Stubb gestemd. Daarmee wordt immers geprobeerd deze Grondwet, die door twee volkeren buiten de deur is gezet, via de achterdeur alsnog binnen te laten.</p>
      <p sl="nl">Wij moeten onszelf tevens de vraag stellen of het niet de hoogste tijd is om even te pauzeren. En dan heb ik het niet over de zogenaamde “institutionele” aspecten, die eerder van ideologische aard zijn. De Europese Unie is binnen heel korte tijd uitgebreid van vijftien tot vijfentwintig, en binnenkort achtentwintig lidstaten. Niemand in dit halfrond is - tenzij in gelegenheidstoespraken - in staat om nu te zeggen wat de kosten en baten zijn van deze weergaloze uitbreiding, noch voor de EU noch voor elk van haar lidstaten.</p>
      <p sl="nl">Uitbreiding omwille van uitbreiding heeft geen enkele zin. De enige - door ons aan de kaak gestelde - ‘zin’ is misschien dat de Brusselse Levithian nationale landen wil opslorpen om ze uiteindelijk geheel in duigen te laten vallen.</p>
      <p sl="nl">Geen van deze problemen zou zich daadwerkelijk stellen, als wij bouwden aan een waarachtig Europa van soevereine nationale landen, die op de door henzelf uitgekozen gebieden in wederzijds belang samenwerken.</p>
    </intervention>
    <intervention id="3-270" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Junilijst staat in principe positief tegenover de uitbreiding van de EU. Het is echter absoluut noodzakelijk dat de landen die lid willen worden, vóór toetreding aan de hun gestelde eisen voldoen. De landen die in aanmerking komen voor toekomstige toetreding hebben nog een lange weg te gaan. Het is niet in het belang van de huidige lidstaten, noch in dat van de kandidaat-landen, dat er nu een datum van toetreding tot de EU wordt vastgesteld. Dit is een proces dat men langzaam moet laten rijpen.</p>
      <p sl="nl">In het verslag staat onder meer dat het Verdrag van Nice geen adequate grondslag bevat voor verdere uitbreidingen. Als men echter tussen de regels doorleest, ziet men een pleidooi voor een nieuwe Grondwet, ofschoon de bevolking in Frankrijk en Nederland dat idee met referenda hebben verworpen.</p>
      <p sl="nl">De rapporteur heeft het ook over het “integratievermogen” van de EU. Volgens hem moet duidelijk worden gemaakt dat dit begrip absoluut niet verward mag worden met de perceptie van de publieke opinie met betrekking tot de impact van verdere uitbreidingen. Hier klinkt een duidelijke ondertoon door van minachting voor de democratische grondbeginselen. Als de meerderheid van de Europeanen van mening is dat de EU niet verder moet uitbreiden, dan moeten de gekozen vertegenwoordigers van deze Europeanen deze mening in ogenschouw nemen. Dit is een duidelijk voorbeeld van de in het Parlement endemische minachting voor de burgers.</p>
      <p sl="nl">Wij hebben tegen dit verslag gestemd, aangezien daarmee de in het vooruitzicht gestelde uitbreidingen worden gebruikt als een argument voor een toekomstige Grondwet.</p>
    </intervention>
    <intervention id="3-271" speaker_id="31123" name="Pedro Guerreiro" is_mep="True" mode="written">
      <p sl="pt">Het verslag bevat enkele standpunten betreffende de uitbreiding van de Europese Unie waarmee ik onmogelijk akkoord kan gaan. Zo wordt bijvoorbeeld aangedrongen op de - verzonnen - ‘noodzaak’ om het zogeheten ‘constitutionele proces’ af te ronden als (valse) voorwaarde voor verdere uitbreiding.</p>
      <p sl="pt">Ook met betrekking tot de onderhandelingen met Turkije is er een punt dat onaanvaardbaar is en onderstreept dient te worden. In het verslag wordt ‘betreurd’ dat de inspanningen van het Finse voorzitterschap ‘om enerzijds een oplossing te vinden voor de huidige impasse en te waarborgen dat het Aanvullend Protocol volledig ten uitvoer wordt gelegd en anderzijds het isolement van de Turks-Cypriotische gemeenschap in het noorden van het eiland te verlichten mislukt zijn’. In het verslag wordt met andere woorden een poging ondernomen om:</p>
      <p sl="pt">te verdoezelen dat het isolement van de Turks-Cypriotische gemeenschap uitsluitend veroorzaakt wordt door de illegale Turkse militaire bezetting van 37 procent van de Republiek Cyprus;</p>
      <p sl="pt">de tenuitvoerlegging van het Aanvullend Protocol afhankelijk te stellen van de erkenning van de (illegale) Turkse militaire bezetting en van het gebied dat zichzelf heeft uitgeroepen tot de ‘Turkse Republiek Noord-Cyprus’. Dat is precies ook de wens van de Turkse autoriteiten, die daarbij op de steun kunnen rekenen van tal van landen, met inbegrip van sommige lidstaten van de Unie.</p>
      <p sl="pt">de Cypriotische kwestie te manipuleren, in de context van de contradicties rond de toetreding van Turkije, en de VN-resoluties over Cyprus te omzeilen.</p>
    </intervention>
    <intervention id="3-272" speaker_id="2057" name="Carl Lang" is_mep="True" mode="written">
      <p sl="nl">De huidige uitbreidingsstrategie houdt in dat een veertigtal landen in een groot geheel wordt ondergebracht. Daardoor zal het Europa van Brussel het lot beschoren zijn van de kikker van Jean La Fontaine die zich net zo wilde opdikken als de koe en daardoor plofte. Daar zijn twee redenen voor.</p>
      <p sl="nl">De eerste reden houdt verband met het feit dat Europa zichzelf geen enkele geografische grens heeft gegeven. Dat Europa zal na de opname van Turkije geen enkele reden hebben om de toetreding van andere Aziatische en Afrikaanse landen te weigeren.</p>
      <p sl="nl">De tweede reden is gelegen in de ideologische aard van het Europees-Brussels project. Het doel daarvan is de identiteit en soevereiniteit van de Europese naties te vernietigen en op de ruïnes daarvan een gecentraliseerde Europese superstaat op te richten, waarvan de administratie nog zwaarder zal zijn dan die van de nationale landen.</p>
      <p sl="nl">Wij zouden er beter aan doen om, in plaats van onze volkeren in dit grote supranationale geheel te doen opgaan - dat net als de Sovjet-Unie en Joegoslavië gedoemd is te verdwijnen - een groot Europa op te bouwen van vrije en soevereine naties, die zich verenigen op grond van de humanistische en christelijke waarden die onze beschaving groot hebben gemaakt.</p>
    </intervention>
    <intervention id="3-273" speaker_id="4461" name="Luís Queiró" is_mep="True" mode="written">
      <p sl="pt">Als wij willen tegemoetkomen aan de behoeften die voortvloeien uit het buitengewone uitbreidingsproces van 2005 en toekomstige uitbreidingsronden, dan dient het woord ‘aanpassen’ in de communautaire woordenschat te worden opgenomen.</p>
      <p sl="pt">Na anderhalf jaar moeten wij vaststellen dat onze samenlevingen, onze economie, onze instellingen en onze mentaliteiten zich nog niet helemaal hebben aangepast aan de uitbreiding. Dat is begrijpelijk, aangezien onze flexibiliteit niet onbeperkt is. Het belang van 1 mei 2005 is zo groot dat het initiële effect ervan niet in achttien maanden is opgelost. ‘Moeilijk’ mag echter niet verward worden met ‘onmogelijk’, en zeker niet met ‘onvermijdelijk’. Wij kunnen meer en betere maatregelen nemen om het proces in goede banen te leiden en tot een goed einde te brengen. Tegelijkertijd moeten wij ons voorbereiden op de volgende fase, uitgaande van de logica dat de uitbreiding van de Europese Unie bevorderlijk is voor zowel de nieuwe leden als de huidige lidstaten. Het is op die manier dat de uitbreiding moet worden geïnterpreteerd. Dat is mijns inziens een van de belangrijkste punten.</p>
      <p sl="pt">Het is dan ook van essentieel belang dat de institutionele context wordt aangepast aan de realiteit van de Europese Unie, al is dat zeker niet de grootste uitdaging die ons de komende jaren te wachten staat. Meer dan op institutioneel niveau moet de aanpassing plaatsvinden op sociaal, politiek en economisch vlak.</p>
    </intervention>
    <intervention id="3-274" speaker_id="4521" name="Charles Tannock" is_mep="True" mode="written">
      <p sl="en">De Britse conservatieven hebben zich in het verleden altijd sterk gemaakt voor de uitbreiding van de EU. Zij zullen dit ook blijven doen, omdat dit zal leiden tot een grotere interne markt en een flexibeler Europa dat uit nationale staten bestaat. Toch vinden wij niet dat er voor de voortgang van dit proces een volledige Europese grondwet nodig is, uit hoofde waarvan de lidstaten meer macht aan de EU moeten overdragen. Daarom hebben wij ons bij dit verslag van stemming onthouden.</p>
    </intervention>
    <intervention id="3-275" speaker_id="4513" name="Geoffrey Van Orden" is_mep="True" mode="written">
      <p sl="en">Ik ben ervan overtuigd dat de uitbreiding een van de weinige positieve aspecten van de EU is, mits het verkeer van mensen onder controle kan worden gehouden. Uitbreiding van de EU vermindert de kans dat er een sterk geïntegreerde Europese superstaat ontstaat. Daarnaast helpt uitbreiding ook om de ruimte van stabiliteit en welvaart binnen Europa uit te breiden. Zoals we hebben gezien, is het uitbreidingsproces en het uitbreidingsperspectief belangrijke katalysators voor verandering. De federalisten reageren hierop met pogingen om meer grip op de EU als politiek project te krijgen. Daarom proberen zij om de Grondwet nieuw leven in te blazen en toekomstige uitbreiding af te remmen. Dit vindt zijn weerslag in het verslag-Brok. Dit rapport geeft ook een zeer eenzijdige en niet-productieve visie op de kwestie-Cyprus. Ik heb mij onthouden van stemming om aan te geven dat ik de uitbreiding steun, maar sterk en consequent oppositie voer tegen de agenda van de federalisten, tegen de Grondwet en tegen het vooroordeel jegens Noord-Cyprus.</p>
    </intervention>
    <intervention id="3-277" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, ik ben blij dat het Europese Parlement vanaf nu het integratievermogen beschouwt als het kernpunt van het debat over de uitbreiding. Het integratievermogen is een voorwaarde voor een succesvolle uitbreiding en voor de uitdieping van het Europese integratieproces.</p>
      <p sl="de">Voordat we kunnen gaan nadenken over een verdere uitbreiding, moet de integratie voltooid zijn. Dat betekent dat de instellingen goed moeten kunnen werken en op efficiënte en democratische wijze beslissingen moeten kunnen nemen, en dat er een financiële ommezwaai moeten komen. De uitbreiding was tot nu toe een gedeeltelijk succes. Met het stimuleren van het integratieproces zullen we echter alle kansen benutten, in het belang van de stabiliteit van de Europese Unie.</p>
      <p sl="de">Ik zou mijn laatste speekbeurt van vandaag willen gebruiken om de Voorzitter, voor wie ik zeer veel respect heb, hartelijk te bedanken voor zijn uitstekende voorzitterschap, dat hij met zijn typische charme heeft vormgegeven. Ik wens hem het allerbeste voor een succesvolle toekomst in het Parlement.</p>
    </intervention>
    <intervention id="3-278" speaker_id="2309" name="Richard Corbett" is_mep="True" mode="written">
      <p sl="en">De sociaal-democratische fractie heeft het verslag gesteund en feliciteert de rapporteur met het bereiken van een brede consensus.</p>
      <p sl="en">De Labour-afgevaardigden van het Verenigd Koninkrijk hebben zich echter, samen met anderen, van stemming onthouden over het verslag en een aantal paragrafen daarin. Reden hiervoor is het feit dat niet alle maatregelen - waarvan wij de meeste overigens ondersteunen - een voorwaarde voor uitbreiding zijn. Als men niet alle hervormingen in dit verslag als voorwaarde voor verdere uitbreiding had bestempeld, dan was zonder twijfel een grotere meerderheid behaald.</p>
    </intervention>
    <intervention id="3-279" speaker_id="28403" name="Duarte Freitas" is_mep="True" mode="written">
      <p sl="pt">Dit voorstel, dat hier aan een tweede lezing wordt onderworpen, verschilt op drie belangrijke punten van de wetgeving die thans van kracht is.</p>
      <p sl="pt">Een van de doelstellingen van het voorstel is dat de gegevens niet maandelijks maar jaarlijks worden voorgelegd. Uit recente studies is gebleken dat maandelijkse gegevens tot zes maanden na de feiten weinig nut hebben voor het dagelijkse beheer van de markt, terwijl een compilatie van jaargegevens interessant is voor markstudies op de middellange en de lange termijn en de werklast van de nationale overheden die gepaard gaat met het maandelijks opsturen van de gegevens, kan verlichten.</p>
      <p sl="pt">Een andere doelstelling is dat de gegevens worden voorgelegd per vlag (of nationaliteit) van de betrokken schepen. In tegenstelling tot de huidige presentatie van de gegevens door de schepen van de Europese Unie en de EVA, evenals door andere schepen, zal deze voorwaarde een meer gedetailleerde analyse waarborgen en geen noemenswaardige verhoging van de werklast inhouden voor de nationale overheden die de gegevens reeds in detail verzamelen.</p>
      <p sl="pt">Ten slotte voorziet de ontwerpverordening ook in een meer flexibele benadering door bij de berekening van het totale aantal ontschepingen het gebruik van steekproeftechnieken toe te laten. Nationale overheden mogen in zekere mate gebruik maken van steekproefmethoden voor het verzamelen van gegevens, op voorwaarde dat zij het gebruik van deze technieken rechtvaardigen en de kwaliteit van de voorgelegde gegevens analyseren in een methodologisch verslag …</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="3-280" speaker_id="1164" name="Bruno Gollnisch" is_mep="True" mode="written">
      <p sl="nl">Er wordt alsmaar gesproken over “integratievermogen” in het verslag van de heer Brok over de uitbreidingsstrategie. Dit vermogen wordt bekeken door de bril van de belangen en de machtshonger van Brussel, die bevredigd moeten worden.</p>
      <p sl="nl">Volgens dit verslag mag men dit “vermogen” niet verwarren met, en ik citeer: “de manier waarop de uitbreiding nu en in de toekomst door de burgers wordt ervaren”. U hebt ongelijk, ten eerste omdat het de burgers van de lidstaten zijn die als eersten de economische en sociale gevolgen van de uitbreidingen moeten ondergaan en die het dus verdienen dat naar hen geluisterd wordt, en ten tweede omdat zij het zijn die uiteindelijk de beslissing nemen over deze toetredingen. In Frankrijk zal het bijvoorbeeld verplicht zijn een referendum te houden voor elke toetreding na die van Kroatië. Dat is het cadeau dat een falende Chirac ons heeft gedaan in een vergeefse poging om een ‘nee’ tegen de Europese Grondwet tegen te houden.</p>
      <p sl="nl">Ik betreur het tevens dat nooit de vraag is gesteld naar de geografische grenzen van Europa en naar de definitie van zijn gemeenschappelijke identiteit. Dat zou ons echter in staat hebben gesteld om duidelijk te zeggen dat Turkije een groot land is, maar in wezen, in geografisch, cultureel, historisch en demografisch opzicht, een Aziatisch is. Dat zou ons ook in staat hebben gesteld om een einde te maken aan de vernederende farce, waarin deze toetredingsonderhandelingen zijn uitgemond.</p>
    </intervention>
    <intervention id="3-281" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Junilijst deelt niet de mening van de rapporteur dat er een sterker federaal Europa moet komen om het uitbreidingsproces te kunnen voortzetten.</p>
      <p sl="nl">Veeleer zijn wij van mening dat het van het allergrootste belang is dat de op heel de EU van toepassing zijnde, politieke besluiten stevig geworteld worden in de Raad. Daarom zijn wij tegen elke verhoging van het aantal terreinen waarop met gekwalificeerde meerderheid mag worden besloten.</p>
      <p sl="nl">Wij zijn tevens van mening dat het van het allergrootste belang is dat elke lidstaat vertegenwoordigd is in de Commissie. Het werk van de Commissie moet namelijk geloofwaardig overkomen in elke lidstaat.</p>
      <p sl="nl">Wij zien verder niet in welk nut de in te stellen functie van een minister van Buitenlandse Zaken zou hebben voor het uitbreidingsproces.</p>
      <p sl="nl">De Europese afgevaardigden van de Junilijst hebben daarom tegen het verslag in zijn geheel gestemd.</p>
    </intervention>
    <intervention id="3-282" speaker_id="31123" name="Pedro Guerreiro" is_mep="True" mode="written">
      <p sl="pt">Zoals gewoonlijk heeft een meerderheid van dit Parlement een verslag aangenomen dat gebaseerd is op de overtuiging dat uitbreiding van de Europese Unie slechts kan plaatsvinden op voorwaarde dat het federalisme gewaarborgd is en nog versterkt wordt, of beter gezegd, op voorwaarde dat het communautaire besluitvormingsproces gedomineerd wordt door de grootmachten en de belangen van hun invloedrijke economische en financiële groepen.</p>
      <p sl="pt">Het verslag opent met de populistische premisse dat de instellingen hervormd moeten worden om de ‘doeltreffendheid’ en het ‘doelmatig functioneren’ van de Europese instellingen te waarborgen. Na een lange lijst van hervormingen volgt de voorspelbare conclusie: een pleidooi voor hetgeen onterecht als ‘Europese Grondwet’ wordt aangemerkt.</p>
      <p sl="pt">Door te blijven hameren op de inhoud van het ontwerpverdrag, dat reeds verworpen is, legt de rapporteur in dit verslag de ware bedoelingen bloot van de beoogde hervatting van het zogenaamde ‘constitutionele proces’.</p>
      <p sl="pt">Het is dan ook niet verwonderlijk dat wij overstelpt worden met het gebruikelijke arsenaal van maatregelen die tot doel hebben de macht te centraliseren in de supranationale organen waar de grote landen het voor het zeggen hebben: invoering van een nieuw systeem voor stemmenweging, afschaffing van het roulatiesysteem van het voorzitterschap van de Raad, uitbreiding van de gekwalificeerde ‘meerderheid’, instelling van het ambt van ‘minister van Buitenlandse Zaken’, afschaffing van het beginsel van één commissaris per land en afschaffing van de unanimiteitsregel bij de wijziging van de Verdragen.</p>
      <p sl="pt">Dit is onaanvaardbaar.</p>
    </intervention>
    <intervention id="3-283" speaker_id="4542" name="Timothy Kirkhope" is_mep="True" mode="written">
      <p sl="en">Ik en mijn conservatieve collega’s uit het Verenigd Koninkrijk hebben de uitbreiding van de Europese Unie altijd gesteund en zullen dat ook in de toekomst blijven doen. Wij zijn het echter fundamenteel oneens met de veronderstelling in dit verslag dat verdere uitbreiding alleen succesvol kan zijn als een Europese grondwet van kracht wordt.</p>
    </intervention>
    <intervention id="3-284" speaker_id="28583" name="Athanasios Pafilis" is_mep="True" mode="written">
      <p sl="nl">Het verslag over de “institutionele aspecten van het vermogen van de Europese Unie om nieuwe leden te integreren” bevestigt dat de politieke spreekbuizen van het Europees kapitaal in het Europees Parlement verwoede pogingen blijven doen om de reactionaire Europese Grondwet, die door de Europese volkeren is veroordeeld,uit den dode te doen opstaan.</p>
      <p sl="nl">Omdat zij er met hart en ziel naar verlangen steeds weer nieuwe landen op te nemen in de EU, plaatsen zij de meest reactionaire kanten van de Europese Grondwet op de voorgrond (zoals de volledige afschaffing van eenparigheid, de versterking van de rol van de voorzitter van de Commissie, de instelling van de functie van minister van Buitenlandse Zaken van de EU, de vereenvoudiging van verdragswijzigingen), en doen zij alsof deze hervormingen noodzakelijk zijn voor een doeltreffendere werking van de Unie, waarmee ze evenwel bedoelen dat het monopolistisch kapitaal de onbeperkte mogelijkheid moet krijgen om in alle vrijheid werk te maken van de kapitalistische herstructureringen en het volksvijandige, imperialistische beleid dat ten koste gaat van de volkeren van Europa en van heel de wereld.</p>
      <p sl="nl">Zij negeren op provocerende wijze de manifeste wil van de volkeren, die de Europese Grondwet hebben verworpen, en roepen op tot een intensivering van de ‘hersenspoelings’-campagne onder de volkeren, opdat de volkeren uiteindelijk wel moeten instemmen met de Grondwet, waarbij zij als streefdoel eind 2008 voor aanneming hebben vastgesteld.</p>
      <p sl="nl">De druk, de chantage en de grootscheepse pogingen om gewetens te manipuleren weerspiegelen de grote ongerustheid die is ontstaan onder de politieke krachten van het “Europees eenrichtingverkeer” wegens de steeds omvangrijker en sterker wordende betwisting van het reactionaire bouwwerk door de volkeren. Daarom hebben wij tegen het verslag gestemd.</p>
    </intervention>
    <intervention id="3-285" speaker_id="4461" name="Luís Queiró" is_mep="True" mode="written">
      <p sl="pt">Om gasten te kunnen ontvangen moet je over voldoende plaats beschikken. Als het dat is wat bedoeld wordt met ‘opnamevermogen, ga ik volledig akkoord, zoals ik overigens al zo vaak heb gezegd. Bij elke uitbreiding moet de Unie in staat zijn de nieuwe leden te integreren en de bijbehorende veranderingen te assimileren. Daarom heb ik voor dit verslag gestemd. Erger nog dan niet beantwoorden aan de verwachtingen van degenen die graag tot de Unie willen toetreden, zou zijn de verwachtingen van de toetredingslanden en de huidige lidstaten niet in te willigen. Laten wij dan ook inderdaad ons vermogen om nieuwe lidstaten te integreren onder de loep nemen, alvorens nieuwe uitbreidingsronden op gang te brengen. Wij zijn evenwel niet bereid om dit concept te vervormen en te veranderen in iets wat het niet is: een eufemisme om toetreding tegen te gaan.</p>
      <p sl="pt">In dit verband wil ik tot slot nog een punt onderstrepen dat ik al eerder heb verwoord: het uitbreidingsvermogen van de Europese Unie heeft uiteraard haar grenzen, maar het zou een goede zaak zijn als het vermogen van de Europese Unie om ook elders hetzelfde effect te bereiken - te beginnen met onze buren in het Middellandse-Zeegebied - onbeperkt zou blijken. Ofschoon wij deze landen logischerwijs niet in ons midden kunnen opnemen, moeten wij de uitdaging aangaan om ze te ‘integreren’ in onze ruimte, een term waaraan een nieuwe, bredere definitie moet worden gegeven.</p>
    </intervention>
    <intervention id="3-286" speaker_id="4545" name="Catherine Stihler" is_mep="True" mode="written">
      <p sl="en">Hoewel in dit verslag veel zaken staan die bijval verdienen, ligt de nadruk niet op wat er nodig is voor uitbreiding maar op wat de EU misloopt als gevolg van het niet goedkeuren van het Grondwettelijke Verdrag. Hoewel ik hier niet tegen ben, geloof ik niet dat dit een voorwaarde voor toekomstige uitbreiding zou moeten zijn. Daarom onthoud ik mij van stemming.</p>
    </intervention>
  </section>
  <section id="creitem28" title="11. Rectificaties stemgedrag/voorgenomen stemgedrag: zie notulen"/>
  <section id="creitem29" title="12. Goedkeuring van de notulen van de vorige vergadering: zie notulen"/>
  <section id="creitem30" title="13. Gegevensbescherming (debat)">
    <intervention id="3-292" speaker_id="2182" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over gegevensbescherming.</p>
    </intervention>
    <intervention id="3-293" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, kwesties met betrekking tot gegevensbescherming hebben tijdens het Finse voorzitterschap veel aandacht gekregen. Enerzijds is het voorzitterschap uitdagingen aangegaan die met dit onderwerp te maken hadden en vooraf bekend waren, zoals de afhandeling van het kaderbesluit inzake gegevensbescherming in de derde pijler. Anderzijds zijn wij op situaties gestuit waarin het voorzitterschap, gezien de omstandigheden, snel een oplossing moest vinden. Voorbeelden hiervan zijn de onderhandelingen met de Verenigde Staten van Amerika over een nieuwe overeenkomst inzake persoonsgegevens van passagiers (PNR) en de kwestie van de gegevens van bankoverschrijvingen door SWIFT.</p>
      <p sl="fi">Het Finse voorzitterschap is zich ervan bewust dat het Europees Parlement bij verschillende gelegenheden heeft aangegeven het kaderbesluit inzake gegevensbescherming in de derde pijler en de snelle aanneming ervan zeer belangrijk te vinden. Het voorstel voor het kaderbesluit is een van de prioriteiten van ons voorzitterschap op het gebied van justitie en binnenlandse zaken. Het was ons ambitieuze doel om tijdens het Finse voorzitterschap een akkoord over dit kaderbesluit te bereiken.</p>
      <p sl="fi">Wij hebben dit najaar veel tijd en moeite gespendeerd aan de behandeling van dit voorstel voor een kaderbesluit. Tijdens ons voorzitterschap werd de eerste lezing van het kaderbesluit afgerond en was er een tweede en een derde lezing. Bovendien werden het Comité artikel 36 en het Comité van Permanente Vertegenwoordigers verscheidene malen gevraagd om de afzonderlijke kwesties die hiermee verband houden, te onderzoeken.</p>
      <p sl="fi">Ondanks deze inspanningen bleek het tijdsschema te krap te zijn. Het is duidelijk dat er tijdens het Finse voorzitterschap geen consensus meer wordt bereikt en dat het debat over het kaderbesluit tijdens het Duitse voorzitterschap moet worden voortgezet.</p>
      <p sl="fi">Het voorstel voor een kaderbesluit is een uitvoerig en veelzijdig pakket waarvan de effecten op de politiële en strafrechtelijke samenwerking en op de bescherming van gegevens van geregistreerde personen nauwkeurige overwogen moeten worden. Dat bepaalde cruciale vragen nog onbeantwoord zijn, bewijst hoe lastig deze zaak is, ook al is er al veel vooruitgang geboekt. Zo zijn bijvoorbeeld de kwesties met betrekking tot het toepassingsgebied van het kaderbesluit nog niet opgelost. De belangrijkste onbeantwoorde vraag is of de beginselen van gegevensbescherming die in het kaderbesluit zijn opgenomen, ook moeten worden toegepast op het verwerken van gegevens in de lidstaten, en of het toepassingsgebied moet worden beperkt tot grensoverschrijdende informatie, zoals sommige lidstaten willen.</p>
      <p sl="fi">Het was dit najaar ook de taak van het voorzitterschap om te onderhandelen over een nieuwe overeenkomst inzake de overdracht van PNR-gegevens aan de Amerikaanse autoriteiten. De overeenkomst die het resultaat was van deze onderhandelingen komt in grote mate overeen met de inhoud van de overeenkomst uit 2004. De luchtvaartmaatschappijen kunnen goed blijven functioneren en PNR-gegevens aan de Verenigde Staten blijven verstrekken. De Verenigde Staten moeten op hun beurt een toereikend niveau van gegevensbescherming in de toekomst garanderen.</p>
      <p sl="fi">De medio oktober ondertekende overeenkomst is tijdelijk en geldig tot eind juli 2007. Het is de bedoeling dat wij dan een nieuwe, meer permanente regeling voor het afstaan van PNR-gegevens klaar hebben. Wij proberen de onderhandelingen hierover - die niet eenvoudig zullen zijn - zo snel mogelijk te beginnen. Er wordt momenteel een nieuw onderhandelingsmandaat voorbereid.</p>
      <p sl="fi">De betekenis van de nieuwe PNR-overeenkomst, waarover in 2007 onderhandeld moet worden, wordt alleen maar groter in het licht van de gegevens die onlangs zijn gepubliceerd met betrekking tot het Automatic Targeting System (ATS) van de Amerikaanse autoriteiten. Dit systeem verzamelt informatie uit verschillende bronnen, waaronder PNR-gegevens van passagiers die naar de Verenigde Staten vliegen. Het doel hiervan is om makkelijker een risicobeoordeling met betrekking tot passagiers te maken.</p>
      <p sl="fi">Het bestaan van het ATS is bij de Raad en de Commissie bekend sinds september 2005, toen een gezamenlijke beoordeling van de toepassing van de eerste PNR-overeenkomst plaatsvond. Het Amerikaanse Department of Homeland Security maakte het systeem echter pas op 2 november van dit jaar bekend, toen het nieuws in een Amerikaans publicatieblad verscheen.</p>
      <p sl="fi">De compatibiliteit van de huidige en de toekomstige PNR-overeenkomst met het ATS wordt momenteel bestudeerd, vooral met betrekking tot de duur van de opslag van gegevens en het verder doorgeven en de relevantie van gegevens. Het voorzitterschap en de Commissie hebben de Amerikaanse autoriteiten een officieel bericht hierover gestuurd. Het Europees Parlement zal te zijner tijd over de uitkomsten worden geïnformeerd.</p>
    </intervention>
    <intervention id="3-294" speaker_id="photo_generic" name="Franco Frattini" is_mep="True" mode="spoken">
      <p sl="en">vice-voorzitter van de Commissie . - Mijnheer de Voorzitter, zoals u weet hebben de Europese Unie en de Verenigde Staten op 19 oktober een overeenkomst gesloten met betrekking tot de overdracht en uitwisseling van digitale passagiersgegevens door luchtvaartmaatschappijen naar het Amerikaanse ministerie van Binnenlandse Veiligheid.</p>
      <p sl="en">De regering van de Verenigde Staten heeft een aantal garanties gegeven met betrekking tot de bescherming en beveiliging van deze PNR-gegevens. Met het oog daarop is er onrust gerezen naar aanleiding van de informatie die in de afgelopen maand door het Amerikaanse ministerie van Binnenlandse Veiligheid naar buiten is gebracht over het zogenaamde Automated Targeting System. Dit veiligheidsscreeningssysteem maakt een risicobeoordeling van internationale reizigers, en gebruikt daarbij onder andere PNR-gegevens. Uit publicaties van het ministerie van Binnenlandse Veiligheid blijkt dat er een significant verschil is tussen enerzijds de wijze waarop het ATS omgaat met PNR-gegevens en anderzijds het striktere regime voor de Europese PRN-gegevens, overeenkomstig de toezeggingen van dit ministerie.</p>
      <p sl="en">Zoals de Voorzitter zojuist al zei, hebben wij vandaag een brief gestuurd naar de regering van de Verenigde Staten waarin wij om een formele bevestiging vragen van de toezegging dat PNR-gegevens van de EU binnen het ATS worden verwerkt in overeenstemming met de bestaande overeenkomst. De huidige overeenkomst tussen de EU en de VS loopt juli 2007 af. Begin 2007 zal de Commissie de Raad aanbevelen om het voorzitterschap, met steun van de Commissie, onderhandelingen te laten voeren over een nieuwe PNR-overeenkomst met de Verenigde Staten. Ik ga ervan uit dat een nieuwe overeenkomst vergaande gegevensbeveiliging zal garanderen voor alle PNR-gegevens die binnen het kader van deze overeenkomst worden uitgewisseld, zonder dat dit ten koste gaat van de veiligheid van burgers.</p>
      <p sl="en">Ik zal het Europese Parlement op de hoogte houden van de voorbereidingen met betrekking tot het ontwerpmandaat, dat ik voor eind maart 2007 verwacht te ontvangen. Tot die tijd blijft mijn uitgangspunt dat reizigers moeten weten wanneer hun PNR-gegevens worden doorgegeven aan autoriteiten van niet-lidstaten. Dit maakt namelijk nadrukkelijk onderdeel uit van de toezegging van het ministerie van Binnenlandse Veiligheid.</p>
      <p sl="en">We hebben een internationale overeenkomst nodig die door de burgers aan beide zijden van de Atlantische oceaan en de democratisch gekozen afgevaardigden van beide landen wordt gedragen. Ik heb al vaak gezegd dat het belangrijk is een evenwicht te vinden tussen veiligheidsmaatregelen enerzijds en bescherming van onvervreemdbare mensenrechten anderzijds.</p>
      <p sl="en">De Commissie zal het voorzitterschap bijstaan tijdens dergelijke onderhandelingen over toekomstige PNR-overeenkomsten met niet-lidstaten en ervoor zorgen dat de veiligheidskwesties op de juiste wijze worden aangepakt via de overdracht en de correcte toepassing van PNR-gegevens. Tegelijkertijd zal zij ervoor zorgen dat de persoonsgegevens uit hoofde van artikel 8 van het Handvest gegarandeerd blijven.</p>
      <p sl="en">Ten slotte is er tijdens de bijeenkomst van de ministeriële trojka van 6 november 2006 een contractgroep op hoog niveau opgericht voor het uitwisselen van informatie over en de bescherming van persoonsgegevens voor doeleinden van ordehandhaving. Aan beide zijden van de Atlantische Oceaan is er een duidelijke behoefte aan meer samenwerking op dit vlak.</p>
      <p sl="en">Ik zou ook voor een hecht en doorlopend contact tussen deze nieuwe contactgroep, het Europese Parlement en het Congres van de Verenigde Staten willen pleiten. Wij hebben zowel een breed perspectief als een langetermijnvisie nodig om samen met de Verenigde Staten de terroristische dreiging aan te kunnen pakken, en tegelijkertijd de individuele rechten van personen te kunnen garanderen zonder dat hun veiligheid in gevaar wordt gebracht.</p>
      <p sl="en">Wat meer in het algemeen het door de fungerend voorzitter genoemde onderwerp betreft, blijf ook ik de Raad aanmoedigen om zo snel mogelijk het voorstel aan te nemen dat ik vijftien maanden geleden heb ingediend over gegevensbescherming in de derde pijler. Ik reken hierbij op de steun van het komend Duitse voorzitterschap.</p>
      <p sl="en">Wij hebben te maken met een algemeen probleem en een algemene dreiging. Terrorisme zal ook in de komende maanden en jaren onderdeel uitmaken van onze dagelijkse werkelijkheid. Alleen met een zeer solide strategie en een evenwichtige samenwerking met onze belangrijkste internationale, transatlantische partner zal het mogelijk zijn om deze moderne vorm van totalitarisme tegen de democratie in te dammen of te elimineren.</p>
    </intervention>
    <intervention id="3-295" speaker_id="2110" name="Charlotte Cederschiöld" is_mep="True" mode="spoken">
      <p sl="sv">namens de PPE-DE-Fractie. - Mijnheer de Voorzitter, de Fractie van de Europese Volkspartij (Christen-democraten) en Europese Democraten geeft steun aan de aanbeveling van mevrouw in ’t Veld met betrekking tot het gebruik van passagiersgegevens. Ook wij verkiezen de Canadese overeenkomst boven die van de VS. Wij hopen bovendien dat de transatlantische samenwerking verbeterd zal worden, en wat dat betreft hebben wij vertrouwen in het engagement van commissaris Frattini. Wij nemen evenwel niet aan dit debat deel om commentaar te leveren op krantenartikelen, maar om de Commissie tot vaart te manen bij haar besluit over de voorschriften inzake gegevensbescherming, ook indien die voorschriften een domino-effect zouden hebben voor de ministers van Justitie in de derde pijler. Dat is beter dan het enkel beperken van de rechten van maatschappijen in het kader van de eerste pijler, zoals nu het geval is.</p>
      <p sl="sv">Met de grondrechten moet ook consumentenbescherming worden gegarandeerd, ongeacht de structuur van het Verdrag. Het Europees Handvest van de grondrechten dekt ook gegevensbescherming, evenals het Verdrag van de Raad van Europa tot bescherming van rechten van de mens en de fundamentele vrijheden, waarin het recht op bescherming van het privé-leven is opgenomen. Dit is bovendien een beginsel dat door alle drie de instellingen van de EU en door alle lidstaten wordt onderschreven. Elke lidstaat heeft wetgeving inzake gegevensbescherming en een autoriteit voor gegevensbescherming. Daar hebben wij ook op Europees vlak behoefte aan. Het Parlement en de Raad waren het daar in september reeds over eens, maar tot nu toe is er niets gebeurd.</p>
      <p sl="sv">De EU heeft vooruitgang geboekt in de strijd tegen criminaliteit en terrorisme. Het volgende dat nodig is, is gegevensbescherming op het niveau van de jurisprudentie van de Raad van Europa of - wat nog beter zou zijn - op het niveau van de lidstaat met de beste gegevensbescherming. Het Parlement speelt altijd zijn rol als het gaat om de ontwikkeling van het rechtenbereik. Het visuminformatiesysteem, het Schengen-informatiesysteem en Europol zijn geen uitzonderingen.</p>
      <p sl="sv">Elke instelling die gegevensbescherming dwarsboomt, loopt praktisch gezien het gevaar een hinderpaal te worden voor een effectieve strijd tegen criminaliteit. Het is niet: ‘of … of’, dat hier van toepassing is, maar ‘zowel … als’.</p>
      <p sl="sv">Als de Raad steun geeft aan de criteria inzake proportionaliteit en noodzakelijkheid, waarom zegt hij dat dan niet? Is de Raad soms bezorgd dat het Europese Hof van Justitie de grondrechten zou verdedigen? Welke wetgeving zou dan in het gedrang komen? Wanneer krijgen wij het voorstel inzake gegevensbescherming op het gebied van misdaadbestrijding? De Raad heeft hier een verantwoordelijkheid en moet de mensen antwoorden.</p>
    </intervention>
    <intervention id="3-296" speaker_id="4313" name="Martine Roure" is_mep="True" mode="spoken">
      <p sl="fr">namens de PSE-Fractie. - Mijnheer de Voorzitter, mijnheer de vice-voorzitter van de Commissie, mevrouw de minister, de invoering van een automated targeting system - het zogenaamde ATS - door de Amerikaanse autoriteiten betekent dat er een gigantische gegevensbank wordt gecreëerd met de gegevens van de Europese burgers die het grondgebied van de Verenigde Staten betreden. Nogmaals wordt duidelijk gemaakt dat Europa een andere aanpak wenst te volgen op dit gebied en dat de noodzaak van een betere bescherming van het privé-leven van de Europese burgers en de persoonsgegevens steeds dringender wordt.</p>
      <p sl="fr">Ons inziens kan de strijd tegen het terrorisme niet efficiënt zijn als wij iedereen als potentiële misdadiger behandelen. Dit systeem brengt eveneens reële discriminatierisico’s met zich mee. Wij willen trouwens graag weten hoe dat systeem werkt met de behandeling van PNR-gegevens. Zal dit invloed uitoefenen op de onderhandelingen over de overeenkomst die er in 2007 moet komen? De gegevens van het ATS zullen gedurende veertig jaar worden bewaard. Willen de Amerikanen soms hetzelfde voor de PNR-gegevens? Zal de PNR-overeenkomst de Europese burgers eindelijk de mogelijkheid geven om hun rechten op bescherming van hun privé-leven voor een Amerikaanse rechtbank af te dwingen, hetgeen ze momenteel niet kunnen? Het is dus van essentieel belang dat wij een proces van parlementaire dialoog met onze collega’s van het Amerikaans Congres op gang brengen, opdat wij samen een gemeenschappelijke aanpak voor de bescherming van het recht op veiligheid en de bescherming van de persoonsgegevens van onze burgers kunnen uitwerken.</p>
      <p sl="fr">Ik wil u eraan herinneren dat wij hier een jaar geleden dagelijks hebben gedebatteerd over gegevensbewaring, en ik heb toen in het kader van dat debat reeds gewezen op de noodzaak het kaderbesluit inzake gegevensbescherming in het kader van de derde pijler aan te nemen. Wij hebben toen een amendement op de wetgevingsresolutie aangenomen waarin werd gezegd dat de toegang tot de gegevens geregeld moest worden met dit kaderbesluit. Ik moet erkennen dat het Fins voorzitterschap echte inspanningen hiertoe heeft ondernomen. In de Raad wordt er nu veel intensiever over gesproken.</p>
      <p sl="fr">Toch zijn wij uitermate bezorgd over de wending die de besprekingen tussen de lidstaten nemen. Wij vrezen dat de Raad dit kaderbesluit van heel zijn inhoud zal ontdoen. Wij kunnen geen akkoord aanvaarden dat is gegrondvest op de kleinst gemeenschappelijke noemer. Het kaderbesluit moet een hoog niveau van gegevensbescherming verzekeren. Daarin moeten de beginselen die ten grondslag liggen aan de communautaire richtlijn op dit gebied worden overgenomen en moet natuurlijk rekening worden gehouden met de specifieke kenmerken van het politiewerk. Wij kunnen evenwel in geen geval akkoord gaan met een niveau van gegevensbescherming dat lager is dan het niveau van richtlijn 95/46/EG en Verdrag nr. 108 van de Raad van Europa, dat eveneens bindend is voor de lidstaten. Snelheid is noodzakelijk maar daardoor mag de kwaliteit van het kaderbesluit niet in gevaar worden gebracht.</p>
      <p sl="fr">Wij willen een open en eerlijk debat, dat ons in staat stelt een akkoord te bereiken zonder dat de problematische artikelen worden geschrapt. Wij dringen er met name op aan dat in het kader van dit instrument de overdracht van gegevens naar derde landen en naar particuliere partijen wordt behandeld. Natuurlijk vinden wij het jammer dat wij niet zijn geïnformeerd over de discussies in de Raad en wij betreuren het dat het unaniem in dit Parlement aangenomen advies totaal niet in ogenschouw is genomen tijdens de onderhandelingen in de Raad.</p>
      <p sl="fr">Het Europees Parlement heeft echter blijk gegeven van zijn volwassenheid en verantwoordelijkheidsbesef. Wij kunnen trouwens het visuminformatiesysteem niet in werking laten treden als wij niet de garantie hebben dat het kaderbesluit inzake gegevensbescherming wordt aangenomen.</p>
      <p sl="fr">Ik wil nog preciseren dat dit geen chantage is. Wij willen enkel nogmaals duidelijk uiting geven aan de vastberadenheid van een democratisch gekozen Parlement.</p>
    </intervention>
    <intervention id="3-297" speaker_id="28266" name="Sophia in 't Veld" is_mep="True" mode="spoken">
      <p sl="en">namens de ALDE-Fractie. - Mijnheer de Voorzitter, ik was hoogst verbaasd toen mevrouw Lehtomäki vertelde dat ze al sinds 2005 op de hoogte was van het Automated Targeting System . Ik weet zeker dat onze collega’s in het Amerikaanse Congres dat heel interessant zullen vinden, omdat ze er pas ongeveer een maand geleden achter zijn gekomen en ze woedend waren dat dit systeem, tegen de uitdrukkelijke wens van het Amerikaanse Congres in, in het geheim al vier jaar in gebruik was. Ik zou graag zien dat u ons dat uitlegde, mevrouw Lehtomäki.</p>
      <p sl="en">In de tweede plaats, hoe kan het dat de Europese burgers niet op de hoogte waren, als u er al sinds 2005 vanaf wist? Dit is niet alleen een duidelijke schending van de PNR-overeenkomst, maar ook van de rechten van EU-burgers. Als rechtvaardiging voor het verzamelen van deze gegevens met dit ATS noemt iedereen de bestrijding van terrorisme. Laten we eens kijken naar de tekst van het voorstel van het ATS. Het gaat om werkgevers die sollicitanten willen screenen, bedrijven die een audit willen doen, overheidsinstanties die vergunningen verstrekken en de aanvragers willen screenen. Het gaat veel verder dan de bestrijding van terrorisme en ik vind dat onaanvaardbaar.</p>
      <p sl="en">U vroeg terecht aan de Amerikaanse overheid wat het verband is tussen dit ATS en de PNR-overeenkomst. Maar ik denk dat u het Europese publiek ook verschuldigd bent ervoor te zorgen dat deze vraag wordt gepubliceerd. Het Europees Parlement moet een kopie van die brief krijgen en u moet een verklaring aan de pers afleggen en het Europese publiek uitleggen wat er met hun gegevens gebeurt.</p>
      <p sl="en">Verder zou ik graag willen weten of het klopt dat PNR-gegevens sinds 2002, dat wil zeggen twee jaar voor de PNR-overeenkomst, in het ATS zijn ingevoerd. Ik zou ook graag willen weten of dit aan de orde is geweest op de twee informele bijeenkomsten van 6 november en 13 december - dat wil zeggen vandaag - en of u antwoord hebt gekregen van de Amerikaanse autoriteit. Ik wil graag weten of gegevensbescherming op de agenda stond en zo ja, op grond waarvan. Ik zou ook graag antwoord krijgen van zowel de Commissie als de Raad op de vraag of het Europees Parlement en het Amerikaanse Congres in de toekomst deel zullen uitmaken van de contactgroep op hoog niveau.</p>
      <p sl="en">Dan wil ik graag weten of de Raad en de Commissie vergelijkbare databases of programma’s in andere landen kennen. Wat als bijvoorbeeld niet onze Amerikaanse vrienden maar de Russen een dergelijk programma opzetten, wat zouden we dan doen? Ik denk ook dat deze zaken duidelijk laten zien dat er niet alleen een Europese regeling voor gegevensbescherming nodig is, maar een mondiale norm die niet alleen passagiersgegevens maar ook onze bankgegevens, onze telecommunicatiegegevens en wie weet welke andere gegevens nog meer beschermt.</p>
      <p sl="en">Wat de PNR betreft, zouden de Commissie en de Raad tot slot kunnen bevestigen dat het ‘push-systeem’ voor het einde van deze maand wordt getest, zoals overeengekomen? Zouden ze ook kunnen bevestigen - want ik ben onlangs nog in de Verenigde Staten geweest en als passagier ben ik absoluut niet op de hoogte gesteld van het PNR-programma of mijn rechten - dat passagiers geïnformeerd zullen worden?</p>
      <p sl="en">Een laatste vraag: kan de Raad bevestigen dat het Europees Parlement formeel zal worden geraadpleegd over het mandaat voor de toekomstige PNR-overeenkomst?</p>
    </intervention>
    <intervention id="3-298" speaker_id="4504" name="Kathalijne Maria Buitenweg" is_mep="True" mode="spoken">
      <p sl="nl">namens de Verts/ALE-Fractie . - Voorzitter, ik sluit me aan bij Sophia in 't Veld. Het is inderdaad nogal heftig wat u hier heeft gezegd, dat u eigenlijk al meer dan een jaar op de hoogte was van dit systeem. Ik wil weten of dit inderdaad ook in de Raad is besproken en of de Europese Commissie dat ook wist? Ik wil ook weten wat dit voor gevolgen heeft gehad voor de PNR-discussie? Een aantal PNR-gegevens, begrijp ik, worden gebruikt voor het nieuwe systeem. Voor het PNR-systeem is met veel moeite een uiterste datum voor de opslag van gegevens overeengekomen. Nu worden die gegevens dus in een nieuw systeem gebruikt en daar kunnen ze dan vervolgens voor 40 jaar worden opgeslagen. Ik vraag me dus wel af of dat daar ook in is meegenomen.</p>
      <p sl="nl">Sowieso is er wel heel veel vreemds aan de gang, ook met die PNR-gegevens. Wij hebben allemaal afspraken gemaakt, over die maximum opslag, over de beperkte definitie waarvoor ze gebruikt mogen worden. Vervolgens is er dan een Side Letter , een brief van de Amerikanen waarin ze zeggen, "oh what the hell , als wij het toch voor andere dingen kunnen gebruiken, dan doen we het ook voor other risks , als we meer dan die 34 informatievelden willen opgebruiken, dan doen we dat ook". Het enige antwoord van de Raad is dan: ja, maar wij willen toch dat mensenrechten gerespecteerd worden en jullie zeggen niets van wat nu de status van die brief is. Denken jullie dat die brief er echt voor niets is, of is dat nu de brief over hoe de Amerikanen die gegevens toch gaan gebruiken? Graag wil ik van u horen hoe u denkt over de status van die brief.</p>
      <p sl="nl">En wilt u nu ook alleen weer opnieuw een formal confirmation , zoals de Commissie zegt, om te zeggen dat het nu formally confirmed is; de regering Bush zal dan ongetwijfeld zeggen dat zij alle regels handhaven. Gaat u nu ook kijken of het technisch echt mogelijk is dat die PNR-gegevens inderdaad maar voor die beperkte tijd worden opgeslagen? Gaat u kijken of dat mogelijk is? Volgens mij is dat namelijk helemaal niet mogelijk in dat systeem?</p>
      <p sl="nl">Ik wil inderdaad ook kijken naar het PNR-mandaat, want dat zal de komende maanden al geschreven moeten worden en ik hoop dat dat hier in het Parlement wordt besproken. Tot slot: ik hoorde dat er ook bilateraal gesproken wordt tussen de Verenigde Staten en een aantal lidstaten over een nieuw PNR akkoord. Als dat waar is, dan ondergraven wij onszelf natuurlijk volledig, want dan gaan de Verenigde Staten met een land dat hen het meest tegemoetkomt, een deal sluiten en dan kan vervolgens de rest zich daarbij aansluiten. Is dit een onderwerp van gesprek geweest in de Raad en kunt u mij bevestigen dat er geen bilateraal akkoord gesloten zal worden tussen de Verenigde Staten en willekeurig welke lidstaat van de EU?</p>
    </intervention>
    <intervention id="3-299" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, dit debat ging in de eerste plaats over het werk met betrekking tot het kaderbesluit van de Europese Unie en, zoals ik in mijn openingstoespraak zei, zal dit werk onder het Duitse voorzitterschap worden voortgezet. Wij hebben hard gewerkt om het kaderbesluit tot stand te brengen, maar helaas krijgen wij het dit najaar nog niet af.</p>
      <p sl="fi">Wat de gegevensuitwisseling tussen de Europese Unie en de Verenigde Staten en het actuele debat daarover betreft, moet ik eerst zeggen dat de lidstaten als onafhankelijke landen natuurlijk overeenkomsten met andere landen kunnen sluiten over zaken die onder hun eigen soevereine bevoegdheid vallen. Daarin zijn zij vrij en de Raad heeft niet de macht zich te bemoeien met alle bilaterale betrekkingen van de lidstaten, en zal er dan ook geen standpunt over innemen.</p>
      <p sl="fi">Wat de PNR-overeenkomst van de Europese Unie en het hiermee nauw verbonden Amerikaanse ATS-systeem betreft, bekijken wij nu, zoals ik in mijn openingstoespraak zei, of het ATS-systeem en het PNR-systeem compatibel zijn. Wij hebben de Verenigde Staten dus om opheldering over deze compatibiliteit gevraagd en gisteren nog heeft het voorzitterschap op de bijeenkomst van de Senior Level Group tussen de Europese Unie en de Verenigde Staten onze grote zorg geuit over de mogelijkheid dat het ATS-systeem niet voldoet aan de bepalingen van de PNR-overeenkomst en de undertakings . Wij hebben dus in veel opzichten aandacht aan deze zaak besteed en wachten op een antwoord van de Verenigde Saten op dit verzoek. Zoals ik zei en zoals ook commissaris Frattini in zijn toespraak zei, zal het Europees Parlement over de ontwikkelingen worden geïnformeerd zodra het antwoord komt en de gesprekken vorderen.</p>
    </intervention>
    <intervention id="3-300" speaker_id="4504" name="Kathalijne Maria Buitenweg" is_mep="True" mode="spoken">
      <p sl="en">Mijnheer de Voorzitter, ik ben heel nieuwsgierig. Mevrouw de fungerend voorzitter, u zegt dat u nu bezorgd bent over het feit dat het nieuwe systeem en de PNR misschien niet compatibel zijn, maar u hebt ook gezegd dat u al sinds 2005 op de hoogte bent van het systeem. De nieuwe PNR-overeenkomst dateert van nadien, dus waarom was u daar niet bezorgd over terwijl u ervan afwist en heeft u toch een overeenkomst met de VS gesloten?</p>
    </intervention>
    <intervention id="3-301" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, ik denk dat u wilt dat ik hier nu op antwoord, terwijl over twee en een half uur vanmiddag het vragenuur met vragen aan de Raad plaatsvindt. Ik kan zeggen dat de compatibiliteit tussen ATS en PNR nu wordt onderzocht. Wij moeten beseffen dat wanneer er nog slechts sprake is van een onderzoek, er ook nog geen aanwijzingen zijn dat ze niet compatibel zijn. Wij moeten er niet automatisch van uitgaan dat ze niet compatibel zijn: er wordt nu onderzoek naar gedaan.</p>
    </intervention>
    <intervention id="3-302" speaker_id="28266" name="Sophia in 't Veld" is_mep="True" mode="spoken">
      <p sl="en">Mijnheer de Voorzitter, het spijt me dat de Raad opnieuw op geen enkele vraag heeft geantwoord. Ik had graag schriftelijke antwoorden op mijn vragen en ik wil nu graag weten of we de tekst van de vraag van de Raad kunnen krijgen en of de Raad de burgers van Europa op de hoogte zal stellen.</p>
    </intervention>
    <intervention id="3-303" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, zoals ik zei, is het belangrijkste in deze fase natuurlijk wat de Verenigde Staten zullen antwoorden op het verzoek dat wij samen met de Commissie hebben gedaan. Wat de procedure betreft heeft het Parlement de mogelijkheid de Raad op een andere manier vragen te stellen.</p>
    </intervention>
    <intervention id="3-304" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Mijnheer de Voorzitter, dames en heren, zoals de vertegenwoordiger van het voorzitterschap zojuist heeft opgemerkt, zullen veel vragen een antwoord krijgen zodra wij een gedetailleerd antwoord ontvangen op de brief die wij vandaag gezamenlijk verzonden hebben.</p>
      <p sl="it">Ik wil u zeggen dat het hier gaat om een specifiek verzoek. Ik heb geen enkel probleem, mits het voorzitterschap ermee akkoord gaat en er een formeel verzoek van het Parlement komt, om een kopie ter beschikking te stellen van de brief die is verzonden naar de Amerikaanse regering. Zodoende kan iedereen zien in welke bewoordingen onze vragen gesteld zijn. Ik wil hier nog aan toevoegen dat wij geen onderzoek verrichten naar de Verenigde Staten. De Verenigde Staten zijn een soeverein land en onze voornaamste internationale bondgenoot in de strijd tegen het terrorisme. Het gaat ons er alleen maar om te weten te komen of een overeenkomst al dan niet nageleefd wordt. Dat is een heel eenvoudig punt en hopelijk krijgen wij daar spoedig een antwoord op.</p>
      <p sl="it">Zoals verwacht, zal het PNR-systeem nog vóór eind december getest worden. Als er geen sprake is van naleving van de overeenkomsten, zullen wij dat merken zodra de termijnen verstreken zijn. Ik geloof dat wij dan ook de mogelijkheid krijgen om een evaluatie te maken van deze eerste test, die bevestigd is in de op 19 oktober ondertekende overeenkomst.</p>
      <p sl="it">Het is dus duidelijk, zoals mevrouw in ’t Veld heeft opgemerkt, dat de informatie moet worden doorgegeven aan de passagiers, aangezien afgesproken is dat dit een noodzakelijke informatie is. De test die met de PNR uitgevoerd zal worden, heeft ook de bedoeling een precies antwoord te geven op deze toezegging van de Amerikaanse autoriteiten.</p>
      <p sl="it">Ik ben van mening dat er geen bilaterale overeenkomsten tussen de Verenigde Staten en de lidstaten moeten komen en dat de lidstaten overgehaald moeten worden om af te wachten en mee te werken aan de Europese onderhandelingen. Het spreekt vanzelf dat Europese onderhandelingen veel meer zoden aan de dijk zetten dan onderhandelingen van afzonderlijke lidstaten.</p>
      <p sl="it">Als Europese onderhandelaars zullen wij meer kans op succes krijgen, naarmate wij meer aanmoediging en politieke ruggensteun krijgen. Het is duidelijk dat de Verenigde Staten belang hebben bij een sterke politieke onderhandelingspartner, maar ze moeten geen partner hebben die hen als een gevaar beschouwt. Ikzelf beschouw de Verenigde Staten niet als een gevaar, vandaar dat ik me zal inzetten voor Europese onderhandelingen, die volgens mij veel efficiënter zijn dan nationale besprekingen. Ik ben eveneens voor betrokkenheid van het Europees Parlement en het Amerikaans Congres.</p>
      <p sl="it">Mevrouw in ’t Veld heeft een thema aan de orde gesteld dat ook politiek van aard is. Als het Europees Parlement en het Amerikaanse parlement gezamenlijk vragen om geïnformeerd te worden en als ze vragen om mee te mogen werken met de werkgroep op hoog niveau die wij hebben gevormd, dan zullen zij mijn goedkeuring wegdragen. Maar uiteraard ben ik niet de enige die deel uitmaakt van die werkgroep.</p>
      <p sl="it">Het zou nuttig zijn als de twee parlementen, het Europees Parlement en het Congres van de Verenigde Staten, met elkaar samenwerkten. Dit moet dan wel gauw gebeuren, want als wij vanaf het begin van het voorjaar willen onderhandelen over een nieuwe overeenkomst, moeten wij ervoor zorgen dat de twee parlementen nog vóór eind februari of begin maart in kennis worden gesteld van onze bedoelingen.</p>
      <p sl="it">Het laatste punt betreft het onderhandelingsmandaat. Ik heb bij verschillende andere gelegenheden gezegd dat ik geen enkel bezwaar heb om eerst het Parlement te informeren over het onderwerp van het onderhandelingsmandaat dat de Raad ons voor de nieuwe PNR zal geven. Dit hangt niet alleen van mij af, maar ik geloof wel dat informatieverstrekking aan het Parlement een manier is om een sterkere politieke consensus te kweken als wij met de Amerikanen gaan onderhandelen.</p>
    </intervention>
    <intervention id="3-305" speaker_id="2182" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem31" title="14. Voorbereiding van de Europese Raad (14 en 15 december 2006) (debat)">
    <intervention id="3-308" speaker_id="28267" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de voorbereiding van de Europese Raad van 14 en 15 december, dat wil zeggen de Raad die morgen begint.</p>
    </intervention>
    <intervention id="3-309" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, ik wil u bedanken voor de gelegenheid die u mij biedt om hier in het Parlement vooraf te mogen debatteren over de Europese Raad van 14 en 15 december. De hoofdthema's van de Top van morgen zijn de uitbreiding, een doeltreffender besluitvorming op het gebied van justitie en binnenlandse zaken en het immigratiebeleid.</p>
      <p sl="fi">De staatshoofden en regeringsleiders zullen in de Europese Raad een grondig debat voeren over hoe het verder moet met de uitbreiding van de Europese Unie. De Europese Raad van juni gaf het voorzitterschap een duidelijk mandaat om dit debat te organiseren. De uitbreidingsstrategie, die de Commissie op 8 november heeft gepubliceerd, en het grondige debat dat afgelopen maandag in de Raad Algemene Zaken en Buitenlandse Betrekkingen werd gevoerd, vormen een goede basis voor de debatten in de Europese Raad.</p>
      <p sl="fi">Zoals ik hier vanmorgen zei, heeft het debat over de uitbreiding tot doel de toezeggingen te bevestigen die wij hebben gedaan aan Kroatië en Turkije, waarmee wij nu toetredingsonderhandelingen voeren, en de landen van de Westelijke Balkan.</p>
      <p sl="fi">Het is de bedoeling dat het uitbreidingsdebat in de Europese Raad resulteert in een nieuw akkoord tussen de lidstaten over de voortgang van het uitbreidingsproces. Dit akkoord zal gebaseerd zijn op de uitbreidingsstrategie van de Commissie: nakoming van de toezeggingen, voorwaardelijkheid en doeltreffender voorlichting. Tegelijkertijd moet er rekening worden gehouden met het vermogen van de Europese Unie om nieuwe leden op te nemen.</p>
      <p sl="fi">De uitbreiding is niet het enige onderwerp van de morgen beginnende Top dat van grote invloed is op de toekomst van de Europese Unie. Tijdens het diner van de Europese Raad zal premier Vanhanen zijn collega's zijn beoordeling geven van het vertrouwelijke overleg dat tijdens ons voorzitterschap is gevoerd over de toekomst van het Grondwettelijk Verdrag. Hij zal ook de belangrijkste algemene conclusies van dit overleg presenteren.</p>
      <p sl="fi">Het was de bedoeling van het Finse voorzitterschap om het debat over het Grondwettelijk Verdrag in actiever vaarwater te brengen na een jaar van stilte. Er heeft nu overleg plaatsgevonden met alle lidstaten, evenals met Roemenië en Bulgarije, die op 1 januari 2007 tot de Europese Unie toetreden. Het is goed om te zien dat het interne debat in de lidstaten is begonnen en intensiever wordt. Het is nog te vroeg om kant-en-klare oplossingen te zoeken, maar er zijn bepaalde prioriteiten te bespeuren in de standpunten van de lidstaten. Wij zullen het komende Duitse voorzitterschap onze gedetailleerde analyse geven, die als basis zal dienen voor de voortzetting van het werk.</p>
      <p sl="fi">Een conclusie die van wezenlijk belang is voor de toekomst, is dat alle lidstaten van mening zijn dat de Verdragen moeten worden herzien om een goede werking van de Europese Unie te waarborgen. Wij moeten nu samen overwegen hoe wij het beste verder kunnen gaan. Wij moeten een formule bedenken waar iedereen het mee eens is.</p>
      <p sl="fi">Het Finse parlement heeft het Grondwettelijk Verdrag begin deze maand aangenomen en de president van de Republiek Finland besloot het vorige week te ratificeren. Op die manier werd Finland de zestiende lidstaat die het Verdrag ratificeerde. Hiermee willen wij het signaal geven dat het Grondwettelijk Verdrag naar onze mening een evenwichtig geheel is. Het vormt een goede basis voor het vinden van een oplossing die voor alle lidstaten aanvaardbaar is.</p>
      <p sl="fi">De burgers verwachten van de Europese Unie doeltreffende maatregelen in de strijd tegen internationale misdaad, mensenhandel en terrorisme. Het is echter heel duidelijk geworden dat de Europese Unie momenteel niet in staat is de verwachtingen van de burgers op de best mogelijke manier waar te maken.</p>
      <p sl="fi">Wij stuiten keer op keer op het feit dat een kleine minderheid van lidstaten met hun vetorecht besluiten kunnen tegenhouden. Het is helaas maar al te gemakkelijk hier voorbeelden van te geven: de onderhandelingen over het Europees arrestatiebevel duurde meer dan drie jaar; de afgelopen twee jaar hebben wij geen vooruitgang geboekt in de behandeling van een kaderbesluit inzake racismebestrijding; de onderhandelingen over het ontwikkelen van grensoverschrijdend politieonderzoek liepen vast. Helaas werd vorige week ook het kaderbesluit inzake het overbrengen van gevangenen verworpen door het verzet van één lidstaat.</p>
      <p sl="fi">Dergelijke voorbeelden maken duidelijk waarom het Finse voorzitterschap het verbeteren van de besluitvorming, vooral als het gaat om meer veiligheid voor de burgers, tot een van zijn speerpunten had gemaakt. Wij kregen een duidelijk mandaat hiervoor van de Europese Raad van juni.</p>
      <p sl="fi">Samenwerking op politieel en strafrechtelijk gebied is een lastig terrein. De bereidheid van de lidstaten om compromissen te sluiten is bij veel belangrijke zaken helaas zeer gering, omdat zij met hun vetorecht nog op het laatste moment kunnen verhinderen dat er een besluit wordt genomen. De onderhandelingen leveren magere resultaten en weinig vooruitgang op.</p>
      <p sl="fi">Sommige lidstaten hebben gezegd dat de Europese Unie niet moet streven naar doeltreffender besluitvorming, maar naar betere, concrete samenwerking. Actie zou de beste manier zijn om gemeenschappelijke zaken te regelen. Praktische samenwerking moet echter gebaseerd zijn op gemeenschappelijke afspraken en het is voor ons zeer moeilijk om juist deze afspraken te maken. Dit probleem mag niet worden genegeerd.</p>
      <p sl="fi">Gebleken is dat niet alleen de burgers maar ook de lidstaten gefrustreerd zijn over de wijze waarop de Europese Unie functioneert. Dit heeft ertoe geleid dat steeds meer lidstaten de mogelijkheid overwegen om over te stappen op het model van de versterkte samenwerking. Sommige lidstaten hebben besloten hun samenwerking te bevorderen buiten de structuren van de Europese Unie om, waarvan het verdrag van Prüm een goed voorbeeld is.</p>
      <p sl="fi">Om de besluitvorming doeltreffender te maken, heeft Finland voorgesteld om op politieel en strafrechtelijk gebied over te stappen op besluitvorming met gekwalificeerde meerderheid. Die mogelijkheid wordt reeds door de huidige Verdragen geboden, maar tijdens het Finse voorzitterschap is duidelijk geworden dat de lidstaten deze oplossing niet zien zitten. Wij zijn echter nog steeds van mening dat wij bij de samenwerking op politieel en strafrechtelijk gebied een besluitvormingsmodel nodig hebben dat doeltreffender, opener en verantwoordelijker is.</p>
      <p sl="fi">Wij willen daarom tot het eind toe gebruik maken van de mogelijkheden van het mandaat, dat wij afgelopen juni hebben gekregen, om de besluitvorming doeltreffender te maken. Het is de bedoeling dat er in de Europese Raad wordt gesproken over het doeltreffender maken van de besluitvorming op het gebied van justitie en binnenlandse zaken. Wij hopen dat de staatshoofden en regeringsleiders zich zullen verbinden tot het zoeken naar een oplossing van dit probleem, dat al een keer is opgelost in de onderhandelingen over het Grondwettelijk Verdrag.</p>
      <p sl="fi">Het Europees Parlement heeft zijn standpunten hierover heel duidelijk gemaakt. Het voorzitterschap heeft grote waardering voor de toespraak van de heer Borrell op de informele Top van Lahti, toen u, mijnheer de Voorzitter, het standpunt van het Europees Parlement naar voren hebt gebracht en duidelijk hebt gemaakt dat de besluitvorming op het gebied van justitie en binnenlandse zaken doeltreffender moet worden gemaakt.</p>
      <p sl="fi">Tijdens het Finse voorzitterschap is veel werk gedaan voor diverse immigratiekwesties. Er is veel vooruitgang geboekt bij het implementeren van een alomvattende benadering. Het is gebleken dat dit de juiste manier is om dit onderwerp aan te pakken. Immigratie is op dit moment een van de grootste uitdagingen van de Europese Unie, maar zij biedt ook mogelijkheden.</p>
      <p sl="fi">Tijdens het Finse voorzitterschap is speciale aandacht besteed aan de samenwerking met de Afrikaanse landen. Wij hebben twee geslaagde ministeriële conferenties over immigratie en ontwikkeling georganiseerd. Bovendien heeft Frontex, het Europees Agentschap voor de grensveiligheid, succesvolle operaties aan de zuidgrenzen van de Europese Unie gecoördineerd.</p>
      <p sl="fi">De volgende belangrijke stap is de beginselen van een alomvattende benadering toe te passen op andere geografische regio's en de dimensie ervan naar andere politieke sectoren uit te breiden.</p>
      <p sl="fi">Wij hebben consequent benadrukt dat de Europese Unie een alomvattend beleid voor immigratiebeheer moet kunnen ontwikkelen, waarin rekening wordt gehouden met de kwesties van zowel legale als illegale immigratie, maar ook met integratie.</p>
      <p sl="fi">Het is de bedoeling dat in de morgen beginnende Europese Raad de prioriteiten voor volgend jaar worden vastgesteld. De overeengekomen maatregelen zullen gebaseerd zijn op de twee mededelingen van de Commissie van afgelopen week.</p>
      <p sl="fi">Het is belangrijk dat wij afspraken maken over niet alleen langetermijnmaatregelen maar ook maatregelen die de Europese Unie kan nemen om te reageren op plotselinge en onverwachte immigratiestromen.</p>
      <p sl="fi">Aangezien er tijdens het Finse voorzitterschap slechts één officiële bijeenkomst van de Europese Raad plaatsvindt, wordt er veel verwacht van de conclusies van deze bijeenkomst. Wij zijn echter reeds geruime tijd de mening toegedaan dat de staatshoofden en regeringsleiders de conclusies van de Europese Raad moeten zien als een echt eindresultaat van hun debatten. De conclusies mogen niet slechts een opsomming zijn van alle hangende en behandelde zaken. Daarom zijn wij er bij de voorbereiding van de Europese Raad van uitgegaan dat de conclusies alleen de zaken moeten bevatten waar de staatshoofden en regeringsleiders daadwerkelijk over hebben gesproken en waarover politieke richtsnoeren zijn opgesteld voor toekomstig werk.</p>
      <p sl="fi">Aldus zal in de conclusies van de Europese Raad worden verwezen naar niet alleen de genoemde gespreksonderwerpen, maar ook innovatiebeleid, energiebeleid en klimaatverandering, als follow-up van de bijeenkomst van de staatshoofden en regeringsleiders in Lahti. Dit zijn belangrijke thema's voor de toekomst van de Europese Unie en de Europese Raad zal op zijn volgende bijeenkomst in het voorjaar evalueren hoe het werk op al deze gebieden vordert.</p>
      <p sl="fi">Tijdens het diner van de ministers van Buitenlandse Zaken, dat morgenavond in de marge van de Europese Raad zal plaatsvinden, zal voornamelijk worden gesproken over het Midden-Oosten, met inbegrip van Iran, en over Afrika en vooral de situatie in Soedan en Darfoer.</p>
      <p sl="fi">Mijnheer de Voorzitter, dames en heren, ik hoop en denk dat wij hier een actieve en interessante gedachtewisseling zullen hebben over de onderwerpen die morgen en overmorgen op de Europese Raad zullen worden behandeld.</p>
      <a text="(Applaus)"/>
    </intervention>
    <intervention id="3-310" speaker_id="28267" name="De Voorzitter" is_mep="True" mode="spoken">
      <p sl="nl">Hartelijk dank, mevrouw Lehtomäki. Ik wil u aan het slot van uw interventie namens mijzelf en namens alle afgevaardigden bedanken voor uw inzet en uw werk tijdens het Finse voorzitterschap, dat nu afloopt. U bent bij acht vergaderingen aanwezig geweest, u heeft deelgenomen aan dertig debatten over verschillende onderwerpen en u hebt u altijd ter beschikking gesteld van het Parlement. Daarvoor verdient u onze achting en onze dank.</p>
      <a text="(Applaus)"/>
    </intervention>
  </section>
  <section id="creitem32" title="15. Welkomstwoord">
    <intervention id="3-312" speaker_id="28267" name="De Voorzitter" is_mep="True" mode="spoken">
      <p sl="nl">Ik wil de geachte afgevaardigden erop wijzen dat de heer Ranko Krivokapic, voorzitter van het Parlement van de Republiek Montenegro, en mevrouw Gordana Djurovic, vice-premier en minister voor Europese Integratie, zich onder ons bevinden en op de officiële tribune hebben plaatsgenomen.</p>
      <a text="(Applaus)"/>
      <p sl="nl">Zoals u weet, wordt vandaag de eerste interparlementaire bijeenkomst tussen het Europees Parlement en Montenegro gehouden, en wij wensen onze gasten veel succes tijdens de bijeenkomsten die ze met ons zullen hebben in het Europees Parlement.</p>
      <p sl="nl">Dank u voor het bijwonen van onze vergadering.</p>
    </intervention>
  </section>
  <section id="creitem33" title="16. Voorbereiding van de Europese Raad (14 en 15 december 2006) (voortzetting van het debat)">
    <intervention id="3-314" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, minister Lehtomäki, geachte afgevaardigden, met de Europese Raad van juni laatstleden werd om verschillende redenen een belangrijke stap gezet. Ik zou op een van die redenen in het bijzonder de aandacht willen vestigen. Dankzij de Europese Raad van juni dit jaar is naar mijn mening voorgoed het idee uit de wereld geholpen dat er een soort compromis zou bestaan tussen de institutionele vooruitgang van de Unie en de tenuitvoerlegging van een nieuw beleid. Telkens als in het verleden sprake was van de politieke agenda, van een agenda gericht op resultaten, op concrete projecten, werd er geopperd dat het een poging was om het institutionele debat uit de weg te gaan. Als je dan echter over de Grondwet sprak, werd je er meteen van beschuldigd een navelstaarder te zijn die een obsessie had met technische aspecten. Ik denk dat deze zienswijze voltooid verleden tijd is.</p>
      <p sl="fr">Uit de uit twee niveaus bestaande strategie die in juni werd aangenomen, blijkt duidelijk hoe nauw beide aspecten met elkaar verbonden zijn en hoe ze elkaar wederzijds kunnen versterken. Inderdaad, zolang we ons moeten behelpen met een Unie die minder doeltreffend en minder democratisch is dan ze zou kunnen zijn, zullen onze inspanningen om een beleid te voeren dat beantwoordt aan de verwachtingen van onze burgers nooit echt overtuigend zijn. Door echter voortdurend maatregelen uit te werken die het leven van onze burgers verbeteren, versterken we het vertrouwen van de mensen in een volgende stap op weg naar Europese integratie.</p>
      <p sl="fr">Het Finse voorzitterschap heeft laten zien dat het precies begrijpt hoe de vork in de steel zit. Het is er bijgevolg in geslaagd de voorbije zes maanden praktische en doelgerichte vooruitgang te boeken. Uit deze periode van zes maanden is gebleken dat het voorzitterschap daadwerkelijk begrepen heeft wat het Parlement, de Raad en de Commissie Europa kunnen bieden als ze samenwerken. De resultaten zijn er: een akkoord over een aantal gevoelige aangelegenheden, zoals REACH, de goedkeuring van het Europees fonds voor aanpassing aan de globalisering - waar ik bijzonder trots op ben, want dit was, zoals u weet, een initiatief van de Commissie -, een snelle reactie op de crisis in Libanon, de probleemloze voorbereiding van de toetreding van Bulgarije en Roemenië - een heikele kwestie! - en de inspanningen voor een coherenter buitenlands beleid van de Unie. Kortom, er is reële vooruitgang geboekt.</p>
      <p sl="fr">Deze week staat er een volgende Europese Raad op het programma, die zich over een aantal fundamentele kwesties zal buigen. Het Finse voorzitterschap heeft al aangetoond dat de Unie ten aanzien daarvan vastberaden en proactief voor de dag kan komen.</p>
      <p sl="fr">Een eerste belangrijk thema is innovatie. Het debat dat hierover in Lahti is gevoerd, was van hoge kwaliteit. Het heeft een beeld gegeven van Europese leiders die echt vastberaden zijn om zich in te zetten voor innovatie. Ik denk dat we vandaag terecht kunnen stellen dat innovatie een van de belangrijkste politieke prioriteiten is van de Europese Unie en daar verheug ik me over. Zoals u zult vaststellen bij het lezen van het jaarlijkse voortgangsverslag over de tenuitvoerlegging van de Strategie van Lissabon voor groei en werkgelegenheid - een document dat we gisteren hebben gepubliceerd - is dat niet enkel op communautair niveau het geval, maar ook op het niveau van het nationale beleid van de verschillende lidstaten. Ik ben bijgevolg de mening toegedaan dat de uitspraken van de Europese leiders in Lahti geen holle frasen waren. Ik stel immers vast dat in talrijke lidstaten aanzienlijke vooruitgang is bereikt. Als we echter een reële verandering in de Europese economie tot stand willen brengen, mogen we de Europese dimensie niet uit het oog verliezen. Het lijdt geen twijfel dat er meer inspanningen moeten geleverd worden op nationaal vlak, maar we moeten eveneens de gelegenheid te baat nemen om zo veel mogelijk voordeel uit de Europese dimensie te halen.</p>
      <p sl="fr">Uw instelling, het Parlement, heeft overigens niet alleen de aandacht gevestigd op de intellectuele eigendomsrechten, maar ook op gemeenschappelijke technologische initiatieven, op normalisering en talrijke andere domeinen die een optreden op Europees niveau verlangen. Ik denk dat de Europese Raad op deze gebieden vorderingen zal maken.</p>
      <p sl="fr">Wat de thema’s innovatie, energie en klimaatverandering betreft, zal de Raad ongetwijfeld voorbereidingen treffen voor een Europese Raad in het voorjaar van 2007 die, mijn inziens, in dit opzicht van cruciaal belang zal zijn. Ik verheug me over het feit dat de Europese Commissie een aanzienlijke bijdrage heeft kunnen leveren aan deze inspanningen in de vorm van haar voorstel inzake het Europees Instituut voor technologie.</p>
      <p sl="fr">Dit Europees Instituut voor technologie zal niet alleen rechtstreeks ten goede komen aan de innovatie in Europa, maar zal eveneens een symbolische rol vervullen; het is waar dat symbolen soms van groot belang zijn. Het Instituut zal symbool staan voor wat ik zou omschrijven als de mate waarin de Europese Unie blijk kan geven van ambitie en innoverend vermogen. De steun van de leden van het Europees Parlement aan dit Europees Instituut voor technologie is even welkom als noodzakelijk. Ik hoop stellig dat het Parlement en de Raad van het Europees Instituut voor technologie een van hun prioriteiten zullen maken en er zo voor zullen zorgen dat het Instituut zo snel mogelijk operationeel kan worden. Ik wil het Finse voorzitterschap graag bedanken voor zijn niet-aflatende steun aan dit grote project voor Europa.</p>
      <p sl="fr">Een volgende thema is immigratie. Geen enkel beeld is ons deze herfst sterker bijgebleven dan dat van de mannen en vrouwen die bereid waren om hun leven op het spel te zetten om de Europese kusten te bereiken. We hadden geen tijd te verliezen en het verheugt me dan ook dat Europa getoond heeft dat het opgewassen was tegen zijn taak. Onze alomvattende aanpak op het vlak van immigratie zal, in combinatie met een nauwere samenwerking aan de zeegrenzen en de versterking van instrumenten als Frontex, ons reeds krachtige reactievermogen nog versterken. Dat zal een zeer breed toepassingsgebied en een concrete tenuitvoerlegging tot gevolg hebben. De goedkeuring van deze aanpak door de Europese Raad zou duidelijk aantonen dat het om een gemeenschappelijk probleem gaat waarop de Europese Unie een gemeenschappelijk antwoord zal geven.</p>
      <p sl="fr">Ik wil niet ontkennen dat we op dit vlak nog met een aantal moeilijkheden kampen. Ik ben er echter van overtuigd dat onze huidige aanpak, de alomvattende aanpak die de Europese Commissie heeft uitgewerkt, de oplossing kan zijn voor Europa. We moeten onmiddellijk de daad bij het woord voegen en dit als een uitdaging op lange termijn beschouwen. Daartoe moeten we het gebruik van interne en externe instrumenten op elkaar afstemmen en tegelijkertijd de dialoog versterken met de landen van herkomst, transit en bestemming. Dit betekent dat er niet alleen meer aandacht moet worden besteed aan integratie, maar ook aan de interculturele dialoog.</p>
      <p sl="fr">We moeten de werkelijkheid onder ogen zien: we hebben bruikbare middelen nodig om doeltreffend te kunnen handelen. Het is bijgevolg van wezenlijk belang dat we onze besluitvorming verbeteren, zodat we sneller tot actie kunnen overgaan, op het vlak van immigratie en, in ruimere zin, op het vlak van justitie en binnenlandse zaken. Ik ben het roerend eens met wat de vertegenwoordigster van het Finse voorzitterschap net heeft gezegd. Als de lidstaten daadwerkelijk willen tonen dat ze vastberaden zijn om samen te werken in de strijd tegen illegale immigratie en op het vlak van immigratiebeleid, justitie en veiligheid, hebben ze nu een uitgelezen kans om hun goede wil te tonen, meer bepaald door het besluitvormingsproces op Europees niveau doeltreffender, eenvoudiger, pragmatischer en sneller te maken! Het heeft geen enkele zin om de institutionele mogelijkheden die vandaag de dag voorhanden zijn onbenut te laten.</p>
      <p sl="fr">Mijnheer de Voorzitter, het laatste punt dat ik wil bespreken is de uitbreiding - ik bespreek het als laatste, maar dat wil niet zeggen dat het het minst belangrijk is. De problemen die wij deze week behandelen zullen bij sommigen misschien de indruk wekken dat het uitbreidingsbeleid niet doeltreffend wordt uitgevoerd. Ik zal u uitleggen waarom dat niet klopt.</p>
      <p sl="fr">In de eerste plaats vind ik het merkwaardig dat deze kritiek wordt geuit op een moment waarop we nog maar een paar weken verwijderd zijn van een nieuwe stap vooruit in de uitbreiding. Niet alleen was de stemming van gisteren in dit Parlement een blijk van uw vertrouwen in de twee nieuwe commissarissen, maar ze was ook symbolisch voor het belang dat dit Parlement hecht aan de toetreding van Bulgarije en Roemenië tot de Europese Unie. Ze symboliseerde de sleutelrol die dit Parlement heeft gespeeld in het welslagen van de uitbreiding. De voordelen van de uitbreiding van 2004 zijn evident voor het Europa van de Vijfentwintig. Ik twijfel er niet aan dat we op de uitbreiding tot zevenentwintig lidstaten met evenveel voldoening zullen terugzien.</p>
      <p sl="fr">De Europese Raad zal zich echter op twee thema’s richten: integratiecapaciteit en toetredingsonderhandelingen met Turkije.</p>
      <p sl="fr">Met het verslag van de Commissie over de integratiecapaciteit wordt erkend dat er legitieme vragen zijn over de implicaties van uitbreiding. Iedereen hier beseft dat de Unie nooit heeft geprobeerd de consequenties van uitbreiding te verheimelijken. Waarom zouden we ook, als alles erop wijst dat er talrijke voordelen zijn?</p>
      <p sl="fr">We moeten de twijfels echter serieus nemen en met nog meer inzet laten zien hoe ernstig de Unie haar verantwoordelijkheid met betrekking tot een goed functionerende uitbreiding neemt. Ja, de uitbreiding functioneert voor de toetredende lidstaten en voor de Europese Unie waarbij zij zich aansluiten. We moeten allemaal verantwoordelijkheid nemen om deze discussie met meer inzet te voeren. Ik heb al vaak gezegd dat de uitbreiding niet door middel van bureaucratie of diplomatie kan worden verwezenlijkt: ze moet door de kiezers worden gedragen. We moeten het vertrouwen winnen van de publieke opinie in Europa.</p>
      <p sl="fr">Twee weken geleden maakte de Commissie haar aanbeveling over Turkije bekend. Naar aanleiding daarvan besloot de Raad deze week de onderhandelingen over een aantal belangrijke hoofdstukken op te schorten. Dat is een duidelijk signaal dat een schending van juridische verplichtingen niet kan worden aanvaard. Tegelijkertijd is het natuurlijk in ons eigen strategisch belang dat de onderhandelingen worden voortgezet. Beide partijen moeten zich aan de regels houden. We hopen dat Turkije de bereidheid zal tonen zijn verplichtingen na te komen.</p>
      <p sl="fr">Het is belangrijk dat we geloofwaardig zijn wanneer we het hebben over de voorwaarden voor uitbreiding. We hebben de steun van de publieke opinie voor uitbreiding nodig om te laten zien dat we niet alleen geloofwaardig zijn en onze toezeggingen nakomen, maar ook eerlijk en ferm zijn bij het analyseren van de vooruitgang die de verschillende kandidaat-landen hebben gemaakt bij hun toetredingsproces.</p>
      <p sl="fr">We weten dat we moeten zorgen dat de kandidaat-landen gemotiveerd blijven. Uitbreiding is zo’n positieve kracht voor vooruitgang dat het in ons aller belang is dat kandidaten moeilijke hervormingen doorvoeren op een weg die niet anders dan lang kan zijn. Kroatië heeft een goede start gemaakt en als de hervormingen worden voortgezet, wordt dat waarschijnlijk het volgende toetredingsland. De landen op het Westen van de Balkan hebben ook vooruitgang geboekt. We hebben hun een duidelijk Europees perspectief geboden en we moeten hun laten zien dat ons dat ernst is.</p>
      <p sl="fr">We hebben een hernieuwde consensus over uitbreiding nodig, een consensus waarin zowel het strategische belang van de uitbreiding wordt erkend als wordt gegarandeerd dat we kunnen blijven functioneren terwijl wij stap voor stap nieuwe leden opnemen. De Commissie blijft vasthouden aan de kernbeginselen: nakoming van gedane toezeggingen, een scherpe en eerlijke beoordeling, en het streven naar een betere kwaliteit van het proces. Het uitbreidingsproces is nog altijd even veerkrachtig.</p>
      <p sl="fr">Tot slot hoop ik oprecht dat de Europese Raad deze week zal bevestigen dat een uitgebreide Europese Unie klaar is om de uitdagingen van vandaag en morgen het hoofd te bieden. Dank u voor uw aandacht.</p>
      <a text="(Applaus)"/>
    </intervention>
    <intervention id="3-316" speaker_id="1253" name="Hans-Gert Poettering" is_mep="True" mode="spoken">
      <p sl="de">namens de PPE-DE-Fractie . - Mijnheer de Voorzitter, mevrouw de fungerend voorzitter van de Raad, mijnheer de voorzitter van de Commissie, beste collega's, mevrouw de fungerend voorzitter van de Raad heeft gezegd dat we naar de toekomst moeten kijken. Ik geloof dat dat precies de taak is waar we vandaag voor staan. We moeten de ogen richten op de toekomst van de Europese Unie maar ook op de toekomst van Europa en van de wereld in zijn geheel. Algemeen gesproken zijn de voorzitterschappen die niets spectaculairs doen, maar met goede wil en vastbesloten verder werken, de beste voorzitterschappen. Dat waarderen we ten zeerste aan het Finse voorzitterschap.</p>
      <p sl="de">Ik hoop dat we morgen en overmorgen op de Top in Brussel - de Fractie van de Europese Volkspartij (Christen-democraten) en Europese Democraten zal deze morgenmiddag voorbereiden - erin zullen slagen een oriëntatie vast te stellen met betrekking tot de uitbreiding. Als laatste punt deed de voorzitter van de Commissie een oproep aan ons om een signaal uit te sturen dat we onze beloften nakomen. We staan ook open voor landen die heel terecht vragen om op een dag lid te mogen worden van de Europese Unie. Dat is niet alleen het geval voor Kroatië maar ook voor de hele Balkan, maar de toetreding is aan voorwaarden verbonden. We moeten onze beloften nakomen. Pacta sunt servanda , maar dan wel van beide kanten.</p>
      <p sl="de">Ik wil uitdrukkelijk u, mijnheer de Voorzitter van de Commissie, en de hele Commissie bedanken voor uw verre blik, voor de vastberadenheid maar ook de eerlijkheid waarmee u de kwestie-Turkije heeft aangepakt. Het is een smalle weg. We mogen aan de ene kant geen opstoppingen, geen ernstige conflicten tussen Turkije en de Europese Unie veroorzaken, maar anderzijds mogen wij niet gelaten toezien hoe Turkije zijn verplichtingen niet nakomt, zoals in Cyprus het geval is. Want hoewel Turkije had beloofd dit probleem op te zullen lossen en de douane-unie te erkennen, is dit niet gebeurd. Dan moeten we een boodschap uitsturen die ons standpunt verduidelijkt en ook onze eigen geloofwaardigheid ten goede komt.</p>
      <p sl="de">Als we Turkije geen signaal hadden gegeven, zouden we jegens onszelf ongeloofwaardig geworden zijn, en wie zou dan nog geloof hebben gehecht aan de Europese Unie? Daarom getuigt de oplossing die de Commissie heeft voorgesteld en die de ministers van Buitenlandse Zaken hebben goedgekeurd, van verantwoordelijkheidszin, en ze heeft ook tot een goed compromis geleid.</p>
      <p sl="de">Nu moet de Europese Unie bereid zijn tot integratie. Ik bedank het Finse voorzitterschap van de Raad voor de vele bilaterale gesprekken die het heeft gevoerd om een oplossing te vinden voor het vraagstuk rond het Grondwettelijke Verdrag. Ik was verheugd u te horen zeggen, mevrouw Lehtomäki, dat schijnbaar alle regeringen van mening zijn dat een hervorming noodzakelijk is. Dat betekent dat men in principe kan instemmen met de inhoud van het Grondwettelijk Verdrag. Voor het EVP-gedeelte van onze fractie kan ik rustig en vastbesloten stellen dat volgens ons de hervormingen uit deel 1 noodzakelijk zijn en dat de waarden die in deel 2 beschreven worden juridisch verankerd moeten worden. Verder is alles al in Nice als Handvest goedgekeurd en het zou geen probleem mogen vormen om dit in geldend recht om te zetten. Voor ons, de Europese Volkspartij, is dat een voorwaarde voor wat we willen bereiken.</p>
      <p sl="de">Woorden van dank aan de Commissie zijn misschien een beetje te veel van het goede, maar wanneer het terecht is, mag het ook gezegd worden. Het was een voorstel van de voorzitter van de Commissie om op 25 maart een gezamenlijke verklaring van de Europese Raad, het Europese Parlement en de Commissie goed te keuren. We vinden dat een goed idee en steunen het volledig. We zeggen de regeringen ook dat, als iemand gekant zou zijn tegen de idee om het Parlement erbij te betrekken, die persoon tenminste met onze fractie een probleem krijgt. We willen een gezamenlijke verklaring die ons verplicht hervormingen door te voeren en die onze waarden tot uitdrukking brengt.</p>
      <p sl="de">Staat u mij toe nog een laatste gedachte toe te voegen aan een onderwerp waarvan we ons duidelijk bewust moeten worden, namelijk de klimaatverandering. We kunnen voor de aarde doen wat we willen, maar als wij te maken krijgen met een klimaatverandering die kan leiden tot rampzalige situaties en tot verarming van vele gebieden, dan blijven ook onze politieke inspanningen zonder resultaat. Daarom moet de kwestie van de klimaatverandering ook voor het Europese Parlement en voor de andere instellingen een thema worden waaraan politieke prioriteit gegeven wordt. Ik wens de fungerend voorzitter van de Raad, de voorzitter van de Commissie en natuurlijk ook onze Voorzitter van het Parlement, die op de Top zoals steeds een zeer actieve rol zal spelen, veel succes toe bij de gezamenlijke inspanningen voor ons gezamenlijke Europa.</p>
    </intervention>
    <intervention id="3-317" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie . - Mijnheer de Voorzitter, dames en heren, de Europese politiek komt nu in een beslissende fase terecht. De tweede helft van de legislatuur wordt gekenmerkt door een aantal vragen en problemen die voor de toekomst van Europa van doorslaggevend belang zijn. Daarom wil ik bij het begin namens mijn fractie zeggen dat we bereid zijn om tijdens deze tweede helft van de legislatuur een constructieve dialoog aan te gaan met de andere instellingen - met de Raad en vooral met de Commissie - zodat we samen een uitweg kunnen vinden uit de impasse waarin de Unie zich nu bevindt.</p>
      <p sl="de">Tijdens de eerste helft van de legislatuur hebben we als Parlement op een aantal punten terecht kritiek geuit, ook op de Commissie. Wij zijn echter bereid om nauw samen te werken met de Commissie, ook bij de voorbereiding en vooral bij de evaluatie van de komende Top. Daarbij moet een basisbeginsel zeer duidelijk zijn: de Europese interne markt moet een sociale vorm krijgen, want anders zullen de mensen zich er van afkeren. Op het congres van de Europese Socialistische Partij, waar mijn collega Poul Nyrup Rasmussen opnieuw als voorzitter verkozen werd, hebben we een aantal richtsnoeren opgesteld met eisen die we stellen aan de Top. Hij zal dadelijk namens onze fractie het standpunt uiteenzetten wat de sociale dimensie van Europa betreft. Er moet dus een sociale zekerheid zijn om te voorkomen dat de burgers niet meer willen meespelen. Wat zou er gebeuren als de mensen niet meer willen meespelen? Wat zou er gebeuren als het integratieproject in Europa zou mislukken wegens de huidige stagnatie? Dan kunnen de taken die u beschreven heeft, mijnheer Barroso, niet worden uitgevoerd. De kaarten liggen op tafel. Het is eenvoudig om te zeggen wat we moeten doen. De klimaatsverandering is geen onderwerp waar achteloos over gepraat kan worden. Als de 2,3 miljard Chinezen en Indiërs hetzelfde energieverbruik zouden opeisen als de inwoners van Europa en de Verenigde Staten, en als hun economieën zo snel zouden blijven groeien als nu het geval is, dan zou het einde van deze planeet in zicht zijn. We kunnen de CO2-uitstoot in Europa zo veel beperken als we willen, de CO2-uitstoot in China en India zal dat allemaal teniet doen. We moeten handelen en Europa moet daarin een voortrekkersrol spelen.</p>
      <p sl="de">De kaarten liggen op tafel. Rusland is geen zuivere democratie. We moeten over het binnenlandse beleid van Rusland praten! Rusland is echter een land dat we nodig hebben om alle internationale conflicten op te lossen waarmee we te maken hebben. De conflicten in Iran en in het Midden-Oosten kunnen niet opgelost worden zonder Rusland. Rusland wordt trouwens bedreigd door atoomwapens uit Noord-Korea. Daarom ben ik het Finse voorzitterschap van de Raad dankbaar. Finland heeft zich veel moeite getroost om de partnerschaps- en samenwerkingsovereenkomst voor te bereiden en de onderhandelingen nieuw leven in te blazen. Ik hoop dat de Poolse regering uiteindelijk zal inzien dat we deze samenwerkingsovereenkomst en deze partnerschapsovereenkomst nodig hebben.</p>
      <p sl="de">De internationale conflicten die ik heb beschreven, met name het conflict in het Midden-Oosten, vormen een reëel en acuut gevaar. Met slimme zetten moeten we tot vrede komen. Om tot vrede te komen moet een brug geslagen worden naar de onstabiele regio's naast Europa en een belangrijke stap daarin is een mogelijke toetreding van Turkije. We hebben nu een terecht besluit genomen. Het is vooral een signaal aan de Turkse regering dat we verder met hen willen blijven onderhandelen. Ik roep de Turkse regering op om haar hervormingsinspanningen niet te laten verslappen, niet toe te geven aan binnenlandse druk en te zeggen: ‘we stellen ons nu tijdelijk anti-Europees op om een paar stemmen te winnen maar we zeggen na de verkiezingen dat we het eigenlijk niet zo bedoeld hadden. Zo werkt dat niet! Maar wij mogen evenmin elke dag een ander signaal uitsturen. Daarom moet u, mijnheer Poettering - maar ook de bondskanselier, als zij het voorzitterschap van de Raad overneemt - beslissen wat u wilt. Wilt u Turkije de mogelijkheid tot toetreding geven, of wilt u dat niet? Het krampachtig zoeken naar een argument om te zeggen dat het niet werkt - de zogenaamde Cyprus-uitweg - zal niet werken. Vandaar: een goed besluit van de Commissie, een ongepaste reactie uit Ankara. Ik hoop dat de heer Erdogan eens ernstig nadenkt. Alles bij elkaar bekeken is een mogelijke toetreding echter onontbeerlijk voor de veiligheid van Europa.</p>
      <p sl="de">Ik zeg dit hoewel ik weet dat de meeste mensen een zeer sceptische houding aannemen. In de politiek moet men soms echter ook de moed hebben om te zeggen: ik weet dat de meeste burgers er sceptisch tegenover staan en dat mijn kiezers het niet zo zien. Maar dan moeten we de burgers overtuigen en met argumenten komen. Dan mogen we niet opportunistisch zijn en alleen aan vandaag denken in de politiek, aan de mogelijkheid om de volgende verkiezingen te winnen. Wanneer we de brug afbreken die we naar de islamitische wereld kunnen slaan met de toetreding van Turkije, is dat veel gevaarlijker dan een keer de verkiezingen te verliezen. De kaarten voor deze Top liggen op tafel. De problemen kunnen aangepakt worden. Ik heb al geprobeerd uiteen te zetten wat daaraan de bijdrage van de socialistische fractie kan zijn.</p>
      <a text="(Applaus)"/>
    </intervention>
    <intervention id="3-318" speaker_id="2155" name="Graham Watson" is_mep="True" mode="spoken">
      <p sl="en">namens de ALDE-Fractie. - Mijnheer de Voorzitter, waarnemers zullen verheugd zijn dat de fungerend voorzitter de lengte van de conclusies van de Raad gaat inkorten. Ik heb begrepen dat waar het gewoonlijk zestig bladzijden zijn, althans in het Frans, het huidige ontwerp twintig bladzijden telt. Ze zullen misschien echter niet zo blij zijn van de heer Poettering te horen dat de Europese Volkspartij bijeenkomt om de Top voor te bereiden. Die fractie is zo verdeeld over kwesties als Turkije dat het er niet beter op wordt wanneer de Top door hen wordt voorbereid! Ik heb zelfs begrepen dat het secretariaat van de Raad een brief opstelt waarin staat: “Alstublieft, als er niet snel verbetering komt, dan moeten we u binnenkort wellicht vragen om ons niet meer te helpen!”</p>
      <p sl="en">Ik wil graag drie onderwerpen noemen die op de agenda van de Top staan: uitbreiding, energie en migratie. De Raad zal een debat voeren over de uitbreiding en ongetwijfeld ook over het integratievermogen. Wellicht wordt er overeenstemming bereikt over de grenzen van Europa, maar ik vermoed dat Jean Monnet het bij het juiste eind had toen hij de voorloper van dit Parlement, de Gemeenschappelijke Vergadering van de Europese Gemeenschap voor Kolen en Staal (EGKS), toesprak met de woorden “de grenzen van een uitgebreid verenigd Europa worden alleen bepaald door de landen die nog niet zijn toegetreden”. De Chinezen zouden het wat prozaïscher verwoorden: “degenen die bepalen of de bus vol is, staan buiten”.</p>
      <p sl="en">Het is van belang om te spreken over Turkije en ik prijs de Commissie, en in het bijzonder het werk van commissaris Rehn, omdat zij in actie zijn gekomen en een vastberaden voorstel hebben gedaan nog voordat de nationale hoofdsteden de kans zagen in gekrakeel uit te barsten. Dit vastberaden voorstel werd gesteund door de ministers van Buitenlandse Zaken en zal naar ik hoop worden opgepakt door de Raad. Laten wij echter inzien dat wij, voordat we verder praten over uitbreiding, eerst uit onze eigen constitutionele perikelen moeten zien te geraken. De Europese burgers zullen namelijk niet instemmen met verdere uitbreiding zolang er geen solide basis is voor de verdere ontwikkeling van onze gemeenschap. Het zal geen succes worden, indien we denken dat we het Verdrag van Nice voor Kroatië kunnen herschrijven. Laten we eerst verder zien te komen met de Grondwet.</p>
      <p sl="en">Wanneer het gaat over energie, mevrouw de fungerend voorzitter, dan is mijn fractie uiterst bezorgd dat de Europese Unie gevaar loopt gegijzeld te worden door producenten van biobrandstoffen, of zij nu uit Rusland komen, uit Noord Afrika, uit Centraal Azië of wellicht zelfs uit Latijns Amerika. Wij moeten in Europa dringend het energieverbruik van motorvoertuigen en elektrische apparaten verminderen. We moeten het ontwerp van gebouwen verbeteren, zodat het verbruik door verwarminginstallaties wordt verminderd. We moeten de productie van veilige, duurzame energiebronnen zoals biomassa verhogen, zoals de Commissie heeft voorgesteld, hergebruik bevorderen, en onderzoek doen naar de mogelijkheden van een op waterstof gebaseerde economie en naar kernfusie.</p>
      <p sl="en">Wij moeten de markten liberaliseren, want een van de redenen waarom we in Europa nog geen fatsoenlijk energiebeleid hebben, is dat er geen behoorlijke vrije markt bestaat. Ik ben verheugd dat zelfs de sociaal-democraten die vorige week in Oporto bijeen waren, uiteindelijk het belang van mededinging voor toekomstige ontwikkeling hebben erkend.</p>
      <p sl="en">Wanneer het gaat over migratie, zijn de Commissie en de Raad teveel gericht op de veiligheidsaspecten en zich niet bewust genoeg van de economische of humanitaire kanten van migratie. Je kunt niet spreken over “effectief migratiemanagement” of het “versterken” van Frontex enzovoorts, zonder oog te hebben voor de humanitaire ramp die zich in de zuidelijke kustgebieden voltrekt en waarvan mensen het slachtoffer zijn die weten dat ze hier in Europa een baan zullen vinden. De voorzitter zei dat dit een langetermijnuitdaging is en dat klopt, maar de afgelopen vijf jaar heeft de Raad daar niets mee gedaan en we moeten vooruitgang boeken.</p>
      <p sl="en">Tot slot vraag ik waarom de Raad, zodra hij aankomt bij de bespreking van het hoofdkwartier van Galileo - en naar ik heb begrepen hebben Praag, Valetta en Ljubljana allemaal interesse - niet het voorbeeld zou kunnen volgen van deze prachtige instelling en kunnen kiezen voor drie vestigingsplaatsen? Dan zouden degenen die het hoofdkwartier van Galileo bekijken kunnen zeggen: eppur si muove !</p>
    </intervention>
    <intervention id="3-319" speaker_id="28267" name="De Voorzitter" is_mep="True" mode="spoken">
      <p sl="nl">Dat meent u toch niet serieus, of wel, mijnheer Watson?</p>
    </intervention>
  </section>
  <section id="creitem34" title="17. Welkomstwoord">
    <intervention id="3-321" speaker_id="28267" name="De Voorzitter" is_mep="True" mode="spoken">
      <p sl="nl">Het doet me genoegen om nog een delegatie welkom te mogen heten die op de officiële tribune heeft plaatsgenomen. Onder ons bevindt zich een delegatie geleid door de heer Aleskerov, vice-voorzitter van het parlement van de Republiek Azerbeidzjan en medevoorzitter van de parlementaire commissie voor de samenwerking tussen de Europese Unie en Azerbeidzjan. Hartelijk welkom!</p>
      <a text="(Applaus)"/>
    </intervention>
  </section>
  <section id="creitem35" title="18. Voorbereiding van de Europese Raad (14 en 15 december 2006) (voortzetting van het debat)">
    <intervention id="3-323" speaker_id="1934" name="Daniel Cohn-Bendit" is_mep="True" mode="spoken">
      <p sl="de">namens de Verts/ALE-Fractie . - Mijnheer de Voorzitter, geachte collega’s, ik zou de voorzitterschappen graag willen begroeten! Met het oog op de komende Top zou ik een aantal opmerkingen willen maken, en ik hoop dat de energie die ik daarin investeer, ook bij u terecht komt. Dat zou een eerste stap zijn om de energie-efficiëntie te verhogen, en het zou zeker ook niet slecht zijn voor de Top.</p>
      <p sl="de">Laten we beginnen met Turkije. Ik wil hierover iets zeggen wat hier al eerder is aangestipt: het probleem van de toetreding van Turkije heeft niets te maken met Cyprus. Laten we niet doen alsof het probleem van de toetreding van Turkije op Cyprus kan worden opgelost. Turkije moet de douane-unie echter wel erkennen, en wij als Europese Unie moeten de blokkade van Noord-Cyprus eindelijk doorbreken. We mogen niet toelaten dat de Grieks-Cyprioten Noord-Cyprus blijven chanteren, want de mensen op Noord-Cyprus zijn het slachtoffer van het Turkse en het Grieks-Cypriotische nationalisme. Dat moeten wij als Europeanen zeggen! Ik hoop dat de Top daardoor eindelijk een hoogtepunt wordt.</p>
      <p sl="de">Een tweede onderwerp is het klimaatbeleid. Geweldig, Hans-Gert, ik zie dat jullie ook zijn aangekomen in de klimaatwerkelijkheid. Dat is goed nieuws! Dat doet me deugd, maar dan moeten we het ook goed doen! We besluiten hier in Europa om de CO2-emissie te verlagen, en we sluiten een stabiliteitspact. Wie zich niet aan de afspraak houdt, krijgt van de Commissie een proces aan zijn broek. Ik ben het gezwam zat. We nemen de mond vol, maar wanneer we dingen moeten besluiten, geven we niet thuis; dan zijn we bij de volgende voetbalwedstrijd. Laten we een pact sluiten! Laten we zeggen: Europa moet zus of zo veel reduceren. Ik heb gehoord dat u wilt besluiten om vanaf 2012 twintig procent van onze energie uit hernieuwbare bronnen te halen. Niet slecht! Maar dan moeten de landen die dat niet kunnen of willen halen, of ze nu groot zijn of klein, ook echt door de Europese Unie in de tang worden genomen. Dat zou dan eindelijk iets opleveren.</p>
      <p sl="de">Een derde onderwerp is migratie. Ja, we moeten de migratie regelen, maar we moeten het ook goed doen. We hebben een huis gebouwd, ons gezamenlijke Europese huis, maar we hebben helaas alleen maar ramen ingebouwd, we zijn de deuren vergeten! Wanneer ons huis geen deuren heeft, komen de mensen door het raam naar binnen. Wanneer we niet meer willen dat de mensen door het raam naar binnen komen, moeten we deuren inbouwen. Het kenmerk van een deur is dat die open kan gaan, of dicht kan blijven. We moeten regelen hoe de deuren open gaan, hoe de mensen legaal naar Europa kunnen komen, niet alleen als vluchteling, niet alleen als illegale migrant, maar ook als legale werknemer. We moeten dat positief aanpakken, zodat de mensen weten hoe een deur in Europa open of dicht gaat. Laten we spijkers met koppen slaan!</p>
      <p sl="de">Een vierde onderwerp is Frontex. Prachtig. Frontex heeft mensen uit het water gered. Maar hebben we de schepen geleverd die we de mensen in Afrika hadden beloofd, waarmeer zij in staat zouden worden gesteld te verhinderen dat er door Chinezen en anderen aan hun grenzen illegaal wordt gevist? Nee. Maar Frontex hebben we wel uitgevoerd. Laten we spijkers met koppen slaan, en de mensen helpen om te overleven. Dat is een Europese taak.</p>
      <p sl="de">We kunnen van de Top een werkelijk hoogtepunt maken wanneer we er wat meer energie in stoppen, en in plaats van fraaie woorden nu eens daden laten zien!</p>
    </intervention>
    <intervention id="3-324" speaker_id="28267" name="De Voorzitter" is_mep="True" mode="spoken">
      <p sl="nl">Hartelijk bedankt, mijnheer Cohn-Bendit. Het Europese energieverbruik zal tijdens uw toespraak wel enigszins zijn toegenomen.</p>
    </intervention>
    <intervention id="3-325" speaker_id="2304" name="Esko Seppänen" is_mep="True" mode="spoken">
      <p sl="fi">namens de GUE/NGL-Fractie. - Mijnheer de Voorzitter, minister Lahtomäki, mijnheer de voorzitter van de Commissie, nu het Finse voorzitterschap ten einde loopt, zal op de Top van deze week het stokje aan Duitsland worden doorgegeven. Finland heeft tijdens zijn voorzitterschap in het geheim zijn belangrijkste werk voor Duitsland gedaan. Finland heeft met alle lidstaten bilaterale gesprekken gevoerd over de mogelijkheid om de Europese Grondwet uit de dood op te wekken. Finland zal op de Top verslag uitbrengen over de gevoerde gesprekken.</p>
      <p sl="fi">Het in het geheim voortzetten van de voorbereiding van het Grondwettelijk Verdrag is in strijd met een van de prioriteiten van het voorzitterschap, namelijk het vergroten van de openheid en transparantie in de Europese Unie. Zaken in het geheim voorbereiden geeft een bepaald beeld van de Gemeenschap, waarin de politieke elite haar eigen belangen nastreeft zonder zich iets van de publieke opinie of de resultaten van referenda aan te trekken.</p>
      <p sl="fi">Zeer schandalig was het besluit van de Finse regering om de dode Europese Grondwet in het Finse Parlement te ratificeren. Ook veel leden van de regeringspartijen hebben tegen ratificatie gestemd. Iedereen weet dat de Grondwet die Finland heeft geratificeerd nooit ergens van kracht zal worden.</p>
      <p sl="fi">Op de Top zet Finland zaken met betrekking tot een ruimte van vrijheid, veiligheid en recht op de agenda. Het uiteindelijke doel is om over te gaan op besluitvorming bij gekwalificeerde meerderheid in zaken die onder de derde pijler vallen, door gebruik te maken van de passerelle -clausule. Dit voorstel kreeg niet de benodigde steun op de bijeenkomst van de ministers van Justitie in Tampere. Er zijn landen in de Europese Unie die de rechtsgrondslag van hun eigen wetgeving respecteren in zaken die juridisch gezien niet onder de bevoegdheid van de Europese Unie vallen. Helaas behoort Finland niet tot die landen.</p>
      <p sl="fi">Finland hoopt dat op de Top de uitbreiding wordt behandeld, maar niet het lidmaatschap van Turkije of de positie van Cyprus. Het valt nog te bezien hoe er over de toekomstige uitbreiding zal worden gesproken, als men de kop in het zand steekt en de dingen niet bij hun naam noemt. De kwestie Turkije-Cyprus is echter een concreet probleem.</p>
    </intervention>
  </section>
  <section id="creitem36" title="19. Welkomstwoord">
    <intervention id="3-327" speaker_id="28267" name="De Voorzitter" is_mep="True" mode="spoken">
      <p sl="nl">Ik wil u meedelen dat een delegatie van het Syrische Parlement op de officiële tribune heeft plaatsgenomen. Zij wordt geleid door de heer Numair Ghanem, voorzitter van de Commissie buitenlandse zaken, die zijn derde bezoek aan het Europees Parlement brengt.</p>
      <a text="(Applaus)"/>
      <p sl="nl">Mijnheer Ghanem, hartelijk welkom!</p>
      <p sl="nl">Ik wil op het belang van uw bezoek wijzen. Uw land, Syrië, speelt een zeer belangrijke rol in het Midden-Oosten en uw bezoek is met name relevant gezien de huidige situatie in de regio.</p>
      <p sl="nl">Syrië is bovendien het laatste land van de Euromediterrane zone waarmee we nog geen associatieovereenkomst hebben gesloten, ondanks het feit dat de onderhandelingen zijn afgerond.</p>
      <p sl="nl">Ik ben ervan overtuigd dat uw contacten met het Europees Parlement de parlementaire dialoog zullen versterken en dat de gesprekken die u zult voeren een nieuwe etappe in de versterking van de betrekkingen tussen het Syrische volk en de Europese Unie zullen inluiden.</p>
      <p sl="nl">Wij heten u en uw delegatie welkom, mijnheer Ghanem, en wensen u een positief verblijf toe!</p>
    </intervention>
  </section>
  <section id="creitem37" title="20. Voorbereiding van de Europese Raad (14 en 15 december 2006) (voortzetting van het debat)">
    <intervention id="3-329" speaker_id="2109" name="Brian Crowley" is_mep="True" mode="spoken">
      <p sl="en">namens de UEN-Fractie. - Mijnheer de Voorzitter, ik wil de fungerend voorzitter van de Raad en de voorzitter van de Commissie hartelijk welkom heten.</p>
      <p sl="en">De veranderingen in de omvang van de fracties die vandaag hebben plaatsgevonden, lijken problemen op te leveren voor de volgorde van de sprekers in het Parlement. Mijn spreektijd zou eerder vandaag zijn, maar daar komen we later wel op terug. Kennelijk hebben sommigen er problemen mee dat er beweging is binnen dit Parlement.</p>
      <p sl="en">Ik dank de fungerend voorzitter van de Raad voor haar bijdragen, niet alleen vandaag, maar gedurende het hele Finse voorzitterschap van de Europese Unie. Ik wens haar en haar regering in het bijzonder geluk met hun vasthoudendheid en bereidheid om betrokken te zijn bij vele kwesties die als ingewikkeld werden beschouwd. Ondanks het feit dat een aantal van die kwesties voor problemen blijft zorgen, ben ik ervan overtuigd dat er vooruitgang is geboekt.</p>
      <p sl="en">Ten eerste hebben wij bij de kwestie-Rusland en het hele energieonderwerp belangrijke stappen gezet in de richting van een partnerschap op voet van gelijkheid. Het gaat er niet alleen om dat de ene partij afhankelijk is van de andere. Er bestaat onderlinge afhankelijkheid tussen beide partijen binnen dat partnerschap. Het is echter spijtig dat de Russische inspectie van volksgezondheid en de inspectie van landbouw tegenstrijdige signalen hebben afgegeven over de import van vlees vanuit de Europese Unie naar Rusland en hebben getracht de eenheid binnen de Europese Unie op het gebied van gezondheid en voedselveiligheid te verbreken. We hebben binnen de gemeenschap langdurig en hard gestreden voor een gemeenschappelijke kwaliteitsnorm en voor producten met een kwaliteitsgarantie. Ik hoop dat deze kwestie morgen tijdens de bijeenkomst van de Raad hoog op de agenda zal staan van de leiders, de fungerend voorzitter van de Raad en de voorzitter van de Commissie.</p>
      <p sl="en">Ten tweede heeft een aantal mensen zich, met betrekking tot de uitbreiding en het integratievermogen, met name met het oog op Turkije, ingespannen om de kwestie-Turkije te vereenvoudigen door voor of tegen Cyprus te zijn, maar Cyprus blijft een op zichzelf staande kwestie. Het is aan de Cyprische en de Turkse bevolking zelf om een oplossing te vinden. De voorwaarde voor het openen van onderhandelingen tussen Turkije en de Europese Unie was echter dat het Protocol van Ankara zou worden uitgevoerd. Indien zij terug willen komen op hun eerdere instemming hiermee en vraagtekens zetten bij hetgeen we van hen verwachten, dan moet dat zijn weerslag hebben - maar niet door de onderhandelingen te staken.</p>
      <p sl="en">In Darfoer heeft zich de meest afschrikwekkende humanitaire crisis van de eenentwintigste eeuw afgespeeld: voortdurende genocide en etnische zuiveringen. Toch blijven we allemaal aan de zijlijn staan en zeggen:”wat afschuwelijk!”. We slaan onszelf voor het hoofd maar we doen niets om deze kwestie op te lossen.</p>
      <p sl="en">Dit zijn de kwesties die hoog op de agenda moeten staan, niet vanwege onze eigen geloofwaardigheid, maar vanwege de veiligheid en de zekerheid in Afrika en de Europese Unie.</p>
    </intervention>
    <intervention id="3-331" speaker_id="1275" name="Jens-Peter Bonde" is_mep="True" mode="spoken">
      <p sl="da">namens de IND/DEM-Fractie. - Mijnheer de Voorzitter, morgen ontmoeten onze staatshoofden en regeringsleiders elkaar op een Topontmoeting in Brussel, waar ze de dode Grondwet weer tot leven willen wekken. Finland zal verslag uitbrengen over de standpunten van de afzonderlijke landen, nadat de landen een zogenaamde biechtstoelprocedure hebben doorlopen, en de onderhandelingen hebben plaatsgevonden achter gesloten deuren en onder leiding van een land waar tweederde van de kiezers tegen de Grondwet is. Geeft u ons dat verslag nu, mevrouw de Raadsvoorzitter. Wat heeft de Franse regering geantwoord na de afwijzing van de Grondwet door de Franse kiezers? Wat heeft de Nederlandse regering geantwoord na de afwijzing door een meerderheid van 62 procent in Nederland? Het Duitse voorzitterschap wil voortborduren op het verslag en de verklaring van 25 maart, en wil de aanneming van een Verdragstekst onder het Portugese voorzitterschap voorbereiden. Deze tekst moet dan worden binnengesmokkeld via nationale ratificaties. “Nooit meer referenda” lijkt het antwoord van de elite te zijn op het nee van de bevolking.</p>
      <p sl="da">Men zou ook een andere weg kunnen bewandelen en naar het protest van de burgers kunnen luisteren. Waarom betrekt men de burgers niet bij de opstelling van nieuwe gemeenschappelijke spelregels? Waarom wordt er niet via verkiezingen een nieuwe Conventie samengesteld, met de directe opdracht om een democratische grondwet en een alternatieve samenwerkingsovereenkomst tussen Europese democratieën op te stellen, die dan op dezelfde dag in alle EU-landen aan een volksreferendum kunnen worden onderworpen? Dan kennen we allemaal het oordeel van de kiezers. Dan zal het niet moeilijk zijn om een overeenkomst in elkaar te draaien die door de burgers zal worden verwelkomd en waar ze voor zullen stemmen. Als we beginnen met te besluiten dat over het resultaat zal worden gestemd in alle landen waar dat mogelijk is, dan zullen de opstellers genoodzaakt zijn om een tekst te schrijven die kan worden aangenomen. Dan zullen de trefwoorden openheid, subsidiariteit en democratie zijn, in plaats van geheimhouding, bureaucratie en bestuur op afstand. Dan zal men het eens worden over een tekst, die kan …</p>
      <a text="(Spreker wordt door de Voorzitter onderbroken.)"/>
    </intervention>
    <intervention id="3-332" speaker_id="28359" name="Jana Bobošíková" is_mep="True" mode="spoken">
      <p sl="cs">Mijnheer de Voorzitter, ik wil een dringend beroep doen op het Finse voorzitterschap om niet langer om de hete brei heen te draaien en een debat over de locatie van het hoofdkwartier van het Europese navigatiesysteem Galileo op te nemen op de agenda voor de Raad van morgen. Ik doe dit verzoek naar aanleiding van het verontrustende nieuws dat mij ter ore kwam na de gesprekken tussen de ministers van Vervoer van de EU-25 van gisteren. De ministers zijn er niet alleen niet in geslaagd het eens te worden over het hoofdkwartier van het agentschap, maar zij hebben zelfs eerdere beloften van de Raad in twijfel getrokken. Binnen deze context wil ik het Parlement er graag aan herinneren dat regeringsleiders van de EU drie jaar geleden, tijdens een Raadsvergadering, duidelijk hebben verklaard dat de nieuwe lidstaten prioriteit zouden krijgen wanneer er een locatie voor nieuwe agentschappen zou worden gezocht. Wat is er sindsdien gebeurd?</p>
      <p sl="cs">De afgelopen twee jaar zijn zes nieuwe agentschappen binnen de Unie opgericht en slechts één daarvan, Frontex, is in een van de tien nieuwe lidstaten gevestigd - in dit geval Polen. De andere werden gevestigd in Zweden, Frankrijk en Griekenland. Nu horen wij van diplomaten dat de oude lidstaten stiekem hebben besloten het hoofdkwartier van Galileo ook in een van de oude EU-15-landen te vestigen. Los van de discussie over het hoofdkwartier van het Galileo-project, wil ik de Raad ook vragen te bevestigen dat de drie jaar oude toezegging om nieuwe lidstaten voorrang te verlenen bij het zoeken naar locaties voor nieuwe agentschappen nog steeds geldig is. Volgens deze afspraak zou Galileo moeten worden gevestigd in Tsjechië, op Malta of in Slovenië, mits deze landen natuurlijk concurrerende projecten kunnen aanbieden.</p>
      <p sl="cs">Ik ben zonder meer van mening dat in het EU-beleid dient te worden vermeld dat tijdens Raadsvergaderingen goedgekeurde conclusies moeten worden gerespecteerd. Anders zijn deze conclusies niet veel meer dan nutteloze papierknipsels.</p>
    </intervention>
    <intervention id="3-333" speaker_id="4258" name="Piia-Noora Kauppi" is_mep="True" mode="spoken">
      <p sl="en">Mijnheer de Voorzitter, het integratieproces van de Europese Unie bevindt zich op een kruispunt. Voor de toekomst van Europa is het noodzakelijk dat de Europese Top tot een consensus komt over de uitbreidingsstrategie. Het in november gepubliceerde verslag van de Europese Commissie biedt hiervoor een goed kader. Ik kan dan ook mijn volledige steun verlenen aan het voorstel van de Commissie en aan de twee verslagen van de heren Brok en Stubb, die vandaag zijn aangenomen.</p>
      <p sl="en">De Unie moet een ruimer ideologisch debat voeren en zich inzetten voor een duurzame langetermijnstrategie. Wij mogen niet toelaten dat de politieke vraagstukken van vandaag invloed hebben op beslissingen die gevolgen hebben voor de toekomst.</p>
      <p sl="en">Voor de Europese Unie betekent open blijven in leven blijven. Daarom hoop ik van harte dat de Europese Raad zich deze week niet uitsluitend concentreert op Turkije. Toen de ministers van Buitenlandse Zaken afgelopen maandag bijeenkwamen, heeft het Finse voorzitterschap de problemen die waren ontstaan wegens de gemankeerde implementatie van het Protocol van Ankara, succesvol afgehandeld. Meer nog, om het conflict op te lossen heeft de Raad het voorstel bevestigd van de Commissie om 8 hoofdstukken van de toetredingsgesprekken van Turkije te bevriezen. De resterende 27 hoofdstukken blijven echter allemaal open voor nieuwe gesprekken en vooruitgang.</p>
      <p sl="en">In tegenstelling tot het ontstane beeld zijn de onderhandelingen met Turkije door de beslissingen van de ministers van Buitenlandse Zaken van afgelopen maandag niet stilgelegd, maar wordt deze gespreksfase daarmee eerder versneld. Indien deze beslissing op de Top bevestigd wordt, zullen de onderhandelingen opnieuw op gang komen; zij zullen niet worden stilgelegd. Bovendien is de verplichte termijn uit het Protocol van Ankara verwijderd. Hierdoor zal de onderhandelingsdialoog in een meer open sfeer gevoerd kunnen worden en zal er minder druk zijn.</p>
      <p sl="en">In het uitstekende verslag van collega Stubb wordt terecht gesteld dat het zorg dragen voor het integratievermogen van de Europese Unie de verantwoordelijkheid is van de Europese Unie en niet van de toetredende landen. Daarom is het van cruciaal belang dat de grondwettelijke aangelegenheden worden besproken tijdens de Europese Raad.</p>
      <p sl="en">Mevrouw Lehtomäki, iedereen is zich ervan bewust dat er een consensus bestaat omtrent de noodzaak van een Verdrag, maar waar wij nood aan hebben, is dat er reële opties voor bespreking op tafel liggen. Ik denk dat het Finse voorzitterschap deze zaken goed heeft voorbereid, maar nu moeten wij stappen nemen om dit alles te analyseren en ervoor te zorgen dat opties op tafel komen te liggen.</p>
    </intervention>
    <intervention id="3-334" speaker_id="28149" name="Poul Nyrup Rasmussen" is_mep="True" mode="spoken">
      <p sl="en">Mijnheer de Voorzitter, ik wil de fungerend voorzitter van de Raad en de voorzitter van de Commissie bedanken voor het uitstekende werk. De lijst is lang en u heeft ook voorbereidingen getroffen voor het Midden-Oosten en voor verdere vooruitgang.</p>
      <p sl="en">Ik wil gewoon herhalen wat mijn goede vriend en collega, de voorzitter van de socialistische Fractie, presenteerde als een niet af te slaan voorstel: een Siciliaans voorstel. Laat mij nu in alle ernst zeggen dat wij wel degelijk vooruitgang willen blijven boeken met Turkije en dat wij de deur niet willen sluiten voor de Balkanlanden.</p>
      <p sl="en">Nochtans moeten wij meer doen om de steun van de bevolking te krijgen. De mensen maken zich zorgen en zijn onzeker. Zij hebben geen antwoorden als het gaat om hun kansen op werk en om de onderwijsmogelijkheden voor hun kinderen. Hebben deze twee zaken trouwens niet een ding met elkaar gemeen? Jazeker, de bevolking van de Europese Unie is bezorgd over de uitbreiding. Daarom moeten wij, als wij van de uitbreiding nu en in de toekomst een succes willen maken, meer banen hebben. Wij moeten concurrentie en sociale zekerheid met elkaar combineren, en dat is precies waar de Europese Socialistische Partij en haar fractie een rol kunnen spelen.</p>
      <p sl="en">Ik was niet verrast toen ik de heer Watson hoorde spreken over concurrentie. Wat mij wel verraste, was dat hij ons standpunt niet bleek te kennen. Wij zijn niet tegen concurrentie, maar wel tegen een eenzijdige benadering van concurrentie. De enige manier om in deze moderne tijden effectief te zijn is door sociale zekerheid in een nieuw kader te combineren met concurrentie. Dat is een aanbod dat u niet kunt weigeren, voorzitter van de Commissie. Ik heb het hier! Het is door mij ondertekend, met de vriendelijke groeten van mijn goede vriend, Martin Schulz, Jacques Delors - een van uw voorgangers - en mijzelf.</p>
      <p sl="en">Waarover gaat het? Er staat heel eenvoudig: beste burgers, Europa is de extra meerwaarde die ervoor kan zorgen dat onze welvaartstaten in de mondiale economie niet met elkaar gaan concurreren op het vlak van sociale dumping, maar wel op het vlak van meer kwalificaties, een betere organisatie van onze welvaartstaten en hervormingen. Dit zullen geen hervormingen zijn waarvan de burgers hoeven te vrezen dat hun iets ontnomen zal worden. Het zullen echter wel oprechte hervormingen zijn: wij zullen overgaan tot hervormingen en niets zal nog hetzelfde zijn. Het zal beter zijn.</p>
      <p sl="en">Wat ik bedoel, is dus: laten wij onze krachten nu bundelen en een duidelijk signaal afgeven - niet alleen op deze voorjaarstop, maar op elke Europese Raad. Laat dit een vast agendapunt zijn, zodat de bevolking, de uitbreiding en de eenheid van de Europese Unie er wel bij varen.</p>
    </intervention>
    <intervention id="3-335" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, de toetredingsonderhandelingen tussen de Europese Unie en Turkije vormen een langdurig proces. Het is begrijpelijk dat de toetredingsonderhandelingen veel vragen en zelfs twijfels oproepen. Het mogelijke lidmaatschap van Turkije wijzigt de grenzen van Europa in politiek, cultureel, economische en strategisch opzicht, maar niet in geografisch opzicht. Turkije is en blijft geografisch gezien een Aziatisch land en slechts een klein deel van Istanboel ligt in Europa.</p>
      <p sl="fi">Geduld is nu geboden. Wij moeten rustig wachten en zien hoe Turkije zich ontwikkelt en hoe het aan de lidmaatschapscriteria voldoet. Het is niet eenvoudig voor Turkije om zich snel aan alle veranderingen aan te passen. Het besluit van Finland van meer dan tien jaar geleden om tot de Europese Unie toe te treden was moeilijk, en dat was het ook voor alle andere nieuwe lidstaten. Voor Turkije is het nog vele malen moeilijker, vanwege de vele veranderingen die de Europese Unie eist. Op dit moment is Turkije nog niet klaar voor het lidmaatschap, maar erkend moet worden dat ook de Europese Unie nu nog niet klaar is om Turkije als lid te verwelkomen. Er wordt veel van de burgers en de besluitvormers geëist voordat er overeenstemming kan worden bereikt.</p>
      <p sl="fi">Om de uitbreiding te laten slagen, moeten wij ook aandacht besteden aan onze eigen interne ontwikkeling. Het lot van het Grondwettelijk Verdrag is daarom belangrijk. Minister Lehtomäki heeft goed werk verricht. Zij heeft gesprekken gevoerd met alle lidstaten en ik had gehoopt dat zij bij deze gelegenheid ook het Parlement enigszins had ingelicht over deze gesprekken. Openheid is de enige weg waarmee wij het Grondwettelijk Verdrag in welke vorm dan ook in de toekomst van kracht kunnen laten worden.</p>
    </intervention>
    <intervention id="3-336" speaker_id="28412" name="Bernat Joan i Marí" is_mep="True" mode="spoken">
      <p sl="en">Mijnheer de Voorzitter, er zijn veel belangrijke vragen in verband met de uitbreiding. Wat Turkije betreft, kunnen wij komen tot een consensus over de verdere ontwikkeling van de uitbreiding op basis van de criteria van Kopenhagen. Ik geef toe dat de toetreding van Turkije tot de Europese Unie problemen met zich meebrengt, maar ik zou ook willen wijzen op de gevaren die wij op dit ogenblik lopen. Ik heb namelijk begrepen dat het euroscepticisme onder de Turkse bevolking toeneemt. Dit werd ook duidelijk gezegd door Orhan Pamuk, de winnaar van de Nobelprijs, die schreef dat een deel van de Turkse maatschappij dit proces betreurt.</p>
      <p sl="en">De Europese instellingen zullen intelligent en bedachtzaam te werk moeten gaan als zij dit proces in goede banen willen leiden en tot een goed einde willen brengen - daarmee bedoel ik een proces met Turkije als lid van de Europese Unie en als een land dat voldoet aan de criteria van Kopenhagen. Wij mogen echter niet vergeten dat, paradoxaal genoeg, sommige huidige lidstaten de criteria van Kopenhagen evenmin gehaald hebben.</p>
      <p sl="en">Ik ben ook zeer verheugd over de vooruitgang die Kroatië heeft geboekt, en ik hoop dat wij Montenegro in de toekomst hetzelfde zullen zien doen, en een goed voorbeeld zullen geven van hoe met de westelijke Balkanlanden moet worden omgegaan.</p>
    </intervention>
    <intervention id="3-337" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, ik wilde ingaan op twee punten met betrekking tot de komende Europese Raad.</p>
      <p sl="el">Het eerste punt betreft het immigratiebeleid. In een recent document van de Defensieraad staat dat de globalisering winnaars en verliezers zal creëren, op het niveau van de landen, de regio’s en de samenlevingen. In Afrika is de gemiddelde levensverwachting 22 jaar. De bevolking zal zich daar concentreren in de grote steden, met alle gevolgen van dien: ontelbare werklozen, rampzalige humanitaire situaties, wanhopigheid en emigratie. Als emigratie het gevolg is van armoede, zou de Raad de oorzaken hiervan moeten aanpakken, in plaats van de immigranten aan te pakken met gefragmenteerde, repressieve maatregelen.</p>
      <p sl="el">Het tweede punt, mijnheer de Voorzitter, houdt verband met de uitbreiding van de Europese Unie, en dus met het verloop van de toetredingsonderhandelingen met Turkije. De besluiten van de Raad buitenlandse zaken kunnen, in de gegeven omstandigheden, als tevredenstellend worden beschouwd, aangezien daarmee een boodschap wordt gestuurd aan Turkije, en de Europese Unie de verantwoordelijkheid op zich neemt om tot het einde toe consequent te blijven in haar houding. Wat de handel betreft - die geen onderwerp is van de onderhandelingen met Turkije - zullen wij nooit moe worden te herhalen dat wij hier niet tegen zijn, onder voorwaarde dat de Cyprische Republiek niet op een lager plan komt te staan, of de pseudo-staat in het noordelijk gedeelte op een hoger plan. De Cyprische Republiek ijvert onvermoeibaar voor een verbetering van de levensomstandigheden van de Turks-Cyprioten en de moeilijkheden die zich bij deze inspanningen voordoen, vloeien voort uit de illegale bezetting van 37 procent van Cyprus door Turkije. Met moet ervoor zorgen, mijnheer de Voorzitter, dat deze boodschap niet verder wordt gebagatelliseerd, op grond van opportunistische overwegingen en tegengestelde belangen. Het is in het belang van allen dat de fundamentele beginselen en waarden niet worden opgeofferd aan soepelheid en een compromis.</p>
    </intervention>
    <intervention id="3-338" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, ik wil de heer Barroso ervoor bedanken dat hij de oprichting van een Europees Instituut voor technologie als één van de prioriteiten van de Europese Unie heeft aangemerkt. Dit belangrijke Instituut zou vestigingen in meerdere lidstaten moeten hebben om effectief te kunnen zijn. Ik ben het eens met commissaris Figel’ die vindt dat één van die vestigingen in Polen zou moeten zijn. De Poolse regering heeft daartoe Wrocław voorgesteld. Wrocław is een echte Europese stad die aan alle eisen voldoet om één van de vestigingen van het Europees Instituut voor technologie te worden.</p>
      <p sl="pl">De voorzitter van de Commissie sprak ook over een tijdelijke stopzetting van de onderhandelingen met Turkije. Ik zou zeggen dat we Turkije een horde moeten geven waar het over heen moet springen, maar dat we die niet onrealistisch hoog mogen laten zijn. Laat ik zeggen dat de lat bij mannen op twee meter zes moet liggen en bij vrouwen op twee meter, zodat men erover heen kan springen. De lat op vijf meter hoogte leggen betekent te hoge eisen te stellen, die niet meer dan een excuus zullen zijn om Turkije nooit toe te laten.</p>
      <p sl="pl">Ik ben blij dat wij vandaag hebben besproken dat Kroatië als eerste tot de EU zal worden toegelaten en dat vervolgens de landen van de Westelijke Balkan aan de beurt zijn. Dit kwam ter sprake toen een delegatie van het Montenegrijnse parlement een bezoek bracht aan ons Parlement. Het is ook een echt teken des tijds. De heer Cohn-Bendit had het erover dat emigranten Europa door de ramen binnendringen. Het probleem is anders: ze dringen zowel door deuren als door ramen naar binnen.</p>
      <p sl="pl">De uitbreiding van de Europese Unie is van essentieel belang, meer nog dan institutionele hervormingen.</p>
    </intervention>
    <intervention id="3-339" speaker_id="4525" name="Nigel Farage" is_mep="True" mode="spoken">
      <p sl="en">Mijnheer de Voorzitter, dit is het einde van een behoorlijk onspectaculair voorzitterschap en misschien zouden wij daar dankbaar voor moeten zijn. Ik verwacht meer vuurwerk onder het Duitse voorzitterschap tijdens de komende zes maanden!</p>
      <p sl="en">Naarmate deze top dichterbij komt, raak ik er meer van overtuigd dat Turkije en wellicht meer nog de klimaatverandering centraal zullen staan. Ik maak mij zorgen over wat er is gezegd over de ruimte van vrijheid, veiligheid en rechtvaardigheid. In september is in Tampere geprobeerd om hiervoor over te stappen van het systeem van nationale veto’s op het systeem van stemming bij gekwalificeerde meerderheid. Voor degenen die, net zoals ik, komen uit een land met een gewoonterechtelijke traditie, zijn de beginselen van juryrechtspraak, het vermoeden van onschuld en habeas corpus van fundamenteel belang. Wij willen niet dat de Europese Unie de gruwel van over de hele wereld aangrijpt om haar eigen bevoegdheden uit te breiden. Indien wij op grond van de oorlog tegen het terrorisme de mensen hun grondrechten en fundamentele vrijheden ontnemen, dan leggen wij inderdaad de overwinning in handen van de terroristen.</p>
    </intervention>
    <intervention id="3-340" speaker_id="28427" name="Alessandro Battilocchio" is_mep="True" mode="spoken">
      <p sl="it">Mijnheer de Voorzitter, dames en heren, ik spreek namens de Nieuwe Socialistische Partij van Italië. De afgelopen week heb ik in Brussel deelgenomen aan een interessante internationale conferentie over de rol van de EU in de bevordering van de democratie in de wereld.</p>
      <p sl="it">Talrijke vertegenwoordigers van derde landen hebben beklemtoond vertrouwen te hebben in de steun die de EU kan geven aan de democratiseringsprocessen en dus aan de bevordering van de geopolitieke stabiliteit en de vrede in de wereld. Het uitbreidingsproces en het nabuurschapsbeleid hebben zich beide ontpopt als deugdelijke instrumenten om deze doelstellingen te bereiken. Ik realiseerde me dat de verwachtingen hooggespannen zijn, maar ik besef nu ook dat het democratiseringsproces in Europa soms nog onvolmaakt is, en dat bepaalde institutionele aanpassingen noodzakelijk zijn.</p>
      <p sl="it">Het D-plan dat voor dit jaar door de Commissie is voorgesteld voor democratie, dialoog en debat, is een eerste stap in de juiste richting. Maar wil men de EU de rol laten spelen die haar op het internationale toneel en in de buitenlandse politiek toekomt, dan is het belangrijk dat Europa zelf als eerste een paar fundamentele vraagstukken aanpakt die niet meer op de lange baan geschoven kunnen worden. Om het kort te houden zal ik er maar drie opsommen: ten eerste, de ratificatie van de Grondwet, ten tweede de kwestie van een ‘eenheidszetel’ bij de VN, en last but not least de energieautonomie. De EU moet in staat zijn een strategisch plan voor hernieuwbare en alternatieve energie te lanceren, want dan hoeft zij geen zwakke positie meer in te nemen tegenover haar grootste partners en kan zij ook in de ernstigste crisissituaties vastberaden, dus los van economische belangen, optreden.</p>
    </intervention>
    <intervention id="3-341" speaker_id="4542" name="Timothy Kirkhope" is_mep="True" mode="spoken">
      <p sl="en">Mijnheer de Voorzitter, de Raad komt deze week bijeen om een aantal belangrijke zaken te bespreken, zaken die zullen doorklinken in het volgende voorzitterschap.</p>
      <p sl="en">Ten eerste zal het Finse voorzitterschap verslag uitbrengen over het informele overleg met de lidstaten over de toekomst van de Europese Grondwet. Ik hoop dat het debat hierover open en transparant zal zijn, zoals het de Raad betaamt. Wij weten dat er in een aantal landen ernstige voorbehouden bestaan over de vraag of men moet voortgaan met de Grondwet. De Britse regering heeft tegenstrijdige signalen afgegeven en lijkt sterk verdeeld; de uittredende Nederlandse regering wil geen tweede referendum en de Duitse regering wil zoveel mogelijk van de huidige Grondwet behouden. Het voorzitterschap zal dus geen eenvoudige taak hebben, en ik voel dan ook met hem mee.</p>
      <p sl="en">Nochtans is een zaak erg duidelijk: er is werkelijk zeer weinig enthousiasme voor de Grondwet. Misschien kunnen de leden van de ALDE-Fractie even nadenken over de woorden van de Britse leider van de Liberal Democrats, die de Grondwet gisteren beschreef als een ‘gekweld document’. Ik vraag mij af of de heer Duff het hiermee zou eens zijn.</p>
      <p sl="en">Ik pleit er dan ook voor dat wij een stap vooruit zetten en ons bezighouden met een echte hervormingsagenda, een agenda waardoor de Europese Unie in staat wordt gesteld zich meer bezig te houden met de buitenwereld en soepeler en concurrentiëler te worden. Ik geloof dat wij zo het vertrouwen in Europa zullen kunnen herstellen - wat beslist niet zal gebeuren als wij onze hoop vestigen op de brochures van de Europese Socialistische Partij, die trouwens toch erg snel in de vergetelheid geraken.</p>
      <p sl="en">De Raad heeft ook enkele ideeën besproken over de toekomst van justitie en binnenlandse zaken. Het is duidelijk dat wij niet voldoende onderzocht hebben hoe wij de intergouvernementele samenwerking kunnen verbeteren. Wij moeten hiervan nu werk maken en zoeken naar innovatieve oplossingen om dit beter te doen werken.</p>
      <p sl="en">Ik hoop dat wij ook rekening zullen houden met de opmerkingen van de heer Barroso, die zei dat hij graag een versnelling zou zien van de structurele hervormingen in Europa. Hij heeft gelijk. Precies dergelijke praktische initiatieven zullen het aanzien van Europa bij de bevolking doen toenemen, en ik kan deze dan ook alleen maar toejuichen.</p>
    </intervention>
    <intervention id="3-342" speaker_id="2301" name="Reino Paasilinna" is_mep="True" mode="spoken">
      <p sl="fi">Mijnheer de Voorzitter, minister Lehtomäki, mijnheer de voorzitter van de Commissie, dames en heren, het besluit over Turkije - gedeeltelijke bevriezing - was het juiste. Turkije was nog niet klaar voor politieke besluiten. Denkt u echter ook aan de culturele veranderingen: die zullen ook niet gemakkelijk zijn.</p>
      <p sl="fi">Europa kan zijn doelen echter ook niet bereiken. Waarom niet? Op het gebied van onderzoek, productontwikkeling en innovatie blijven wij steeds verder achter. Bijvoorbeeld in de informatie- en communicatiesector, die voor 40 procent bijdraagt aan de groei van het bbp, blijven wij sterk achter bij onze concurrenten. De positie van onderzoekers is slecht. Wij hebben meer onderzoekers nodig, maar verliezen degenen die wij hebben. De bureaucratische hinderpalen zijn groot, onze onderwijsfaciliteiten gebrekkig, onze economische groei traag, het ontwikkelingswerk ontoereikend en de doelen van Lissabon glippen uit onze handen. De afhankelijkheid en het verbruik van energie nemen toe en onze zelfvoorziening neemt af. Wij hebben deze crises helemaal zelf veroorzaakt.</p>
      <p sl="fi">Op de Top moet een afspraak worden gemaakt, of in ieder geval worden gesproken, over het snel uitwerpen van een reddingsboei: er moet een sterke verbetering komen in de ontwikkeling van onderzoek. Sommigen van ons hebben hiervan een voorbeeld gegeven. Het zevende kaderprogramma voor onderzoek en ontwikkeling is ontoereikend en dat geldt ook voor de Onderzoeksraad en het Europees Instituut voor Technologie. Wij hebben meer geld, innovatie en investeringen nodig: een intelligente reddingsboei voor de toekomst van Europa. Daar moeten wij ons op richten.</p>
    </intervention>
    <intervention id="3-344" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, ik zou het voorzitterschap willen bedanken voor het verslag over de resultaten van zijn peiling naar de toekomst van het Verdrag. Eerlijk gezegd had ik een iets uitgebreider verslag verwacht van het voorzitterschap, temeer daar het zich zozeer heeft ingespannen voor meer transparantie. De waarheid is echter dat de lidstaten niet tot een constructieve opinie over de toekomst kunnen komen als zij van de Commissie of het voorzitterschap geen concreet voorstel krijgen voor de heronderhandelingen.</p>
      <p sl="en">Ik zou de heer Kirkhope willen zeggen dat mijn partijleider tenminste spreekt over dit vraagstuk, terwijl de heer Cameron te bevreesd lijkt om er zelfs maar met een woord over te reppen!</p>
      <p sl="en">Het voorzitterschap moet erop wijzen dat het geen goede zaak is als de lidstaten eenvoudigweg afspreken dat zij allen het Verdrag willen redden, maar tegelijkertijd de afschaffing van de nationale veto’s en de uitbreiding van de stemming bij gekwalificeerde meerderheid blokkeren. Als zij dat toch doen, zullen er nog meer povere resultaten komen en zal er slechts langzaam vooruitgang geboekt worden. Zou het voorzitterschap ons daarom kunnen verzekeren dat het op de top zal wijzen op de absurde tegenstrijdigheid van beide standpunten?</p>
    </intervention>
    <intervention id="3-345" speaker_id="28975" name="Vittorio Agnoletto" is_mep="True" mode="spoken">
      <p sl="it">Mijnheer de Voorzitter, dames en heren, wij kunnen niet anders dan constateren dat Turkije een spelletje speelt met Europa en met de onderhandelingen voor toetreding tot de Europese Unie.</p>
      <p sl="it">Het proces van democratische hervormingen is volledig geblokkeerd in Ankara. De afschaffing van artikel 301 van het Strafboek betreffende de vrijheid van meningsuiting is tot onbepaalde datum uitgesteld. Met betrekking tot de kwestie-Cyprus overstelpt Erdogan ons met voorstellen en tegenvoorstellen, wat in feite een poging is om de cruciale kwestie van de ratificatie van het Protocol van Ankara te omzeilen.</p>
      <p sl="it">En dan hebben we het nog niet eens over de Koerdische kwestie en de erkenning van de grondrechten van het Koerdische volk, die tot nu toe genegeerd worden. Ik herinner eraan dat mijn fractie voor toetreding van Turkije tot de Unie is, maar het is ons onderhand wel duidelijk geworden dat president Erdogan besloten heeft om meer naar de extremistische nationalisten en de Turkse kemalistische militairen te luisteren dan naar Europa.</p>
      <p sl="it">In plaats van de democratie en de rechtsstaat te maken tot de hoekstenen van een nieuw beleid, waarmee Turkije in het kader van de toetredingsonderhandelingen gemoderniseerd kan worden, heeft Erdogan zich duidelijk opgeworpen - voorlopig althans - als voorman van het oude Turkije. Om die reden staan wij achter het besluit van de Commissie om over te gaan tot een feitelijke opschorting van de onderhandelingen over acht belangrijke hoofdstukken van de bilaterale verdragen.</p>
      <p sl="it">Turkije mag weten dat de deuren van Europa open blijven, maar die deuren blijven open voor een democratisch Turkije, dat respect heeft voor de rechten van de volkeren en de grondvrijheden van iedereen, van Turken en Koerden in Turkije. Nu heeft Erdogan balbezit.</p>
    </intervention>
    <intervention id="3-346" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mijnheer de Voorzitter, ik wil aandacht vragen voor de problematische betrekkingen tussen de EU en Rusland, en dan met name voor de problemen met energieveiligheid en handel. In verband met de eerste kwestie wil ik opmerken dat Rusland zijn energievoorraden constant inzet als politiek pressiemiddel in de betrekkingen met zowel de Europese Unie als derde landen. Bovendien probeert Rusland een nieuwe overeenkomst met de EU te sluiten en dingt het land naar lidmaatschap van de WTO. Tegelijkertijd handelt Rusland in strijd met de fundamentele normen van de WTO door een politieke blokkade op te werpen voor producten uit het buitenland.</p>
      <p sl="pl">Een voorbeeld hiervan is het embargo op Poolse levensmiddelen dat al een jaar van kracht is en waardoor Poolse bedrijven honderden miljoenen euro verlies lijden. In beide kwesties is Europese solidariteit meer dan ooit noodzakelijk. Helaas is deze de laatste maanden ver te zoeken geweest. Pas toen Polen een veto uitsprak over het starten van onderhandelingen tussen de EU en Rusland werd duidelijk hoe noodzakelijk solidariteit is om de belangrijkste uitdagingen die de EU te wachten staan, het hoofd te kunnen bieden.</p>
      <p sl="pl">Ik hoop dat het komende Duitse voorzitterschap zich het solidariteitsprincipe niet alleen blijft herinneren, maar het ook toepast bij het leiden van de Europese Raad.</p>
    </intervention>
    <intervention id="3-347" speaker_id="28217" name="Patrick Louis" is_mep="True" mode="spoken">
      <p sl="fr">Mijnheer de Voorzitter, het Duitse voorzitterschap van de Europese Unie belooft een test te worden. Daarbij zal in eerste instantie het vermogen van de Europese instellingen om rekening te houden met de wil van het Europese volk op de proef worden gesteld. De denkpauze loopt ten einde en de moeilijke Franse verkiezingen zullen weldra achter de rug zijn. Zij die de dood van het Grondwettelijk Verdrag niet hebben willen aanvaarden, zullen het offensief kunnen hervatten.</p>
      <p sl="fr">Verdelen, in stukken snijden of fijnhakken: hoewel de recepten uiteenlopen en de plannen legio zijn, ontbreekt het aan een echt alternatief voor het supranationale project. Er wordt enkel gezocht naar manieren om de resultaten van de referenda in Nederland en Frankrijk te omzeilen. De standpunten van mevrouw Merkel - of liever gezegd de dreigementen die ze heeft geuit - beloven niet veel goeds. Het is algemeen bekend dat de tegenstanders van de Grondwet in dit Parlement nauwelijks worden getolereerd. Toch vergeet u beter niet dat hun stem wel door het volk wordt gehoord.</p>
      <p sl="fr">Gezien de omstandigheden kan ik niet anders dan mijn waarschuwingen herhalen. Het is niet aan het Duitse voorzitterschap om onherstelbare schade aan te richten door een nieuwe impuls te geven aan een Grondwet die niemand nog wil, behalve het systeem. Ik durf hopen dat dit Parlement meer is dan een instelling die het systeem naar de mond praat. Ik hoop dat het nog steeds de ambitie heeft om de volkeren van Europa te vertegenwoordigen, volkeren die op eigen bodem heer en meester willen blijven van hun eigen lot, of anders gezegd, die soevereine naties willen zijn.</p>
    </intervention>
    <intervention id="3-348" speaker_id="24029" name="Koenraad Dillen" is_mep="True" mode="spoken">
      <p sl="nl">Voorzitter, de Turkse regering heeft laten weten dat ze niet zal toegeven aan wat ze zelf omschrijft als de druk van de Cyprioten om Ankara zogenaamde unilaterale maatregelen te laten nemen om de problemen tussen Turkije en Nicosia op te lossen. Het heet dat de Europese Unie waartoe Turkije zo graag wil behoren heeft toegegeven aan de druk vanuit Cyprus. De Turkse regering laat nu weten zelf geen zogenaamde unilaterale maatregelen te zullen nemen, met andere woorden, niet te zullen tegemoetkomen aan de afspraken die vervat zijn in het protocol van Ankara aangaande Cyprus.</p>
      <p sl="nl">Collega's, ik hoop dat de Europese Raad morgen en overmorgen de gelegenheid toch eens te baat zal nemen om wat Turkije betreft de puntjes op de i te zetten, want het gaat hier niet om eenzijdige maatregelen, maar om een glasheldere situatie en die kan verwoord worden in enkele zinnen. Het kan namelijk niet dat een kandidaat-lidstaat, die een stuk grondgebied van een andere lidstaat van de Unie nu al meer dan 30 jaar wederrechtelijk militair bezet, lid wordt van deze Unie en dan nog meent de zwarte piet te kunnen doorschuiven in de richting van het slachtoffer. Dat is de essentie van de zaak. Dat Erdogan weigert zijn havens en luchthavens open te stellen voor Cypriotische schepen, is alleen maar de logische consequentie van het Turkse imperialisme tegenover Cyprus. De onderhandelingen moeten niet geschorst worden, maar definitief worden stopgezet.</p>
    </intervention>
    <intervention id="3-349" speaker_id="2025" name="Françoise Grossetête" is_mep="True" mode="spoken">
      <p sl="fr">Mijnheer de Voorzitter, mevrouw de minister, mijnheer de voorzitter van de Commissie, Commissievoorzitter Barroso heeft er onlangs op gewezen dat het onverstandig zou zijn om de Unie verder uit te breiden zonder eerst het institutionele vraagstuk op te lossen. De bestaande institutionele mechanismen voldoen niet meer om de Unie naar behoren te doen functioneren. Dit geldt met name voor het Europese immigratiebeleid dat sterk te lijden heeft onder de unanimiteitsregel.</p>
      <p sl="fr">Door de indruk te wekken dat we overijld te werk gaan, lopen we het risico dat we de Europese Unie in gevaar brengen. Dat is zo eenvoudig als maar wat. Om het uitbreidingsproces met de steun van het Europese volk tot een goed einde te kunnen brengen, is het van wezenlijk belang dat de Europeanen van de noodzaak van goed werkende instellingen worden overtuigd. De kwestie van een eindeloze uitbreiding van Europa zonder een duidelijke afbakening van de grenzen heeft een belangrijke rol gespeeld bij de negatieve uitkomst van de referenda en de verwerping van het Grondwettelijk Verdrag. We moeten de Europese Unie dringend voorzien van een geografisch en politiek kader. Dit lijkt een absoluut noodzakelijke voorwaarde als we willen dat de mensen zich opnieuw thuis voelen in Europa.</p>
      <p sl="fr">Wat Turkije betreft, neem ik akte van de beslissing van de Raad om de onderhandelingen over acht van de vijfendertig hoofdstukken gedeeltelijk op te schorten. Aangezien Turkije zijn verbintenissen in het kader van het Protocol van Ankara niet is nagekomen, lijkt deze maatregel me echter ontoereikend. Ik ben derhalve van mening dat de onderhandelingen volledig zouden moeten worden gestaakt. Het is onvoorstelbaar dat Turkije nog steeds weigert het bestaan te erkennen van een van de lidstaten van de Europese Unie, namelijk Cyprus, een land dat het al meer dan dertig jaar gedeeltelijk bezet.</p>
      <p sl="fr">Vervolgens zou ik nader willen ingaan op het opnamevermogen van de Europese Unie. Dat is niet oneindig. Dit absorptievermogen zou trouwens een toelatingscriterium moeten worden, hoewel het Finse voorzitterschap vanochtend het tegendeel heeft beweerd. We moeten verantwoordelijkheid aan de dag leggen in deze cruciale kwestie van de grenzen van Europa.</p>
      <p sl="fr">Met het oog op de klimaatverandering wil ik het volgende zeggen. Er is geen tijd te verliezen. Dit is de voornaamste uitdaging van deze eeuw. We moeten al onze krachten bundelen en onze meningsverschillen bijleggen. Daarnaast moeten we de andere economische krachten over de streep halen en hen aanmoedigen om ons voorbeeld te volgen. Kortom, we verwachten van deze Europese Raad een duidelijk signaal en zeker geen holle, nietszeggende frasen.</p>
    </intervention>
    <intervention id="3-350" speaker_id="4429" name="Robert Goebbels" is_mep="True" mode="spoken">
      <p sl="fr">Mijnheer de Voorzitter, geachte collega’s, het einde van het mandaat van elk voorzitterschap doet me denken aan de kreet “de koning is dood, leve de koning”. Na het Finse voorzitterschap, dat overigens niet onverdienstelijk was, bereidt Europa zich voor om voort te werken onder leiding van de nieuwe koning, of liever koningin, want ik doel op mevrouw Merkel. Het ene voorzitterschap vervangt het andere, maar de problemen blijven bestaan. Vanaf volgend jaar zal de Europese Unie vertegenwoordigd worden door 27 commissarissen en 785 afgevaardigden. Het lijdt geen twijfel dat dit proces de kracht van de Unie ondermijnt en bovendien de werking van onze instellingen op losse schroeven zet.</p>
      <p sl="fr">Ik ben steeds een vurig voorstander geweest van de uitbreiding van de Unie. Europa was nooit voorbestemd om een elitair clubje van christelijke naties te blijven. Om die reden heeft Turkije recht op een geloofwaardig toetredingsperspectief. Turkije maakt deel uit van onze geschiedenis, van onze gemeenschappelijke cultuur: de Ilias speelde zich af in het zogenoemde “Aziatische” deel van Turkije. Europa heeft behoefte aan een democratisch en seculier Turkije dat een brug kan vormen tussen de verschillende culturen in het Middellandse Zeegebied.</p>
      <p sl="fr">Alvorens opnieuw uit te breiden, al was het maar met Kroatië, moet onze Unie echter hervormingen doorvoeren. Ze moet haar structuren aanpassen en haar manier van werken herzien. We hebben een ernstige politieke fout begaan door groen licht te geven voor de opeenvolgende uitbreidingen zonder eerst de positie van de Europese instellingen te versterken. Het Verdrag van Nice is slechts een lapmiddel. Hoewel Finland de Grondwet onlangs heeft geratificeerd, lijkt hem een onzeker lot beschoren. De begroting van de Europese Unie stelt niets voor. De financiële vooruitzichten zijn boerenbedrog. De Unie heeft dringend eigen middelen nodig om het hoofd te kunnen bieden aan onze uitdagingen op economisch en sociaal vlak. Hetzelfde geldt voor de milieuproblemen.</p>
      <p sl="fr">Europa lijkt voor buitenstaanders een soort aards paradijs. Dit verklaart het hoge aantal potentiële, legale en illegale immigranten. De Europese burgers zijn echter op de hoogte van de tekortkomingen van de Unie en verwachten van hun leiders dat ze echte politieke beslissingen nemen en geen gouden bergen beloven. Zal het Finse voorzitterschap in stijl kunnen eindigen? Het valt te betwijfelen.</p>
    </intervention>
    <intervention id="3-351" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de Voorzitter, ik hoop dat de Europese Raad de conferentie over de Holocaust, of liever, de ‘conferentie over de ontkenning van de Holocaust’ die onlangs in Iran heeft plaatsgevonden, zal veroordelen. De voorzitter van het Parlement heeft dit vanochtend reeds gedaan, hetgeen ik ten zeerste waardeer. Het is van essentieel belang dat de Europese Unie op het hoogste niveau - tijdens een vergadering van eerste ministers - duidelijk maakt dat het gekant is tegen deze schandalige oefening in onruststokerij en haat.</p>
      <p sl="en">Wat de uitbreiding betreft, vind ik het zeer ontmoedigend dat sommige lidstaten en Parlementsleden enkel in termen van onheil en gevaar kunnen denken over Turkije. Nochtans zou de EU erg veel baat kunnen hebben bij de toetreding van Turkije. Uiteraard zijn er moeilijkheden en leeft Turkije bepaalde wettelijke verplichtingen niet na, maar het zou wellicht helpen als de Raad ook zijn politieke belofte nakwam en een einde maakte aan het isolement van de Turkse Cyprioten. De Europese Raad moet ook zijn belofte nakomen dat het de deur zal laten openstaan voor de Balkanlanden.</p>
      <p sl="en">Wat het verhogen van de efficiëntie van de EU op het vlak van wetshandhaving betreft, zijn de ontwerpconclusies van de Europese Raad een oefening in stilistiek. Eerst wordt terecht beklemtoond dat onze burgers concrete resultaten verwachten in de strijd tegen grensoverschrijdende misdaad en terrorisme en dat de EU er niet in slaagt een toereikend antwoord te bieden, maar uiteindelijk worden alleen maar de beginselen van het Grondwettelijk Verdrag bevestigd - op zich is dat uitstekend, maar het biedt ons geen oplossing voor de middellange termijn. Het feit dat de Raad het wegens het veto van één lidstaat niet eens is geraakt over een maatregel voor de overdracht van gevangenen, kan men toevoegen aan de reeds lange lijst van mislukkingen en stilzitten. Intussen zetten de criminelen hun activiteiten vrolijk voort.</p>
      <p sl="en">Tot slot wil ik nog iets zeggen over extraordinary rendition, over foltervluchten en geheime gevangenissen. Ik kan alleen maar dromen van een verenigde Europese Raad die elke lidstaat verplicht tot het uitvoeren van een grondig onderzoek naar mogelijke medeplichtigheid. Een dergelijk resultaat zou wellicht meer kans hebben, indien de Raad de tijdelijke commissie van het Europees Parlement niet zo minachtend zou behandelen. In het verslag van de Raad over de mensenrechten 2006, dat vermoedelijk werd opgesteld onder het gezag van de secretaris-generaal van de Raad, de heer Solana, staat: ‘Het EP heeft een onderzoek uitgevoerd onder leiding van de heer Dick Marty’, maar de heer Dick Marty leidde het onderzoek van de Parlementaire Vergadering van de Raad van Europa! Als de heer Solana zelfs niet de moeite neemt om een onderscheid te maken tussen beide organisaties, vraag ik mij af of wij onze beschrijving van hem in ons definitief ontwerpverslag als ‘niet tot samenwerking bereid persoon’ misschien niet als gerechtvaardigd mogen beschouwen.</p>
    </intervention>
    <intervention id="3-352" speaker_id="28182" name="Kartika Tamara Liotard" is_mep="True" mode="spoken">
      <p sl="nl">Voorzitter, het Fins voorzitterschap heeft het initiatief genomen om met alle lidstaten geheime besprekingen te houden over wat ze nu willen met de grondwet en het resultaat zal besproken worden op de komende Top. Er is geen enkele legitieme reden waarom dergelijke besprekingen niet openlijk kunnen worden gehouden. Kennelijk is het de bedoeling, nu bij publieke debatten in Nederland en Frankrijk de grondwet is afgeschoten, dit document in achterkamertjes alsnog door te drukken.</p>
      <p sl="nl">Een maand geleden wonnen bij de Nederlandse verkiezingen uitsluitend partijen die tegen de Europese grondwet gekeerd waren. Volgens opiniepeilingen zouden nu nog meer Nederlanders tegen de grondwet stemmen. Dat Raad, Commissie en dit Parlement dat niet schijnen te kunnen accepteren, is een schandaal dat de reputatie van de EU zal blijven ondermijnen.</p>
    </intervention>
    <intervention id="3-353" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Mijnheer de Voorzitter, ik heb een ondubbelzinnige boodschap aan de leden van de Europese Raad die morgen begint. Deze boodschap kan ik met één woord samenvatten: “solidariteit”. Ik verwacht van Europa solidariteit met mijn land en met andere voormalig communistische landen op het gebied van diplomatieke betrekkingen en energiekwesties. Ik verwacht dat een solidair Europa een ferm en eenduidig standpunt ten opzichte van Rusland inneemt, een standpunt waarin voor alles de belangen van de Europeanen weerspiegeld worden, en niet die van de Russische Federatie.</p>
      <p sl="pl">Ik heb het geluk dat ik vandaag, op de vijfentwintigste verjaardag van de schandalige afkondiging van de staat van beleg in Polen, mijn mening kan geven in het Europees Parlement. Ik heb veertig jaar onder het communisme geleefd, ben actief geweest in de verzetsbeweging, en daarom is het niet verwonderlijk dat ik geen vertrouwen heb in Rusland. Europa wordt nu serieus op de proef gesteld en de uitkomst zal laten zien of we kunnen vertrouwen op Europese steun bij kwesties die voor ons zo moeilijk zijn.</p>
    </intervention>
    <intervention id="3-354" speaker_id="4238" name="Hans-Peter Martin" is_mep="True" mode="spoken">
      <p sl="de">Mijnheer de Voorzitter, ik heb bijna medelijden met het Finse voorzitterschap van de Raad. U heeft hier een half jaar gezeten, en ook nu zit u hier al weer uren. U kent de mantra’s van de politiek, en u kent het politieke spel. Soms luistert u, soms luistert u niet, en soms hoort u iets, terwijl er niets gezegd is. Ik heb een eenvoudig verzoek aan u. Net als miljoenen Europeanen heb ik een positief vooroordeel over uw land. Denkt u nog eens na over wat voor u in de afgelopen zes maanden het hoofdprobleem was, dat de Duitsers misschien zouden kunnen aanpakken, en vertel het ze. Dat kan een woord zijn, een zin, de solidariteit, de Grondwet, de subsidiariteit, of de bureaucratie. Maar het mag niet te veel zijn, het moet kort en krachtig zijn. Het moet een boodschap zijn. Misschien helpt ons dat een beetje op weg.</p>
    </intervention>
    <intervention id="3-355" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, als we de veranderingen in onze samenleving in de Europese Unie als bedreigingen presenteren, zullen de burgers daar natuurlijk naar luisteren en bang worden. Het verbaast me dat mijn Deense collega Rasmussen er niet is, gezien zijn eerdere opmerkingen. Als we de veranderingen die we doormaken daarentegen presenteren als een manier om de uitdagingen die op ons af komen aan te gaan - de mondiale situatie en veiligheidsvraagstukken - dan is het wat anders.</p>
      <p sl="en">Een van de verantwoordelijkheden van het Finse voorzitterschap en de Commissie is te onderstrepen wat we dit najaar onder het Finse voorzitterschap hebben bereikt. We hebben een nieuw zevende kaderprogramma, we hebben de besluitvorming over REACH en de dienstenrichtlijn afgerond. Dat is een aanzienlijke doorbraak en Europa heeft er baat bij. We hebben de uitbreiding met Roemenië en Bulgarije voorbereid en twee nieuwe commissarissen benoemd. Slovenië treedt toe tot het eurogebied. Dit is een belangrijk moment in de geschiedenis van de Europese Unie. Wordt Europa er slechter van? Voelen mensen zich bedreigd? Natuurlijk niet. De burgers zullen van dit Europa profiteren. Zo is het. Als we dat luid en duidelijk zeggen, zullen de burgers inzien dat onze keuzen rationeel zijn. Dat is niet alleen de verantwoordelijkheid van de heer Rasmussen, maar ook van de Europese Raad en van de topbijeenkomst.</p>
      <p sl="en">Laten we luid en duidelijk zeggen dat we harde criteria voor uitbreiding neerleggen en tegelijkertijd ervoor zorgen dat de landen die eraan voldoen, geloofwaardige lidstaten kunnen worden. Het voorzitterschap moet de basis leggen voor een nieuw beleid jegens Rusland: ferm maar open, open maar ferm. We hebben Rusland nodig om de energievoorziening te verzekeren, maar we moeten ook strikte regels toepassen en een vastberaden beleid voeren op het gebied van de democratie en de eerbiediging van de mensenrechten. Zo zou het moeten zijn, en dat is waarop we bij deze laatste bijeenkomst onder het Finse voorzitterschap moeten hopen.</p>
      <p sl="en">U heeft goed werk gedaan en in de komende dagen kunt u uzelf zelfs nog overtreffen.</p>
    </intervention>
    <intervention id="3-356" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Voorzitter, commissaris Rehn zei enkele weken geleden dat hij niet nog eens een Turkije-Top wilde zoals in 2004-2005 en vanuit dat oogpunt was de Raadsvergadering van afgelopen maandag een groot succes. De Europese ministers bereikten overeenstemming over het opschorten van de gesprekken over een aantal onderhandelingshoofdstukken. Deze beslissing is in lijn met de aanbeveling van de Europese Commissie die onze fractie eerder verwelkomd heeft. Het geeft een helder signaal aan Turkije, uitvoering van de Ankara-overeenkomst is een niet-onderhandelbaar deel van het toetredingsproces. En het uitblijven van volledige implementatie van het aanvullend protocol zal onafwendbaar gevolgen hebben voor de voortgang van het onderhandelingsproces. Hierover heeft nooit onduidelijkheid bestaan en de vraag is dan ook aan de Turkse regering zich in deze kwestie constructiever op te stellen.</p>
      <p sl="nl">Tegelijk maakt de beslissing van de Raad duidelijk dat het onderhandelingsproces door kan en moet gaan. Het is van uiterst belang het gesprek op gang te houden en het zal van beide zijden een constructieve houding vergen om ervoor te zorgen dat het toetredingsproces niet wordt vertraagd of volledig verzandt in wederzijdse argwaan. We krijgen dus geen Turkije-Top, maar ik hoop dat de leiders die daar morgen en overmorgen aanwezig zijn, toch zullen beseffen dat de deur naar Turkije open is en open moet blijven en dat nog een extra inspanning nodig zal zijn van de kant van de Commissie en van de Raad om iets te doen aan het economisch isolement van de Turks-Cyprioten. Elke vooruitgang op dat terrein zal ook helpen om het dossier Ankara-protocol weer op de rails te krijgen.</p>
    </intervention>
    <intervention id="3-357" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Mijnheer de Voorzitter, de Top van de Europese Raad nadert met rasse schreden en is in zekere zin het officiële begin van het Duitse voorzitterschap. Het is bekend dat er hoge verwachtingen gekoesterd worden van juist dit voorzitterschap. De waslijst van zaken die de EU moet afwerken is nu al zo lang dat daar zeker meer tijd voor nodig zal zijn dan zes maanden. Eén van de onderwerpen die besproken zullen worden op de top is het onfortuinlijke Grondwettelijke Verdrag, dat in de Franse en Nederlandse referenda ten grave is gedragen. Gezien deze korte tijd verontrust mij dat. Niemand heeft meer de moed terug te gaan naar de oorspronkelijke versie van het Verdrag. In plaats daarvan wordt gepraat over het schrappen van bepaalde passages om vervolgens de bevolking een miniverdrag voor te leggen.</p>
      <p sl="pl">In plaats van concrete antwoorden op de vraag naar de verdere ontwikkeling van Europa, kunnen de Europese burgers opnieuw een dosis propaganda verwachten. Retorische trucs kunnen niet verhullen dat Frankrijk en Nederland zich onmiskenbaar tegen het constitutionele project hebben uitgesproken. Het was een “nee” tegen een gecentraliseerde Europese superstaat.</p>
      <p sl="pl">De top van de Europese Raad en het Duitse voorzitterschap zouden een duidelijk signaal moeten afgeven aan de bevolking van de lidstaten dat hun wil en de eerder vastgelegde regels gerespecteerd worden.</p>
    </intervention>
    <intervention id="3-358" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, de waarheid is dat een realiteit, welke realiteit dan ook, niet kan worden opgebouwd door alleen maar over het verleden te vertellen en aan het verleden te herinneren. Als we geen duidelijke toekomstvisie op onze projecten en onze mogelijkheden hebben, mijnheer de Voorzitter, dan zullen we onmogelijk een toekomst kunnen opbouwen of zelfs maar het verleden kunnen begrijpen.</p>
      <p sl="es">Daarom denk ik dat het een goede zaak is dat het fungerend voorzitterschap van de Raad zich ervan bewust is dat het verschillende visies tot één geheel moet smeden en een consensus moet zien te bereiken, zodat het Europese project verder kan. Dat is echter een noodzakelijke, maar geen voldoende voorwaarde, want wat nodig is, is dat alle instellingen harmonisch functioneren.</p>
      <p sl="es">En in deze context denk ik dat we blij moeten zijn met het feit dat de Raad Algemene Zaken heeft besloten de komende drie voorzitterschappen - Duitsland, Portugal en Slovenië - een strategisch plan te laten opstellen.</p>
      <p sl="es">Maar, mijnheer de Voorzitter, fungerend voorzitters van de Raad komen en gaan en de Commissie blijft. Daarom moet de Commissie zeer nauw betrokken worden bij dit strategisch plan van de komende drie voorzitterschappen en moet de Commissie zeer nauw betrokken worden bij de voorbereiding van de Europese Raden.</p>
      <p sl="es">Het is heel geruststellend om de boodschap van de voorzitter van de Commissie, de heer Barroso, te horen wanneer hij het heeft over de toekomst van Europa, wanneer hij het heeft over de interne dimensie en de projectie naar buiten, over de doelstellingen van de Strategie van Lissabon en over de vooruitgang die nog moet worden geboekt op het gebied van veiligheid, vrijheid en rechtvaardigheid.</p>
      <p sl="es">Mijnheer de Voorzitter, ik denk dat elke instelling de rol moet vervullen die hem is toegewezen, in overeenstemming met het evenwicht dat is vastgelegd in de Verdragen, maar het is naar mijn mening van fundamenteel belang om die harmonieuze tandem, die strategische alliantie tussen het Parlement en de Commissie weer in ere te herstellen, omdat daarmee zo veel vooruitgang is geboekt en zo veel is bereikt in de Europese Unie en omdat daarmee, in deze situatie, bereikt zou moeten worden dat de Europese Unie, die volgens sommigen een lethargische fase doormaakt, een institutionele siësta houdt, uit die siësta ontwaakt en resoluut een stap in de goede richting zet.</p>
    </intervention>
    <intervention id="3-359" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter, mevrouw de fungerend voorzitter van de Raad, het lijdt geen twijfel dat er enkele belangrijke Europese bijeenkomsten hebben plaatsgevonden in Helsinki. Nu u op het punt staat om de fakkel door te geven aan het Duitse voorzitterschap, heb ik echter de indruk dat uw voorzitterschap omwille van de nog bestaande problemen bij niemand een blijvende herinnering zal achterlaten. Daar staat tegenover dat in feite geen enkel voorzitterschap verantwoordelijk kan worden gesteld voor de moeilijke situatie waarin we ons bevinden. Wij zijn allemaal verantwoordelijk. We moeten ons vermannen en het Europese project nieuw leven inblazen.</p>
      <p sl="fr">Vanuit dit oogpunt is het debat dat we in dit Parlement over het opnamevermogen van de Unie hebben gevoerd en waarover we net hebben gestemd, naar mijn mening, van fundamenteel belang. Het brengt de doeltreffendheid, het democratische gehalte en de financiële capaciteit van de Europese Unie opnieuw ter sprake. Ik hoop dat er over deze kwesties duidelijkheid zal worden verschaft vooraleer u de fakkel aan het Duitse voorzitterschap overdraagt. Alleen zo kunnen we Europa in de nabije toekomst weer op het goede spoor zetten en er bovenal voor zorgen dat onze medeburgers Europa opnieuw gaan bekijken als een oplossing en niet als het probleem.</p>
      <p sl="fr">In deze context dienen we twee kwesties van naderbij te beschouwen. De eerste kwestie betreft de interne markt. Ik heb kennisgemaakt met de fanatieke pleitbezorgers van de interne markt voor wie deze markt alleen synoniem staat met vrij verkeer van diensten, goederen en kapitaal. Zonder sociaal model, zonder sociale dimensie en zonder richtlijn inzake openbare diensten, zal de interne markt enkel de sterkste en rijkste individuen ten goede komen en lijnrecht in strijd zijn met de verwachtingen die onze medeburgers van de Europese Unie hebben.</p>
      <p sl="fr">Tot tweede wil ik kort ingaan op de energiekwestie. Ook hier ben ik in contact gekomen met de fervente voorstanders van een liberalisering van de markten als enige oplossing voor alle moeilijkheden waarmee we geconfronteerd worden. Deze zienswijze is te kortzichtig. Het is zonneklaar dat we ons tevens moeten buigen over aangelegenheden als onderzoek, belastingen, onderlinge koppelingen en geostrategie. Mevrouw de voorzitter, ik weet dat u hierover een uitgesproken mening heeft. Houdt u voet bij stuk tijdens de Europese Raad, zodat we op dit gebied vooruitgang kunnen boeken. Sterkte!</p>
    </intervention>
    <intervention id="3-360" speaker_id="23730" name="Panayiotis Demetriou" is_mep="True" mode="spoken">
      <p sl="en">Mijnheer de Voorzitter, het is duidelijk dat de Europese Unie op dit moment twee pijnpunten heeft: de een is het Grondwettelijk Verdrag en de ander de uitbreiding.</p>
      <p sl="en">Voor wat betreft het Grondwettelijk Verdrag moeten we toegeven dat we er niet veel van gemaakt hebben. We zijn er niet in geslaagd tot positieve en tastbare resultaten te komen. We moeten er harder aan trekken zodat we binnenkort een grondwettelijk handvest voor de Europese Unie hebben.</p>
      <p sl="en">Het is jammer dat we het steeds over Turkije hebben wanneer we over uitbreiding spreken en dat de situatie verergert door de milde opstelling van de Europese Unie jegens Turkije. We steunen de Europeanisering van Turkije ten zeerste. Wat betreft het falen van Turkije om aan zijn verplichtingen jegens de Europese Unie te voldoen, hopen we dat Turkije zich zal realiseren dat het land zelf in aanmerking wilde komen voor toetreding tot de Europese Unie en niet andersom. We zullen moeten afwachten. De weg van het compromis is de juiste, maar niet wanneer de grenzen van normen en waarden daarmee gemoeid zijn.</p>
      <p sl="en">Turkije moet van de kwestie-Cyprus af door een kans te bieden op een voor beide gemeenschappen aanvaardbare oplossing, door zijn troepen terug te trekken en het isolement van de Turks-Cyprioten te beëindigen. De bezetting is tenslotte de oorzaak van dat isolement. De Europese Unie moet een beslissende rol spelen bij de oplossing van de kwestie-Cyprus, bij een op Europese normen en waarden gebaseerde oplossing.</p>
    </intervention>
    <intervention id="3-362" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, in tegenstelling tot de pessimistische en zelfs deprimerende geluiden die enkele van de vorige sprekers lieten horen, ben ik van mening dat Europa in de afgelopen zes maanden onder het voorzitterschap van Finland een enorme vooruitgang heeft geboekt. Vandaag werd in het Parlement bijvoorbeeld de baanbrekende REACH-wetgeving aangenomen, het nieuwe Europees Fonds voor aanpassing aan de globalisering is ingesteld, de Unie reageerde flexibel en effectief op de crisis in Libanon, en Roemenie en Bulgarije zullen op 1 januari tot de Europese Unie toetreden. Zijn dit, dames en heren, geen duidelijke voorbeelden voor vooruitgang en succes en getuigen zij niet van het feit dat de EU ondanks de grote uitdagingen en problemen waar zij mee kampt, toch in staat blijkt op competente en effectieve wijze te handelen?</p>
      <p sl="cs">Ja, de EU dient haar besluitvormingsmechanismen effectiever en flexibeler te organiseren en dient de fundamentele principes van de Europese Grondwet aan te nemen, waarmee, laat dit nog eens gezegd zijn, alle vijfentwintig regeringen van de EU-lidstaten hebben ingestemd. Ik wil bij dezen mijn dank uitspreken jegens Finland. Niet alleen omdat Finland het zestiende land is dat de Grondwet heeft aangenomen, maar ook omdat het land het debat over de toekomst van de Europese Grondwet een stap verder heeft gebracht. Wat wij nu nodig hebben, is een duidelijk standpunt en een duidelijke verklaring van de leiders van landen als Polen, het Verenigd Koninkrijk en Tsjechië die de Grondwet nog moeten aannemen. Deze landen dienen aan te geven wat zij met het document van plan zijn als zij het ratificeren en welke alternatieve oplossing zij kunnen bieden indien zij het niet ratificeren. Ik zou graag zien dat dergelijke verklaringen deze week tijdens de EU-top in Brussel worden afgegeven.</p>
    </intervention>
    <intervention id="3-363" speaker_id="1917" name="Markus Ferber" is_mep="True" mode="spoken">
      <p sl="de">Mijnheer de Voorzitter, mevrouw de voorzitter van de Raad, mijnheer de voorzitter van de Commissie, geachte collega’s, het is nog te vroeg om definitief te beoordelen wat het Finse voorzitterschap van de Raad in de tweede helft van 2006 tot stand heeft gebracht. Dat kunnen we volgende week doen, als we de resultaten van de Top kennen.</p>
      <p sl="de">Ik denk echter dat we een bijzonder belangrijke vraag moeten beantwoorden, die in de afgelopen dagen veel invloed heeft gehad op ons werk: hoe zien we onszelf, hoe zien we alles wat we in de afgelopen vijftig jaar tot stand hebben gebracht? Zijn we bereid om dat te verdedigen tegenover degenen die willen toetreden tot de Unie? Ik zeg dat uit het diepst van mijn hart, want uit gesprekken die ik zelf met Turkije heb gevoerd weet ik dat we weliswaar over hetzelfde spreken, maar dat we vaak heel verschillende dingen bedoelen. We moeten voor onszelf eens duidelijk bepalen wat ons met elkaar verbindt.</p>
      <p sl="de">Als ik kijk naar het verloop van het debat dat we vanmiddag hebben gevoerd, zie ik het beeld van een uitgesproken kleurige kerstboom, en iedereen legt zijn cadeautje er onder, en iedereen die zijn eigen pakje ziet zegt dat hij de boom heel mooi vindt. Zo werkt Europa echter intern niet, en zo kunnen we het naar buiten toe ook niet met succes verkopen.</p>
      <p sl="de">Nu hoor ik alweer dat de onderhandelingen met Turkije over acht hoofdstukken weliswaar zijn opgeschort, maar dat we toch een ander hoofdstuk zouden kunnen openen. Wanneer we doen wat ons aan het einde van de vorige toetredingsronde problemen heeft opgeleverd, wanneer ieder voorzitterschap van de Raad nog meer hoofdstukken wil openen of sluiten dan het vorige, dan komen we er niet uit.</p>
      <p sl="de">We moeten voor onszelf duidelijk definiëren wat onze overtuigingen zijn, en wat ons met elkaar verbindt - en ik heb net vastgesteld dat mij met mevrouw Berès vrij weinig verbindt. Pas dan zijn we in staat om dat ook uit te dragen. Dat zou een signaal moeten zijn voor de top in december, en voor het Finse voorzitterschap van de Raad.</p>
    </intervention>
    <intervention id="3-364" speaker_id="1311" name="Gary Titley" is_mep="True" mode="spoken">
      <p sl="en">Mijnheer de Voorzitter, ik wil de fungerend voorzitter gelukwensen met de wijze waarop zij met die typisch Finse oprechtheid en tegelijkertijd met die atypische resoluutheid die een goede voorzitter betaamt, de moeilijkheden heeft beschreven die zich hebben voorgedaan bij de pogingen om in de Raad een akkoord te bewerkstelligen tussen de lidstaten. Zij heeft duidelijk gemaakt dat het onmogelijk is vooruitgang te boeken op de terreinen waar unanimiteit voor nodig is. Het is van groot belang dat de EU resultaten boekt op gebieden als justitie, binnenlandse zaken en immigratie. We moeten in het belang van onze burgers vooruitgang boeken. Ik hoop dat we op een top alsnog verder kunnen komen op de terreinen waar we al bijna tot overeenstemming waren gekomen, zoals de overdracht van gevangenen en een mogelijk instrument voor snelle respons bij ernstige noodsituaties.</p>
      <p sl="en">We kunnen op andere terreinen hetzelfde principe op de lidstaten toepassen als de Commissie gisteren deed toen ze actie ondernam ten aanzien van de liberalisering van de energiemarkten en economische hervorming. Laten we niet vergeten hoe belangrijk het is dat wij de lidstaten zover krijgen dat zij zich aan de beloften houden die zij in het kader van de gehele Lissabon-strategie hebben gedaan.</p>
      <p sl="en">Uitbreiding is echter duidelijk het hete hangijzer. Het lijkt erop dat we een botsing met Turkije konden ontwijken, maar dat is geen garantie dat de trein straks niet alsnog met knarsende wielen tot stilstand komt. Als die trein tot stilstand komt, dan zijn de gevolgen enorm, niet alleen voor de Europese Unie, maar ook voor de Balkan. We moeten doorgaan met de uitbreiding en niet afgeleid raken door begrippen als opnamevermogen, want indien Noorwegen zou willen toetreden dan weten we allemaal dat we het niet over opnamevermogen zouden willen hebben. Dit is geheimtaal voor iets anders. Laten we verder gaan met de uitbreiding en die trein rijdende houden.</p>
    </intervention>
    <intervention id="3-365" speaker_id="28573" name="Nikolaos Vakalis" is_mep="True" mode="spoken">
      <p sl="el">Mijnheer de Voorzitter, dames en heren, ook ik wil mijn aandacht toespitsen op het belangrijke vraagstuk van de uitbreiding, dat de laatste tijd weer de boventoon voert.</p>
      <p sl="el">Ten eerste is het duidelijk dat de Europese Unie haar belofte gestand moet doen. Bijgevolg kunnen wij de belofte die wij met het Europees perspectief zowel Turkije als Kroatië en de resterende landen van de Westelijke Balkan hebben gedaan, niet ongedaan maken.</p>
      <p sl="el">Het is eveneens duidelijk dat het integratievermogen van de Europese Unie een serieuze factor is, die door alle leden in ogenschouw genomen dient te worden. Geen enkele uitbreiding is mogelijk als daarmee de samenhang van de Unie en haar efficiëntie bij het vaststellen en uitvoeren van beleid negatief worden beïnvloed. Daarbij zijn de belangen in het geding van niet alleen de Europese Unie maar ook de kandidaat-landen. Daarom, en niet omdat eventueel straffen zullen worden opgelegd in geval van niet-naleving van de verplichtingen, is het in het belang van elk kandidaat-land om zich te conformeren aan het kader voor de onderhandelingen en deze niet te dwarsbomen of telkens weer te rekken. Dit kader wordt vastgesteld door de Europese Unie en niet door de kandidaat-landen.</p>
      <p sl="el">Het is misschien een moeizaam proces voor de kandidaat-landen om vooruitgang te maken bij het nakomen van hun Europese verplichtingen, maar het is ook hun enige kans om te moderniseren, en zo moeten zij die vooruitgang ook zien.</p>
      <p sl="el">Tot slot mogen wij, mijnheer de Voorzitter, ook het grondwettelijke vraagstuk van de Unie niet vergeten. Dat vraagstuk staat nog open. Het is wel duidelijk dat het onmogelijk is een nieuwe uitbreiding te ondernemen zolang niet eerst dit probleem succesvol is opgelost. Een Europese Unie die niet operationeel is, kan eenvoudigweg geen nieuwe lidstaten opnemen.</p>
    </intervention>
    <intervention id="3-366" speaker_id="28259" name="Mia De Vits" is_mep="True" mode="spoken">
      <p sl="nl">Voorzitter, mevrouw de fungerend voorzitter, mijnheer de commissievoorzitter, ik kan mij niet inbeelden dat de Raad niets zou zeggen over de herstructurering bij Volkswagen Vorst. Herstructureringen komen steeds vaker voor en de beslissing van Volkswagen is een brutale beslissing die duizenden gezinnen direct en indirect in de onzekerheid stort.</p>
      <p sl="nl">Ik denk dat Europa niet alleen via structuurfondsen of een globalisatiefonds een handje kan toesteken, maar ik meen dat de Commissie ook moet toezien op de herstructureringen. Werden de vakbonden tijdig geraadpleegd? Ik denk dat men dit bij Volkswagen zeker en vast niet kan zeggen! Is de herstructurering gebaseerd op economische motieven of speelden er ook andere nationale motieven mee? Volkswagen Vorst is de tweede meest productieve site. Het is juist dat de automobielsector een overproductie kent, maar ik denk dat het precies op zo'n moment is dat men een echt industriebeleid nodig heeft. CARS 21 is een eerste stap maar lijkt mij nog totaal onvoldoende.</p>
    </intervention>
    <intervention id="3-367" speaker_id="28400" name="Francisco José Millán Mon" is_mep="True" mode="spoken">
      <p sl="es">Mijnheer de Voorzitter, ik zal me concentreren op twee agendapunten van de komende Europese Raad. In de eerste plaats de uitbreiding. De uitbreiding is een succes geweest voor de Europese Unie en is dat nog; ze is vruchtbaar geweest op het politieke vlak en op het economische vlak, en ze heeft de rol van Europa in de wereld versterkt. Ik ben er zeker van dat de uitbreiding positieve gevolgen zal hebben voor Bulgarije en Roemenië.</p>
      <p sl="es">Bij de vijfde uitbreiding is duidelijk sprake geweest van de zogeheten “transformerende macht van de Unie”, die diepgaande en positieve politieke, economische en sociale veranderingen teweeg heeft gebracht in landen die tot voor kort nog onder het juk van het communisme zuchtten, maar de uitbreiding moet als succesverhaal goed verteld worden. Daarom steun ik het belang dat de Commissie hecht aan communicatie. Dat wil zeggen dat de burgers beter op de hoogte moeten worden gesteld van de voordelen van de EU. Ik hoop dat de komende Europese Raad zich daar ook van bewust zal zijn.</p>
      <p sl="es">Evenzo onderschrijf ik het idee van voorwaardelijkheid. De kandidaat-landen moeten hun verplichtingen nakomen en de noodzakelijke hervormingen doorvoeren. Het is logisch dat we in de loop van het proces rekening moeten houden met het vermogen van de Unie om al die landen te integreren. Aan de andere kant kan het uitbreidingsproces niet tot in de eeuwigheid doorgaan. Daarom ben ik het eens met het idee van consolidering dat de Commissie hanteert.</p>
      <p sl="es">Het andere punt is immigratie. In mijn land is illegale immigratie helaas een zeer actuele kwestie. Ik wil erop wijzen, mijnheer de Voorzitter, dat illegale immigratie een centrale plaats moet innemen in de betrekkingen tussen de Unie en derde landen. Het verheugt me dat de Europese Unie tijdens het Finse voorzitterschap in Rabat en Tripoli ministeriële bijeenkomsten met Afrikaanse landen heeft gehouden over immigratie en ontwikkeling, maar het gaat erom dat de slotconclusies worden omgezet in feiten. Zo is het bijvoorbeeld onontbeerlijk dat we overnameovereenkomsten sluiten. Helaas zijn we daar nog ver van verwijderd. Hoeveel jaar onderhandelt de Commissie nu al met Marokko over een overnameovereenkomst? En met de ACP-landen? We hebben de overeenkomst van Cotonou, maar in weerwil van artikel 13 van die overeenkomst is er weinig schot gekomen in de overnamekwestie en in de onderhandelingen over een overnameovereenkomst. Ook maak ik me enigszins zorgen om het optimisme dat ik vandaag heb beluisterd over de situatie van Frontex.</p>
      <p sl="es">Mijnheer de Voorzitter, illegale immigratie is een zeer ernstig probleem, met verreikende consequenties, en een ruimte zonder grenzen, zoals Schengen, heeft gevolgen voor ons allen. We moeten standvastig zijn en eraan vasthouden dat de verklaringen en afspraken die iedere keer weer op al die ministeriële conferenties op schrift worden gezet, vervolgens ook in de praktijk worden gebracht. De komende Europese Raad zou deze doelstelling een stevige impuls moeten geven.</p>
    </intervention>
    <intervention id="3-368" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, ook ik zal het hebben over immigratie. Eerlijk gezegd denk ik dat dit jaar wel eens de annalen kan ingaan als het jaar waarin Europa eindelijk de werkelijkheid onder ogen begon te zien ten aanzien van het vraagstuk van illegale immigratie. Dit jaar is Europa gaan beseffen dat de Zuid-Europese landen dit probleem niet in hun eentje kunnen oplossen, en dat het zeer zeker geen kwestie is van “deuren” en “ramen”, zoals de heer Cohn-Bendit het voorstelt. We zijn dit jaar getuige geweest van gezamenlijk optreden met kortetermijnmaatregelen, die net zo noodzakelijk zijn als langetermijnmaatregelen.</p>
      <p sl="mt">Voor het eerst hebben we Europese patrouilles in de Middellandse Zee en in de Atlantische Oceaan gezien. Volgend jaar moeten deze patrouilles niet alleen worden voortgezet, maar gedurende de maanden dat wij kwetsbaar zijn ook worden versterkt en uitgebreid. Dankzij dit Parlement zijn er meer begrotingsmiddelen toegewezen aan Frontex, dat een cruciale rol speelt op dit terrein. Voorts zullen wij morgen stemmen over vier nieuwe fondsen, waaronder een Europees fonds dat specifiek is gericht op de versterking van de buitengrenzen. Dit alles is noodzakelijk als we de toestroom willen verminderen.</p>
      <p sl="mt">Ik verwacht dat deze fondsen vanaf komende januari doeltreffend worden ingezet. Dat in deze fondsen een noodclausule is opgenomen zodat er in noodgevallen onmiddellijk bijstand kan worden verleend, is bemoedigend. Verder heeft de Commissie eind november nieuwe voorstellen aangekondigd die gericht zijn op de versterking van de zeebuitengrenzen in Zuid-Europa, iets waarmee ik haar wil complimenteren. Tot de voorstellen behoren het instellen van een netwerk van kustpatrouilles en van het Europese systeem voor grensbewaking. Ik wil de Commissie gelukwensen met deze voorstellen.</p>
      <p sl="mt">Gedurende de discussies over immigratie dienen Europese regeringen daarom de noodzakelijke politieke wil en solidariteit te tonen, zodat we kunnen voortschrijden op de weg die we zijn ingeslagen, en wel in de juiste richting. En bovendien, als dit jaar het jaar is waarin wij eindelijk de werkelijkheid onder ogen zijn gaan zien, dan moet volgend jaar het jaar worden waarin we duidelijk kunnen bewijzen dat we zelfs de moeilijkste problemen kunnen oplossen als we samenwerken.</p>
    </intervention>
    <intervention id="3-369" speaker_id="28261" name="Alexander Stubb" is_mep="True" mode="spoken">
      <p sl="en">Mijnheer de Voorzitter, ik wil de voorzitter van de Commissie gelukwensen met de goede teamgeest en met de controle die hij heeft over zijn team. Het lijkt er namelijk op dat de Commissie goed functioneert omdat de onderlinge banden op de juiste manier gesmeed zijn. Ik vind dit heel goed, want daaruit blijkt dat ze de zaken onder controle hebben!</p>
      <p sl="en">De aankomende Raad gaat over drie dingen. Ik dacht dat de socialisten tegen sluikreclame waren en ik kan mevrouw Mia De Vits verzekeren dat deze top niet over Volkswagen gaat maar over drie zaken: uitbreiding, de Grondwet en justitie en binnenlandse zaken.</p>
      <p sl="en">Wat zou volgens mij een sleutelrol moeten spelen bij de uitbreiding? Die rol zou drieledig moeten zijn. Ten eerste moeten we ons blijven inzetten voor de uitbreiding. Indien dat onderwerp in de conclusies terugkomt dan zijn we succesvol geweest. Ten tweede denk ik dat we het begrip integratievermogen moeten definiëren, omdat dit niet een voorwaarde voor uitbreiding mag zijn. Indien u daarin zou slagen dan zou dat uitstekend zijn. Ten derde denk ik dat we een meer publiek debat over integratie nodig hebben en zeker over defensie. Op dit moment neemt het politiek leiderschap in veel landen eerst een besluit over uitbreiding en vervolgens krijgt uitbreiding de schuld van alle narigheid in de wereld. Dat is naar mijn mening niet de juiste manier om daarmee om te gaan.</p>
      <p sl="en">Vervolgens de Grondwet. Als voormalig ambtenaar erken ik de noodzaak van overleg achter gesloten deuren. Het zou desalniettemin fijn zijn indien u wat openheid zou kunnen geven over de uitkomsten van dat overleg. Ik wil tevens het Finse voorzitterschap en Finland hartelijk danken voor het ratificeren van de Grondwet. Ik denk dat dit een belangrijke stap was en een goed gebaar. Er is op dit moment veel debat over de Grondwet. Persoonlijk ben ik tegen een mini-verdrag. Ik zou voorstander een “maxi-verdrag” zijn, met andere woorden van een tweede versie van het Verdrag. Indien we dat in 2008 of 2009 zouden kunnen bereiken dan zou dat een behoorlijke prestatie zijn.</p>
      <p sl="en">Tot slot, justitie en binnenlandse zaken. Ik ben doodmoe van alle geluiden van mensen die zeggen dat we zonder Grondwet niet verder komen op dat vlak. Nee, in Amsterdam hebben we besloten om tot stemming met gekwalificeerde meerderheid over te gaan, in Nice hebben we dat opnieuw benadrukt en we hebben dit toegepast met de Grondwet. Indien we de politieke wil hebben - en ik richt mij nu rechtstreeks tot het Duitse voorzitterschap - dan kunnen we overgaan op stemmingen met gekwalificeerde meerderheid bij alle kwesties op het gebied van justitie en binnenlandse zaken.</p>
      <p sl="en">Ik wil het Finse voorzitterschap gelukwensen met het uitstekende resultaat.</p>
    </intervention>
    <intervention id="3-370" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, ik wil u allereerst bedanken voor het uitstekende debat en de respons die het voorzitterschap tijdens de gesprekken heeft gekregen. In mijn openingstoespraak ben ik niet dieper ingegaan op het debat over de uitbreiding en dat zal ik ook nu niet doen, omdat wij hier in het Parlement vanmorgen al zeer grondig over hebben gesproken. Het is een van de belangrijkste onderwerpen van de Europese Raad, maar wij hebben de details op de vergadering van vanmorgen al behandeld.</p>
      <p sl="fi">In verscheidene interventies zijn kwesties met betrekking tot een sociaal Europa ter sprake gekomen. Ik wijs erop dat er naast de informele Top in Lahti ook een sociale top is gehouden en, zoals voorzitter Barroso al zei, is dit najaar het besluit over het Fonds voor aanpassing aan de globalisering genomen. Wij in Finland hebben de gewoonte onszelf eraan te herinneren dat wij eerst welvaart moeten creëren, voordat wij het kunnen delen, en daarom is tijdens het Finse voorzitterschap zoveel aandacht besteed aan het innovatie- en mededingingsbeleid.</p>
      <p sl="fi">Wat immigratie betreft streeft de Europese Unie vooral naar een alomvattende behandeling van immigratiekwesties en de Europese Raad is van plan dit te bevestigen in de debatten die eind deze week plaatsvinden. Deze behandeling is alomvattend, omdat het niet alleen gaat om grenscontrole of alleen om illegale immigratie. Het gaat ook om de enorme mogelijkheid die legale immigratie ons biedt. Wij hebben over dit onderwerp afgelopen zomer en najaar twee conferenties met onze Afrikaanse partners georganiseerd om de oorzaken van vooral illegale immigratie te onderzoeken en hier op de lange termijn iets aan te doen. Het is goed om het werk van Frontex te versterken, maar het is slechts een klein onderdeel van het alomvattende immigratiebeleid.</p>
      <p sl="fi">Wat Galileo betreft ziet het er niet naar uit dat in de Europese Raad een besluit over de vestigingsplaats wordt genomen, en er zijn ook geen plannen om hierover te spreken. Ik wijs de afgevaardigden van de nieuwe lidstaten erop dat wij soms lange tijd nodig hebben om Europese agentschappen op te richten. Finland is een EU-lidstaat sinds 1995 en met de aanneming vandaag van de richtlijn inzake chemische stoffen door het Europees Parlement krijgt Finland nu zijn eerste Europees Agentschap, dus na meer dan tien jaar lidmaatschap. Hiervoor wil ik het Parlement bedanken.</p>
      <p sl="fi">Ik wil tot slot terugkomen op het debat over het Grondwettelijk Verdrag. Wij moeten beseffen dat het bilaterale overleg dat het Finse voorzitterschap heeft gevoerd, was gebaseerd op de conclusies van de Europese Raad van juni, waarin Duitsland de opdracht had gekregen om komend voorjaar de Europese Raad verslag uit te brengen over de situatie met betrekking tot het Grondwettelijk Verdrag. Dit verslag moet echter gebaseerd zijn op zeer intensief overleg met de lidstaten. Wij hebben nu de eerste overlegronde beëindigd. Dit overleg vond plaats in een geest van vertrouwen, en daarom is - en wordt - er zeer weinig informatie openbaar gemaakt. Het is namelijk de bedoeling dat het Duitse voorzitterschap in staat wordt gesteld het werk op basis van onze analyse voort te zetten en vervolgens een verslag voor de Europese Raad op te stellen.</p>
      <p sl="fi">Zoals in dit debat naar voren is gekomen, lijkt iedereen een idee te hebben van wat de anderen denken. Wij denken allemaal te weten wat in de verschillende landen wordt gedacht. Een van de doelstellingen van onze overlegronde was om vooral rechtstreeks met de regeringen te bespreken hoe zij tegen deze situatie aankijken en te zoeken naar mogelijkheden om vooruit te komen. Het is echter nog geen tijd om besluiten te nemen en zelfs niet om te onderhandelen. Dit was slechts een raadplegingsronde, en daaruit kunnen slechts zeer voorzichtige conclusies getrokken worden. Als de situatie in één woord beschreven zou moeten worden, zoals een van de leden van het Parlement vroeg, zou ik dat doen met het woord 'hervorming'. Wij hebben een brede consensus over de noodzaak van hervorming en nu overwegen wij op welke wijze wij vooruitgang kunnen boeken en welke hervorming er nodig is.</p>
      <p sl="fi">Mijnheer de Voorzitter, aangezien dit mijn laatste optreden in de plenaire vergadering is, afgezien van het vragenuur hierna, wil ik het Europees Parlement persoonlijk en namens het voorzitterschap bedanken voor zijn veelzijdige, zelfs kleurrijke, en uitstekende samenwerking.</p>
      <a text="(Applaus)"/>
    </intervention>
    <intervention id="3-371" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="pt">Het lijdt geen twijfel dat in dit debat, ondanks de overigens logische meningsverschillen, is gebleken dat er een brede consensus heerst over tal van punten die ik hier nader wil toelichten, omdat sommige ervan belangrijk zijn.</p>
      <p sl="pt">Wij trachten een nieuwe consensus te bereiken over de uitbreiding en, laat ons eerlijk zijn, de kwestie-Turkije is een gevoelig thema waarover de publieke opinie in onze landen sterk verdeeld is. Het feit dat de lidstaten zich bij monde van hun ministers van Buitenlandse Zaken unaniem akkoord hebben verklaard met het Commissievoorstel - dat de steun geniet van het Finse voorzitterschap en in nauwe samenwerking met dit voorzitterschap is geformuleerd - is bijzonder belangrijk. Als dat niet was gebeurd, dan hadden wij nu met een ernstig probleem gezeten.</p>
      <p sl="pt">Ons inziens zijn wij erin geslaagd om over een gevoelige en delicate kwestie als deze een evenwichtig, geloofwaardig en rechtvaardig standpunt in te nemen dat hier vandaag is aangenomen door een overweldigende meerderheid van dit Parlement. Ik hoop van harte dat dit ons in de gelegenheid zal stellen een echt strategisch debat te openen over de uitbreiding. Ik zou even willen ingaan op een opmerking van de heer Stubb, die ik uitermate pertinent acht. Het is inderdaad van vitaal belang dat de Europese leiders op alle niveaus, niet alleen de staatshoofden en regeringsleiders, maar ook het Europees Parlement en de nationale politici, een ernstig debat voeren over de kwestie van de uitbreiding, waarin zij zich afvragen of Europa de uitbreiding al dan niet moet beschouwen als een unieke kans en waarin zij nadenken over wat de uitbreiding precies betekent voor Europa op politiek, economisch en cultureel vlak, en ik zou zelfs durven zeggen vanuit historisch oogpunt. Om dit mogelijk te maken hebben wij het debat moeten ‘zuiveren’ van enkele heikele punten die ons ervan weerhielden onze aandacht te vestigen op de werkelijk belangrijke zaken.</p>
      <p sl="pt">Ik hoop dat de Raad deze nieuwe consensus zal onderschrijven. Wij hebben deze consensus nodig en wij moeten de moed hebben om met onze burgers te discussiëren over wat de uitbreiding inhoudt.</p>
      <p sl="pt">Eerder vandaag was ik in Berlijn voor de opname van een populair Duits televisieprogramma waarin ik samen met kanselier Merkel ben geïnterviewd. Het publiek stelde ons vragen over de negatieve gevolgen van de uitbreiding voor Duitsland, over de verplaatsing van bedrijven, enzovoorts. Het was onder meer mijn taak om uit te leggen dat Duitsland veel baat heeft bij de uitbreiding, dat de uitbreiding bijdraagt aan het scheppen van werkgelegenheid, dat de Duitse uitvoer naar de recente nieuwe lidstaten van de Unie gegroeid is van zeventien biljoen euro in 1994 tot tachtig biljoen euro dit jaar, dat Duitsland meer uitvoert naar de nieuwe lidstaten dan het invoert en dat de uitbreiding de werkgelegenheid in het Europa van de Vijftien niet benadeelt maar bevordert.</p>
      <p sl="pt">Het is gebleken dat de uitbreiding positieve gevolgen heeft voor de Europese Unie. Dat is mijns inziens de belangrijkste bijdrage van de Raad. Laten wij nu alles in het werk stellen om een nieuwe consensus over de uitbreiding te bereiken. Het ligt niet in mijn bedoeling om hier in te gaan op de andere kwesties. Die heeft mevrouw Lehtomäki reeds uitvoerig uiteengezet.</p>
      <p sl="pt">Ik dank het Finse voorzitterschap voor de vruchtbare samenwerking. Tot slot nog een laatste opmerking over iets waaraan ik niet gerefereerd heb in mijn eerste toespraak. In antwoord op een vraag die hier, als ik mij niet vergis, door mevrouw Ludford is gesteld, wil ik onderstrepen dat de Commissie de zogenaamde conferentie over de Holocaust die in Teheran is gehouden met klem veroordeelt. Je zou erom lachen als het niet zo tragisch was. Het is onaanvaardbaar dat de herinnering aan zovele slachtoffers van de Holocaust op deze manier bezoedeld wordt. Het is belangrijk dat wij ook op dit punt een onwrikbare houding aannemen.</p>
    </intervention>
    <intervention id="3-372" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-373" speaker_id="2309" name="Richard Corbett" is_mep="True" mode="spoken">
      <p sl="en">Ik ben verbluft dat meerdere afgevaardigden het in hun bijdragen aan dit debat vooral hebben gehad over het verzet tegen de Grondwet, terwijl deze kwestie niet op de agenda van de aanstaande Raad staat, maar op de agenda van de Raad van juni.</p>
      <p sl="en">Tevens is het niet eerlijk wanneer zij zeggen dat deze kwestie niet meer leeft, omdat de Grondwet is afgewezen. Deze kwestie leeft wel. De Grondwet is afgewezen door twee landen en goedgekeurd door achttien landen, en de rest wacht af wat er gebeurt. We hebben trouwens niet te maken met afwijzing maar met verdeeldheid. De Raad moet proberen die verdeeldheid op te lossen en daarbij rekening te houden met zowel de standpunten van de minderheid die het Verdrag heeft afgewezen als van de meerderheid die het heeft gesteund. Het argument dat de huidige Verdragen voor altijd ongewijzigd moeten blijven, omdat Frankrijk en Nederland dit Verdrag hebben afgewezen, is onverdedigbaar.</p>
    </intervention>
    <intervention id="3-374" speaker_id="4466" name="Ilda Figueiredo" is_mep="True" mode="spoken">
      <p sl="pt">Zoals wij allen weten, leidt de toename van de sociale problemen in de Europese Unie alleen maar tot meer neoliberale beleidsmaatregelen, met alle gevolgen van dien: werkloosheid, onzekere banen, armoede en maatschappelijke ongelijkheid. Bovendien wordt steeds meer nadruk gelegd op het immigratiebeleid en op de uitbreiding van het toepassingsgebied van de gekwalificeerde meerderheid. Men laat doorschemeren dat een dergelijke werkwijze de beleidsvorming vergemakkelijkt, maar in wezen draait alles om het vergroten van de veiligheid.</p>
      <p sl="pt">Tegelijkertijd wordt ook uitzonderlijk belang gehecht aan institutionele kwesties, in een poging om de zogeheten Europese Grondwet nieuw leven in te blazen. Het is veelbetekenend dat in vergaderingen met vertegenwoordigers van de landen die in de nabije toekomst het voorzitterschap van de Unie zullen waarnemen, waaronder Duitsland, de institutionele kwestie steeds hoog op de agenda staat. Andere prioritaire aandachtspunten zijn de voltooiing van de interne markt en het energieprobleem. Al even veelbetekenend is de manier waarop sociale en milieukwesties naar de achtergrond verdwijnen. Bovendien wordt geen aanstalten gemaakt om de statuten en de richtsnoeren van de Europese Centrale Bank te herzien, ondanks de nefaste gevolgen van het huidige financiële beleid voor de meest kwetsbare economieën, de gezinnen en de zeer kleine, kleine en middelgrote ondernemingen.</p>
    </intervention>
    <intervention id="3-375" speaker_id="31123" name="Pedro Guerreiro" is_mep="True" mode="spoken">
      <p sl="pt">Ik wil de tweehonderd woorden waarover ik beschik gebruiken om twee opmerkingen te formuleren.</p>
      <p sl="pt">Het belangrijkste punt in verband met de uitbreiding is wellicht de hernieuwde oproep om de VN-resoluties over Cyprus na te leven en de kwestie-Cyprus niet te manipuleren in het kader van de contradicties rond de toetreding van Turkije tot de Europese Unie.</p>
      <p sl="pt">Wat het zogeheten ‘grondwettelijke proces’ betreft, worden duidelijke voorstellen geformuleerd, zonder dat evenwel de tegenstrijdigheden uit de wereld worden geholpen. Er wordt aangedrongen op de noodzaak om de ‘Europese Grondwet’ nieuw leven in te blazen en tegelijkertijd te streven naar een ‘minder’ ambitieuze consensus waarmee de essentie van het oorspronkelijke ontwerp gewaarborgd wordt. Er is sprake van een naamsverandering en een (pseudo) 'miniovereenkomst', waarbij de nadruk wordt gelegd op institutionele kwesties (onder het voorwendsel dat de Europese Unie moet kunnen functioneren, maar in werkelijkheid wil men alleen maar waarborgen dat het besluitvormingsproces in handen van de grootmachten blijft) en op hetgeen gedefinieerd wordt als ‘de rol van de Europese Unie in de wereld’ (anders gezegd, een beleid dat gebaseerd is op militarisering en interventionisme in het buitenland). Er gaan zelfs stemmen op die beweren dat in sommige lidstaten geen referendum zal moeten worden gehouden als het idee van een (pseudo) 'miniovereenkomst' goed wordt ‘verkocht’. Inhoudelijk zal dat ‘miniverdrag’ de basisgedachten van de ‘Europese Grondwet’ bevatten, ofschoon het de indruk zal wekken dat het om iets totaal anders gaat.</p>
      <p sl="pt">Dit is met andere woorden een nieuwe poging om ons het verworpen Verdrag (opnieuw) op te leggen. Het is aan het Portugese voorzitterschap om dit volstrekt onaanvaardbare initiatief in de tweede helft van 2007 in de praktijk te brengen.</p>
    </intervention>
  </section>
  <section id="creitem38" title="21. Vragenuur (vragen aan de Raad)">
    <intervention id="3-377" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0448/2006).</p>
      <p sl="nl">Wij behandelen een reeks vragen aan de Raad.</p>
    </intervention>
    <intervention id="3-378" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 1 van Marie Panayotopoulos-Cassiotou (H-0956/06):</p>
      <p sl="nl">Betreft: Initiatieven van het Finse voorzitterschap ten voordele van de kinderen en de gezinnen</p>
      <p sl="nl">Welke vooruitgang heeft het Finse voorzitterschap geboekt voor de verbetering van het welzijn van de kinderen en de gezinnen in de Europese Unie?</p>
    </intervention>
    <intervention id="3-379" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, veel besluiten van de Europese Unie zijn direct of indirect van invloed op het leven van kinderen. Voorbeelden hiervan zijn wetten inzake sociale zekerheid, arbeidsmarkt, gezondheid, justitie en gendergelijkheid. Gezinsbeleid, het coördineren van werk en gezinsleven en het bevorderen en behouden van goede arbeidsomstandigheden zijn ook van cruciaal belang voor het welzijn van kinderen en gezinnen. Deze en andere onderwerpen stonden begin juli op de agenda van de informele bijeenkomst van de EU-ministers van Werkgelegenheid, Sociale Zaken en Volksgezondheid.</p>
      <p sl="fi">Maatregelen die doeltreffend zijn en zo vroeg mogelijk worden genomen om armoede en sociale uitsluiting te bestrijden, bevorderen het welzijn van kinderen en gezinnen met kinderen. De Europese Raad benadrukte afgelopen maart de noodzaak van maatregelen om armoede onder kinderen te bestrijden en hierover werd ook gesproken op de vijfde rondetafelconferentie over armoede en sociale uitsluiting die medio oktober werd gehouden. Het onderwerp werd ook behandeld in de verslagen over de nationale strategieën met betrekking tot sociale zekerheid en sociale integratie, die de lidstaten in september aan de Commissie hebben gegeven.</p>
      <p sl="fi">Het coördineren van werk en gezinsleven is een grote uitdaging op een veranderende arbeidsmarkt. Het is voor het welzijn van kinderen noodzakelijk dat beide ouders verantwoordelijk zijn voor het dagelijks leven van het gezin. Het Finse voorzitterschap heeft vaderschap en een gelijkwaardiger betrokkenheid van mannen bij het gezinsleven tot onderwerp van debat gemaakt. Begin oktober werd een conferentie van deskundigen georganiseerd met de naam "Mannen en gendergelijkheid" en in december werden de conclusies van de Raad hierover aangenomen. Tijdens het Finse voorzitterschap kwam de Commissie met een mededeling over de rechten van kinderen. Deze mededeling werd behandeld in verschillende werkgroepen van de Raad en in de permanente intergouvernementele werkgroep L'Europe de l'enfance , die bestaat uit hooggeplaatste ambtenaren die verantwoordelijk zijn voor kinder- en gezinsbeleid in de lidstaten.</p>
      <p sl="fi">Tijdens het Finse voorzitterschap heeft de Raad hard gewerkt aan het voorstel tot vaststelling van het DAPHNE III-programma. Dit programma kan ook worden gebruikt om maatregelen te financieren die worden genoemd in de mededeling inzake de rechten van kinderen. Het doel is dat het Parlement en de Raad voor het einde van het jaar een gezamenlijk besluit nemen op basis van de politieke consensus die in de Raad van december is bereikt.</p>
      <p sl="fi">Tot slot wil ik nog zeggen dat Finland eind november in Helsinki een open seminar heeft georganiseerd over de opvoeding van kinderen die nog niet naar school gaan. Wij kunnen daarom zeggen dat de Raad tijdens het Finse voorzitterschap actief is geweest op verscheidene beleidslijnen die nauw verbonden zijn met het welzijn van kinderen. Het voorzitterschap heeft zelf ook verscheidene belangrijke initiatieven genomen met betrekking tot kinderen en gezinnen.</p>
    </intervention>
    <intervention id="3-380" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de Voorzitter, ik wil mevrouw de minister van harte bedanken voor haar inlichtingen en haar uitvoerige weergave van alle activiteiten van zowel het voorzitterschap als de Commissie. Ik hoop dat deze inspanningen ook door het volgende voorzitterschap zullen worden voortgezet en vruchten zullen afwerpen. Ik heb verder geen aanvullende vraag.</p>
    </intervention>
    <intervention id="3-381" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, in het werk van de Raad streven wij ernaar continuïteit te waarborgen op alle beleidsterreinen. Het Finse voorzitterschap heeft op verschillende beleidsterreinen zeer nauw met Duitsland samengewerkt en ik ben ervan overtuigd dat het goede beleid ook tijdens het volgende voorzitterschap wordt voorgezet en versterkt.</p>
    </intervention>
    <intervention id="3-382" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de voorzitter van de Raad, we weten dat de meeste werknemers in familiebedrijven werken. Er bestaan ideeën over hoe een gezinsvriendelijk bedrijf er uit zou moeten zien. Bent u van plan om hierop voort te borduren, en denkt u dat het mogelijk is om ook voorstellen te doen voor de fiscale behandeling van gezinnen?</p>
    </intervention>
    <intervention id="3-383" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, er kunnen ook fiscale stimulansen worden gebruikt om werk en gezinsleven beter aan elkaar aan te passen, maar zoals de geachte afgevaardigde zal weten, is belastingharmonisatie op communautair niveau nog vrij beperkt. Het is echter belangrijk dat gezinsvriendelijkheid een van de criteria is wanneer wij deze kwesties behandelen.</p>
    </intervention>
    <intervention id="3-384" speaker_id="1337" name="Manuel Medina Ortega" is_mep="True" mode="spoken">
      <p sl="es">Mevrouw de Voorzitter, het welzijn van kinderen in de Europese Unie is op dit moment, op een paar problemen na, min of meer geregeld. Maar hoe zit het met kinderen die in de Europese Unie verblijven, maar geen burger van de EU zijn? Er bestaat internationale regelgeving die het verplicht stelt om deze kinderen te beschermen, maar in bepaalde gebieden neemt het aantal geïmmigreerde kinderen alleen maar toe omdat ze niet naar hun land van herkomst kunnen worden teruggestuurd, en regionale of lokale autoriteiten moeten vervolgens de verantwoordelijkheid voor deze kinderen op zich nemen.</p>
      <p sl="es">Heeft de Raad maatregelen overwogen ten aanzien van immigrantenkinderen binnen de Europese Unie?</p>
    </intervention>
    <intervention id="3-385" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, integratie houdt verband met het immigratiebeleid en is een belangrijke zaak, die ook direct van invloed is op het leven van immigrantenkinderen. In gezinnen die het doel zijn van actieve integratiemaatregelen, zijn de leefomstandigheden van kinderen beter en is hun integratie in een nieuwe Europese woonplaats succesvoller. Zoals ik in mijn oorspronkelijke antwoord al zei, is de Commissie met een mededeling gekomen over het bevorderen van de rechten van kinderen in de Europese Unie en die heeft ook betrekking op andere dan de in de Europese Unie geboren burgers. Bovendien is het uitgebreide actieprogramma van de Europese Unie om sociale uitsluiting te bestrijden bijvoorbeeld een poging om de informatie-uitwisseling te verbeteren bij het voorkomen van sociale uitsluiting.</p>
    </intervention>
    <intervention id="3-386" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 2 van Manuel Medina Ortega (H-0959/06):</p>
      <p sl="nl">Betreft: Immigratiestrategieën</p>
      <p sl="nl">Op wereldschaal is er sprake van omvangrijke migratiestromen. Tegelijkertijd hebben de lidstaten te kampen met demografische problemen en vergrijzing. Welke strategieën staan de Raad voor ogen voor het reguleren van de immigratie in Europa in de onmiddellijke toekomst?</p>
    </intervention>
    <intervention id="3-387" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, het Haags Programma voor meer vrijheid, veiligheid en recht in de Europese Unie, dat in november 2004 is goedgekeurd, en het daarmee verbonden actieplan van de Raad en de Commissie uit 2005 scheppen beiden een kader voor de ontwikkeling van een communautair beleid inzake legale immigratie. In het Haag Programma wordt al de belangrijke rol van legale immigratie erkend bij bijvoorbeeld het bevorderen van de economische ontwikkeling in de Europese Unie. Tegelijkertijd staat in het programma dat het vaststellen van het aantal legale immigranten onder de bevoegdheid van de lidstaten valt. Hiermee rekening houdend is de Commissie van plan enkele wetsvoorstellen ter goedkeuring voor te leggen die in het in januari 2006 aangenomen beleidsplan inzake legale immigratie staan.</p>
      <p sl="fi">De eerste hiervan is een voorstel voor een algemene kaderrichtlijn met als hoofddoel het waarborgen van gelijke rechten voor alle burgers van derde landen die al legaal in een lidstaat werken, maar nog geen recht hebben op de status van langdurig in de Europese Unie verblijvende. Bovendien komt de Commissie met vier aparte voorstellen voor een richtlijn met betrekking tot groepen werknemers waar de lidstaten in het algemeen behoefte aan hebben. Deze voorstellen hebben betrekking op de immigratie- en verblijfsvoorwaarden voor hooggeschoolde werknemers, seizoenswerknemers en betaalde stagiairs en de procedures om de immigratie en het tijdelijk verblijf te regelen van personeel dat door hun onderneming tijdelijk naar een ander land wordt gedetacheerd.</p>
      <p sl="fi">Een andere prioriteit is betere toegang tot informatie over de verschillende aspecten van immigratie alsmede de uitwisseling en een doeltreffender verspreiding van die informatie. Het is de bedoeling in de komende jaren nieuwe instrumenten hiervoor te ontwikkelen. Dat zullen er in totaal vijf zijn en het eerste is dit jaar het Europees Jaar van de mobiliteit van werknemers en volgend jaar het Europees Jaar voor gelijke kansen voor iedereen. Het tweede instrument is het immigratieportaal van de Europese Unie, dat eind volgend jaar zal worden opgericht. Het derde instrument is het interactieve informatiesysteem over de maatregelen van de lidstaten inzake asiel en immigratie. Het vierde instrument is het Europees migratienetwerk en het vijfde is de verdere ontwikkeling van het Europees portaal voor beroepsmobiliteit (EURES) en het EURES-netwerk, want men gaat ervan uit dat daarmee het beheer van de economische immigratie kan worden bevorderd.</p>
      <p sl="fi">Wat de integratie betreft van onderdanen van derde landen in de samenleving van het immigratieland - waarover wij ook al spraken in verband met de vorige vraag - steunt de Europese Unie het integratiebeleid in de lidstaten door middel van verschillende financieringsinstrumenten, waaronder voorbereidende maatregelen met betrekking tot de integratie van onderdanen van derde landen. Een solidariteitsinstrument dat in het kader van de financiële vooruitzichten voor 2007-2013 is ingesteld, namelijk het Europees Fonds voor de integratie van onderdanen van derde landen, is een nieuwe stimulans voor het integratiebeleid in de lidstaten. De doelen van het fonds hebben te maken met de uitdagingen die zich bij de integratie voordoen en vullen op die manier de maatregelen aan die in het kader van het Europees Sociaal Fonds worden genomen. De doelen zijn gebaseerd op de gemeenschappelijke basisbeginselen van integratie, die de Raad in november 2004 heeft aangenomen.</p>
    </intervention>
    <intervention id="3-388" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, uit het aantal vragen dat is gesteld over deze problematiek blijkt de belangstelling die wij als vertegenwoordigers van de Europese volken op dit moment in immigratievraagstukken stellen. Ik wil het Finse voorzitterschap bedanken voor het feit dat het zoveel belang heeft toegekend aan deze problematiek.</p>
      <p sl="es">Mijn aanvullende vraag is deze: is het voorzitterschap niet van mening dat immigratie een communautair onderwerp is en, overeenkomstig het subsidiariteitsbeginsel, niet bij de lidstaten thuishoort, maar door de Europese Unie moet worden geregeld? In concreto, is het fungerend voorzitterschap van de Raad niet van mening dat dit het juiste moment is om de passerelle- clausule toe te passen?</p>
      <p sl="es">Mijn vorige vraag ging trouwens niet over immigrantenkinderen die hier met hun gezin zijn, maar over kinderen die zonder gezin in de Europese Unie arriveren. Aan die kinderen wordt geen aandacht besteed en de regeringen weten niet wat ze moeten doen.</p>
    </intervention>
    <intervention id="3-389" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, toen wij vóór het vragenuur spraken over de agenda van de Europese Raad van deze week, werd heel duidelijk dat de staatshoofden en regeringsleiders van de EU-lidstaten deze week ook over het communautair immigratiebeleid zullen spreken. Immigratie wordt dus steeds meer een zaak van de Europese Unie, omdat wij van mening zijn dat het zeer nuttig zou zijn als wij gemeenschappelijke richtsnoeren en grondbeginselen met betrekking tot het immigratiebeleid hadden. Zoals ik in mijn oorspronkelijke antwoord echter al zei, bepalen de lidstaten zelf bijvoorbeeld de omvang van legale immigratie en hoeveel mensen zij willen opnemen. Wat de passerelle -clausule betreft, waar de geachte afgevaardigde aan refereert, heb ik in het debat van zojuist nauwgezet beschreven hoe hard het voorzitterschap heeft geprobeerd de besluitvorming op het gebied van justitie en binnenlandse zaken doeltreffender te maken, maar dat wij hier nog niet in zijn geslaagd.</p>
    </intervention>
    <intervention id="3-390" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de voorzitter, u wees erop dat er een richtlijn in voorbereiding is die de migratie van hooggeschoolde specialisten moet aanmoedigen en reguleren. Nu heeft het Europees Parlement een beleid voor ontwikkelingssamenwerking dat erop gericht is om de levensomstandigheden in de landen waaruit mensen wegtrekken, te verbeteren. Zijn deze beleidslijnen en -principes niet in strijd met elkaar? We nodigen geschoolde migranten uit naar onze landen te komen, beletten hun om welvaart in hun eigen land te scheppen en gebruiken hen om er zelf beter van te worden.</p>
    </intervention>
    <intervention id="3-391" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, wij moeten allereerst beseffen dat alleen de Commissie bevoegd is om wetgevingsvoorstellen te doen en dat de Raad zodoende niet aan deze richtlijn werkt. De Commissie stelt deze richtlijn op, hoewel zij deze nog niet ter behandeling aan de wetgevende organen heeft gegeven. De status van geschoolde werknemers is typisch een kwestie waarbij een alomvattende benadering van het communautair immigratiebeleid nodig is. Enerzijds wil de Europese Unie in zekere mate hooggeschoolde mensen uit ontwikkelingslanden rekruteren voor haar eigen behoeften, maar anderzijds moeten wij ook erkennen dat het voor de eigen ontwikkeling van de ontwikkelingslanden schadelijk is wanneer geschoolde mensen uit deze landen vertrekken. Het is daarom belangrijk dat wij deze gevoelige onderwerpen ook op communautair niveau bespreken en ook met onze partners, zoals is gebeurd op de twee conferenties tussen de Europese Unie en Afrika, die in de afgelopen zes maanden hebben plaatsgevonden en waar deze zeer complexe vraagstukken zijn behandeld.</p>
    </intervention>
    <intervention id="3-392" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, ik heb geen aanvullende vraag. Ik wilde alleen uw aandacht vestigen op het feit dat ik zelf aanwezig ben voor het antwoord op mijn vraag, maar u heeft die al behandeld.</p>
    </intervention>
    <intervention id="3-393" speaker_id="2206" name="Reinhard Rack" is_mep="True" mode="spoken">
      <p sl="de">Mevrouw de voorzitter van de Raad, lijkt het u zinvol dat bepaalde lidstaten van de Unie unilateraal bijna een miljoen personen op de korte termijn naturaliseren, wat natuurlijk ook gevolgen heeft voor de andere lidstaten? Kan dit onderwerp in de komende dagen ook door de Europese Raad worden besproken, en zal dit ook gebeuren?</p>
    </intervention>
    <intervention id="3-394" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, het was niet helemaal duidelijk waar de geachte afgevaardigde precies naar verwees, maar zoals ik in dit debat heb gezegd, is het bepalen van het aantal immigranten een zaak van de lidstaten. Vanwege het beginsel van vrij verkeer in de Europese Unie heeft het immigratiebeleid van een lidstaat ook invloed op andere landen en daarom is het belangrijk dat wij de samenwerking op dit gebied intensiveren. Wij moeten beseffen dat wij op adequate wijze rekening moeten houden met de status van immigranten die al lange tijd in de Europese Unie verblijven en op die manier verbonden zijn en wortels hebben met de plaats waar zij nu wonen.</p>
    </intervention>
    <intervention id="3-395" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 3 van Claude Moraes (H-0961/06):</p>
      <p sl="nl">Betreft: Plannen van de Raad voor het Jaar van gelijke kansen 2007 en het Jaar van de interculturele dialoog 2008</p>
      <p sl="nl">Welke plannen heeft de Raad gemaakt om interesse te wekken voor het Jaar van gelijke kansen 2007 en het Jaar van de interculturele dialoog 2008?</p>
    </intervention>
    <intervention id="3-396" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, in mei hebben het Europees Parlement en de Raad besloten om 2007 uit te roepen tot Europees Jaar voor gelijke kansen voor iedereen. Het is de taak van de Commissie om te waarborgen dat elke vorm van discriminatie, zoals genoemd in artikel 13 van het Verdrag, objectief wordt behandeld en aangepakt. Alle partijen worden bij deze maatregelen betrokken.</p>
      <p sl="fi">De doelen van het themajaar zijn, overeenkomstig artikel 2, ten eerste het vergroten van de kennis van de rechten inzake gelijkheid en non-discriminatie, ten tweede het beter in de samenleving integreren van slachtoffers van discriminatie, ten derde het vergroten van het respect voor diversiteit en gelijkheid en ten vierde het bevorderen van de cohesie door stereotypen, vooroordelen en geweld uit te bannen.</p>
      <p sl="fi">De maatregelen die genomen zijn om de doelen van het Europees Jaar voor gelijke kansen voor iedereen te bereiken, omvatten verschillende bijeenkomsten en evenementen, informatie-, promotie- en educatieve campagnes en communautaire of nationale onderzoeken. Elke lidstaat is zelf verantwoordelijk voor wat het in de komende maanden organiseert. Om het belang van het Europees Jaar voor gelijke kansen voor iedereen te onderstrepen, organiseert het komende Duitse voorzitterschap in Berlijn een openingsconferentie over het themajaar.</p>
      <p sl="fi">Wat het Europees Jaar van de interculturele dialoog betreft, wil ik zeggen dat de Commissie vorig jaar oktober een voorstel voor een besluit hierover heeft ingediend bij het Europees Parlement en de Raad. In de preambule van het voorstel voor een besluit staat dat in het Europees Jaar van de interculturele dialoog rekening moet worden gehouden met de ervaringen die men opdoet bij de projecten die volgend jaar worden georganiseerd in het kader van het Europees Jaar voor gelijke kansen voor iedereen. Het gemeenschappelijk standpunt van de Raad over het besluit werd medio november aangenomen en aan het Europees Parlement overhandigd.</p>
      <p sl="fi">In het voorstel voor een besluit staat dat het vooral de taak van de lidstaten en de Commissie is om projecten en evenementen in het kader van het themajaar te organiseren. Er staat ook dat er speciale aandacht moet worden besteed aan de samenwerking met het Europees Parlement. Het is de bedoeling het maatschappelijk middenveld en actoren op Europees, nationaal en lokaal niveau aan te moedigen actief mee te werken en ervaringen en beste praktijken uit te wisselen. De belangrijkste doelgroep moet de jeugd zijn. De uitdaging is om de interculturele dialoog ingang te doen vinden in onderwijsinstellingen, werk, recreatie, cultuur- en sportcentra en maatschappelijke organisaties.</p>
    </intervention>
    <intervention id="3-397" speaker_id="2309" name="Richard Corbett" is_mep="True" mode="written">
      <p sl="nl">Ik wil de fungerend voorzitter bedanken voor het uitgebreide antwoord en eenvoudigweg vragen wat de bestaande plannen zijn om de synergie te bewaren tussen die twee verschillende jaren, 2007 en 2008, zodat voor een holistische benadering wordt gekozen en wederzijds, op interactieve wijze geprofiteerd kan worden van de plannen, in plaats van twee volledig gescheiden trajecten te doorlopen.</p>
    </intervention>
    <intervention id="3-398" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, zoals ik al zei, omvatten de besluiten en voorstellen om het Europees Jaar van de interculturele dialoog te organiseren al het beginsel om de ervaringen en lessen van het Europees Jaar voor gelijke kansen voor iedereen van volgend jaar, en de evenementen die daarmee verband houden, te benutten bij het organiseren van het volgende themajaar. Het is natuurlijk belangrijk dat alles wat volgend jaar gebeurd nauwgezet wordt gevolgd en dat er wordt geprobeerd dingen te verbeteren, opdat het Europees Jaar van de interculturele dialoog van meet af aan zo doeltreffend mogelijk zal zijn.</p>
    </intervention>
    <intervention id="3-399" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 4 van Sarah Ludford (H-0964/06):</p>
      <p sl="nl">Betreft: Terrorismebestrijdingsstrategie</p>
      <p sl="nl">De Europese Raad heeft in november 2005 terrorismebestrijdingsstrategie goedgekeurd. Noch hierover, noch over de actieplannen inzake terrorisme is het Europees Parlement geraadpleegd, ondanks herhaalde verzoeken hiertoe. De terrorismebestrijdingsstrategie bevat niettemin een sectie met de titel "Democratische verantwoording", waarin wordt bepaald dat éénmaal gedurende elk voorzitterschap een politieke dialoog op hoog niveau inzake terrorismebestrijding dient plaats te vinden tussen de Raad, het Europees Parlement en de Commissie "om interinstitutioneel bestuur te garanderen".</p>
      <p sl="nl">Is het Voorzitterschap van mening dat een uitnodiging op het laatste moment aan de voorzitter van de parlementaire Commissie burgerlijke vrijheden, justitie en binnenlandse zaken om de vergadering in het kader van de dialoog op hoog niveau van mei 2006 bij te wonen toereikend is om te voldoen aan het vereiste van een werkelijke dialoog, werkelijke democratische verantwoording en een doeltreffend "interinstitutioneel bestuur" op dit cruciale terrein van communautaire activiteiten?</p>
    </intervention>
    <intervention id="3-400" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, het voorzitterschap is nog steeds van mening dat de dialoog op hoog niveau tussen de Raad, het Europees Parlement en de Raad inzake terrorismebestrijding nuttig is voor het bevorderen van openheid en verantwoordingsplicht in de terrorismebestrijdingsstrategie van de Europese Unie. De bijeenkomst op 10 mei, tijdens het Oostenrijkse voorzitterschap, was de laatste aanwijzing voor dit engagement.</p>
      <p sl="fi">Wat de in de vraag geuite bewering betreft dat de uitnodiging voor deze bijeenkomst op het laatste moment zou zijn verstuurd, wil het voorzitterschap opmerken dat op 10 april 2006 een officiële uitnodiging aan de Voorzitter van het Europees Parlement is gestuurd. Het valt niet onder de bevoegdheid van het voorzitterschap om te raden naar de redenen waarom het zo lang duurde voordat de uitnodiging werd doorgestuurd naar de voorzitter van de Commissie burgerlijke vrijheden, justitie en binnenlandse zaken, maar wij zijn blij dat de voorzitter van deze commissie toch aanwezig kon zijn.</p>
      <p sl="fi">Finland heeft geprobeerd, in overeenstemming met de verplichtingen van de strategie, deze bijeenkomst op hoog niveau tijdens zijn eigen voorzitterschap te organiseren, maar mogelijke datums werden steeds op het laatste moment, net voordat de uitnodiging werd verzonden, geannuleerd door een van de partijen of vanwege een ander groot probleem. Het Finse voorzitterschap betreurt het dat het ondanks alle pogingen niet in staat was de betreffende bijeenkomst te organiseren. Wij hopen dat de toekomstige voorzitterschappen hier beter in slagen, omdat men over deze belangrijke zaak regelmatig contact met het Europees Parlement moet blijven onderhouden.</p>
    </intervention>
    <intervention id="3-401" speaker_id="4529" name="Sarah Ludford" is_mep="True" mode="spoken">
      <p sl="en">Hartelijk dank, mevrouw de minister, maar feit blijft dat de tweede bijeenkomst niet heeft plaatsgevonden en dus de vraag gesteld kan worden waar de prioriteiten liggen. Bovendien ben ik niet bepaald onder de indruk van het feit dat de voorzitter van de commissie één keer per jaar op de bijeenkomst aanwezig is.</p>
      <p sl="en">Wij als Parlement waren niet betrokken bij het opstellen van deze strategie voor terrorismebestrijding, noch bij de actieplannen, ondanks herhaalde verzoeken hiertoe. U heeft daarover gesproken; we hebben eerder vanmiddag een debat gehad over het Automated Targeting System (ATS), waarvan u in september 2005 weliswaar op de hoogte was, maar waarover u ons desondanks niets heeft verteld. Indien er werkelijk een verplichting bestaat om ons op de hoogte te houden van alle belangrijke ontwikkelingen op het gebied van terrorismebestrijding, waarom wisten wij daar dan niets van? Waarom zijn wij niet betrokken bij het overleg met de Verenigde Staten over veiligheid en gegevensbescherming? Ik hoop dat u begrijpt dat ik met u van mening verschil over de mate van uw inzet voor deze dialoog.</p>
    </intervention>
    <intervention id="3-402" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, zoals ik al zei, hebben wij erg ons best gedaan om deze dialoog op hoog niveau te organiseren, maar helaas lukte dit niet vanwege het tijdschema. Ik ben er zeker van dat degenen die hier in het Parlement aanwezig zijn, begrijpen dat ook dergelijke dingen in de wereld van vandaag mogelijk zijn. Als zich enkele mislukkingen voordoen in de pogingen om alle belangrijke partijen om dezelfde tafel te krijgen, dan is een half jaar al snel een zeer korte tijd.</p>
      <p sl="fi">Wat het debat betreft dat wij eerder vandaag hebben gevoerd over het Amerikaanse ATS-systeem, werd hier, zoals ik al zei en voor zover ik weet, al in september 2005 naar verwezen in documenten die ook aan het Europees Parlement zijn gegeven, maar is er niet eerder zoveel ophef over geweest.</p>
    </intervention>
    <intervention id="3-403" speaker_id="28251" name="Jörg Leichtfried" is_mep="True" mode="spoken">
      <p sl="de">Iedereen stelt natuurlijk op prijs dat deze vorm van terrorisme wordt bestreden, maar ik heb de indruk dat de politiek wordt gebruikt om de democratische vrijheidsrechten te beperken, ze bijna af te schaffen, en de persvrijheid te beknotten. Een afschrikwekkend voorbeeld hebben we met name in de Verenigde Staten gezien. Wat heeft het Finse voorzitterschap van de Raad er op het Europese niveau voor gedaan om te verhinderen dat het bij ons ook die kant op gaat? Uiteindelijk krijgen we namelijk ofwel een democratisch Europa, ofwel geen Europa.</p>
    </intervention>
    <intervention id="3-404" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, mensenrechten en gegevensbescherming zijn altijd van groot belang in alle debatten over het opstellen en uitvoeren van het Europees beleid inzake terrorismebestrijding. Ik heb ook in dit Parlement vaak het standpunt van de Raad naar voren gebracht dat men ook bij de uitvoering van antiterrorismemaatregelen de mensenrechten en de verplichtingen op grond van de internationale verdragen moet eerbiedigen. Dit is ook het uitgangspunt bij de terrorismebestrijding in de Europese Unie. Wij moeten beseffen dat de Europese samenleving grotendeels op individuele vrijheden is gebaseerd. Wij moeten heel voorzichtig zijn dat wij bij het verdedigen en beschermen van deze samenleving en levenswijze niet tegelijkertijd maatregelen nemen die deze samenleving, die gebaseerd is op de vrijheid van het individu, in feite ondermijnen.</p>
    </intervention>
    <intervention id="3-405" speaker_id="21918" name="De Voorzitter" is_mep="True" mode="spoken">
      <p sl="nl">Daar de vraagsteller afwezig is, komt vraag nr. 5 te vervallen.</p>
      <p sl="nl">Vraag nr. 6 van Danutė Budreikaitė (H-0973/06):</p>
      <p sl="nl">Betreft: Energieperspectieven in Litouwen</p>
      <p sl="nl">Van de nieuwe EU-lidstaten is Litouwen voor zijn energievoorziening het meest afhankelijk van Rusland die hiervan politiek gebruik gemaakt. Litouwen is alleen zelfvoorzienend in elektriciteit waarvan 80% afkomstig is van de kerncentrale van Ignalina die volgens plan in 2009 zal worden gesloten.</p>
      <p sl="nl">In besluit nr. 1364/2006/EG van het Europees Parlement en de Raad tot opstelling van richtsnoeren voor trans-Europese netwerken in de energiesector wordt voorzien in de aanleg van een verbinding tussen Polen en Litouwen (Elk-Alytus). De stad Elk in Polen heeft echter geen ontwikkelde energie-infrastructuur en ook geen hoogspanningsleiding die in verbinding staat met de westerse energienetwerken. Deze verbinding is dus geen oplossing voor de koppeling van Litouwen aan het energienetwerk van de EU. Een nieuwe kerncentrale in Litouwen zal pas in 2014 in bedrijf kunnen worden genomen. Het ontbreken van een gemeenschappelijk energiebeleid in de EU en van gemeenschappelijke energienetwerken (elektriciteit, gas) alsmede het gebrek aan solidariteit van de EU-lidstaten vormen voor Litouwen evenzovele gevaren om te worden overgeleverd aan de leveranciers van energie.</p>
      <p sl="nl">In protocol nr. 4 bij de Akte van toetreding tot de Europese Unie heeft Litouwen een verklaring ondertekend betreffende de kerncentrale van Ignalina, waarin wordt toegezegd dat reactor I van de centrale uiterlijk in 2005 en reactor II in 2009 zal worden gesloten. Onverminderd deze toezegging is de vrijwaringsclausule bedoeld in artikel 37 van de Akte van toetreding van toepassing tot en met 31 december 2012 indien de energievoorziening in Litouwen wordt verstoord. Kan Litouwen zich gezien de onzekere situatie beroepen op artikel 37 van de Akte van toetreding om de centrale van Ignalina in bedrijf te houden zolang de veiligheidsnormen zulks toestaan en totdat de energieproblemen van het land zijn opgelost?</p>
    </intervention>
    <intervention id="3-406" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, de geachte afgevaardigde wijst op de toepassing van de algemene vrijwaringsclausule bedoeld in artikel 37 van de Akte van toetreding uit 2003. De Raad wil wat dit betreft de geachte afgevaardigde wijzen op het antwoord dat dit jaar werd gegeven op haar mondelinge vraag H-0815. Zij zal zich zeker hebben gerealiseerd dat het een zaak is voor de Commissie om, op basis van een gerechtvaardigd verzoek van een lidstaat, een besluit te nemen over de beschermingsmaatregelen die zij nodig acht om aan een verzoek van een lidstaat te voldoen.</p>
      <p sl="fi">Ik wil in dit verband zeggen dat er vorige week een elektriciteitskabelverbinding werd geopend tussen Estland en Finland, die de elektriciteitsnetwerken tussen de Baltische en de Noordse landen met elkaar verbindt en op die manier ook de energiezekerheid in Litouwen verbetert. Dit is ook een belangrijke stap in de ontwikkeling van de Europese netwerken.</p>
    </intervention>
    <intervention id="3-407" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de voorzitter, artikel 4 van het toetredingsverdrag voorziet in een voorwaarde met betrekking tot gemeenschappelijke defensie voor de periode tot 1 december 2012. Tegelijkertijd voorziet artikel 37, lid 1, van datzelfde verdrag voor een driejarige periode, volgend op de datum van toetreding, in defensieve maatregelen wanneer de energietoevoer in het gedrang komt. In het geval van Litouwen zou dat dus tot 1 mei 2007 zijn. Wellicht kan de minister uitleggen hoe deze beide bepalingen met elkaar te rijmen vallen en welke toepassing ze in de praktijk kunnen hebben? Ik verzoek haar om een schriftelijk antwoord.</p>
    </intervention>
    <intervention id="3-408" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, deze vrijwaringsclausules kunnen worden toegepast als een lidstaat hier een verzoek toe doet, als dit verzoek als gerechtvaardigd wordt beschouwd en als de Commissie vindt dat beschermingsmaatregelen op basis hiervan noodzakelijk zijn. Ik wil herhalen dat het aan de Commissie is om een besluit te nemen over beschermingsmaatregelen voor een lidstaat.</p>
    </intervention>
    <intervention id="3-409" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Ik zou de minister willen vragen naar de bouw van kerncentrales.</p>
      <p sl="lt">Zoals we weten, beslist elke lidstaat voor zichzelf over de noodzaak om nieuwe kerncentrales te bouwen. Finland bouwt ze en doet dat met succes. Als we ons er rekenschap van geven dat kerncentrales met het jaar betrouwbaarder worden en dat wetenschap en technologie een steeds hoger peil bereiken, zou de tijd dan niet gekomen zijn om dit vraagstuk ook op het niveau van de Europese Unie te heroverwegen en voor een positievere benadering van atoomenergie te kiezen?</p>
    </intervention>
    <intervention id="3-410" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, deze vraag is essentieel verbonden aan het algemene Europese energiedebat. Het Finse voorzitterschap neemt het standpunt in - en in de Raad is men het hier over het algemeen mee eens - dat de besluitvorming inzake de methoden van energieproductie nu en in de toekomst een zaak is van de lidstaten. Dat is nu ook het geval. Als wij het over kernenergie hebben, dan zijn er lidstaten die momenteel meer kerncentrales bouwen, lidstaten die hun capaciteit verminderen, en is er alles wat daar maar tussen kan liggen. Het is vanuit het oogpunt van de Europese energiemarkten en de energiezekerheid echter belangrijk dat wij een infrastructuur creëren en versterken die de Europese energienetwerken daadwerkelijk met elkaar verbindt. Wat dit betreft staan wij echter nog aan het begin.</p>
    </intervention>
    <intervention id="3-411" speaker_id="2278" name="Paul Rübig" is_mep="True" mode="spoken">
      <p sl="de">Wat kan de Raad doen om door een rechterlijk besluit gevaarlijke kerncentrales stil te leggen? Wat voor voorstellen kunt in de Raad in de toekomst doen voor de veiligheid van de Europese burgers?</p>
    </intervention>
    <intervention id="3-412" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, in het toetredingsverdrag staan onder andere bepalingen die betrekking hebben op bepaalde kernreactoren, en op communautair niveau wordt ook speciale aandacht besteed aan de veiligheid van de methodes van energieproductie.</p>
      <p sl="fi">Het is de taak van de nationale autoriteiten om ervoor te zorgen dat deze veiligheidsbepalingen ook worden nageleefd. Het is echter een zaak van cruciaal belang, die alle aandacht verdient.</p>
    </intervention>
    <intervention id="3-413" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Ik zou graag een vraag willen stellen met betrekking tot vraag nr. 6.</p>
    </intervention>
    <intervention id="3-414" speaker_id="21918" name="De Voorzitter" is_mep="True" mode="spoken">
      <p sl="nl">Het is op grond van het Reglement toegestaan per vraag twee aanvullende vragen te stellen. In dit geval geef ik u echter toch het woord.</p>
    </intervention>
    <intervention id="3-415" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Mevrouw de fungerend voorzitter, mijn vraag heeft betrekking op de energieperspectieven in Litouwen. Litouwen is voornemens een nieuwe kerncentrale te bouwen in Ignalina. Dit zal een gezamenlijk project worden van Polen, Estland, Letland en Litouwen. Deze landen zullen dit project niet voor het jaar 2015 hebben voltooid. Volgens eerdere overeenkomsten moeten wij in 2009 een van onze reactoren sluiten en als gevolg daarvan zal Litouwen te maken krijgen met energietekorten. Denkt u, als vertegenwoordiger van het voorzitterschap, dat er mogelijkheden zijn om de sluiting van reactor II van Ignalina uit te stellen tot 2015?</p>
    </intervention>
    <intervention id="3-416" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, zover ik weet moet de kerncentrale van Ignalina in 2009 worden gesloten en aan deze termijn zijn bepaalde vrijwaringsclausules verbonden. Voor de derde keer: besluiten over vrijwaringsclausules worden door de Commissie genomen op basis van een gerechtvaardigd verzoek van een lidstaat en daarom valt het niet onder mijn bevoegdheid om het gebruik van een vrijwaringsclausule te beoordelen. Wat een nieuwe kerncentrale betreft wil ik zeggen dat dit een proces voor de zeer lange termijn is, dat geen kortetermijnproblemen oplost. Daarom is het bouwen van energienetwerken, infrastructuur, in verschillende richtingen een zeer belangrijke stap in het vergroten van de energiezekerheid en dat geldt ook voor deze lidstaten.</p>
    </intervention>
    <intervention id="3-417" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 7 van Avril Doyle (H-0974/06):</p>
      <p sl="nl">Betreft: COP12</p>
      <p sl="nl">Is de Raad het ermee eens dat in het licht van de recente COP12-vergadering, de conclusies van de Raad van ministers van Milieu van 23 oktober en die van de Raad van ministers van Landbouw van 24 – 25 oktober, het voorkomen van ontbossing in elke overeenkomst voor de periode na 2012 moet worden opgenomen?</p>
    </intervention>
    <intervention id="3-418" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, ontbossing is een van de belangrijkste factoren voor het probleem van de wereldwijde klimaatverandering. Zij is verantwoordelijk voor ongeveer 20 procent van de totale hoeveelheid broeikasgasemissies die door mensen wordt veroorzaakt, dus ongeveer een vijfde van de emissies die door menselijke activiteiten ontstaat. Om het ultieme doel van het Klimaatverdrag van de Verenigde Naties te bereiken probeert de Europese Unie af te spreken dat de totale toename van de gemiddelde temperatuur van het aardoppervlak niet meer mag zijn dan twee graden Celsius boven het niveau van de pre-industriële tijd. Om dit doel te bereiken is een aanzienlijke reductie van de totale hoeveelheid emissies nodig, overeenkomstig gemeenschappelijke maar gedifferentieerde verantwoordelijkheidsgebieden en capaciteiten.</p>
      <p sl="fi">Aangezien de vernietiging van tropische bossen grote invloed heeft op de totale hoeveelheid emissies, kunnen de ontwikkelingslanden een belangrijke rol spelen bij het tegengaan van de klimaatverandering als zij emissies veroorzaakt door ontbossing reduceren en meer doen aan duurzame bosbouw. Zulke maatregelen kunnen deze landen ook helpen om zich aan te passen aan de klimaatverandering en hebben ook andere nuttige effecten. De Europese Unie benadrukt daarom het belang van het onderzoek naar verschillende alternatieven, zodat emissies veroorzaakt door ontbossing kunnen worden gereduceerd, en dat er gebruik gemaakt kan worden van synergieën met maatregelen die in andere contexten worden genomen.</p>
    </intervention>
    <intervention id="3-419" speaker_id="4382" name="Avril Doyle" is_mep="True" mode="spoken">
      <p sl="en">Ik wil de fungerend voorzitter danken voor dat antwoord. Ik heb geen “ja” of “nee” als antwoord op mijn vraag gekregen maar een zeer interessante opsomming van de problemen die klimaatverandering met zich meebrengt. Ik erken al die problemen, maar ik was er al van op de hoogte.</p>
      <p sl="en">Mijn vraag was of de Raad het ermee eens is dat het voorkomen van ontbossing in elke overeenkomst voor de periode na 2012 moet worden opgenomen, met andere woorden voor de tweede verbintenisperiode, als we nog steeds in Kyoto-termen praten. Is de Raad niet van mening dat het voorkomen van ontbossing onderdeel moet zijn van onze instrumenten en mechanismen in het kader van het reduceren van de koolstofdioxide-uitstoot?</p>
    </intervention>
    <intervention id="3-420" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, de Raad heeft geen definitief standpunt over deze specifieke kwestie, zodat ik hier niet op kan antwoorden. Ik kan wel wijzen op ontbossing en het werk om dit tegen te gaan, dat de Europese Unie bijvoorbeeld doet op het gebied van ontwikkelingssamenwerking. Over deze kwestie werd ook gesproken op de Klimaatconferentie in Nairobi, dus het belang ervan wordt zeker ingezien.</p>
    </intervention>
    <intervention id="3-421" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 8 van Richard Corbett (H-0976/06):</p>
      <p sl="nl">Betreft: Samenstelling van de Commissie</p>
      <p sl="nl">Wanneer denkt de Raad een besluit te nemen uit hoofde van artikel 4, lid 3, van het bij het Verdrag van Nice gevoegde Protocol betreffende de uitbreiding van de Europese Unie?</p>
      <p sl="nl">Heeft de Raad al een begin gemaakt met de voorbereidingen?</p>
    </intervention>
    <intervention id="3-422" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, dames en heren, de Raad is nog niet begonnen met het voorbereidend werk hiervoor, maar zal ruim op tijd het noodzakelijke besluit nemen om te voldoen aan zijn verplichtingen overeenkomstig het bij het Verdrag van Nice gevoegde Protocol betreffende de uitbreiding van de Europese Unie. In deze fase is het echter onmogelijk te zeggen wanneer dit zal gebeuren. Laat ik alleen zeggen dat als het onderhandelde Grondwettelijk Verdrag van kracht wordt, dit zal helpen om deze kwestie op te lossen.</p>
    </intervention>
    <intervention id="3-423" speaker_id="2309" name="Richard Corbett" is_mep="True" mode="spoken">
      <p sl="en">Hartelijk dank voor uw antwoord. Daaruit blijkt dat de Raad aan de slag moet, of dat nu op grond van de huidige Verdragen is, na de wijziging van Nice, of op grond van het Grondwettelijk Verdrag. De Raad moet aan de slag en zorgen voor een systeem - waarschijnlijk een roulerend systeem - voor de samenstelling van de Commissie. Indien dat het geval is en het systeem moet functioneren voordat de volgende Commissie aan het werk gaat, is het dan niet een goed idee om zo snel mogelijk aan de slag te gaan?</p>
    </intervention>
    <intervention id="3-424" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, het is een beetje moeilijk te zeggen of het beter zou zijn om snel te beginnen, maar wij moeten beseffen dat deze zaken allemaal met elkaar samenhangen. Het gaat om het hele institutionele pakket, dat op zijn beurt verband houdt met het Grondwettelijk Verdrag, dat de samenstelling van de Commissie omvat. Ik herhaal dat de Raad nog niet met de voorbereidingen is begonnen.</p>
    </intervention>
    <intervention id="3-425" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 9 is ingetrokken.</p>
      <p sl="nl">Vraag nr. 10 van Bernd Posselt (H-0981/06):</p>
      <p sl="nl">Betreft: Status van Kosovo</p>
      <p sl="nl">Hoe verklaart het Finse Raadsvoorzitterschap dat ondanks de verwachtingen van de buitengewoon capabele hoofdonderhandelaar van de VN, de heer Ahtisaari, de status van Kosovo niet voor het eind van het jaar kon worden vastgesteld en hoe beoordeelt hij de kansen in het volgend jaar?</p>
    </intervention>
    <intervention id="3-426" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, sinds begin dit jaar heeft de speciale afgezant van de Verenigde Naties, Martti Ahtisaari, de onderhandelingen tussen de partijen op actieve wijze vooruit geholpen, voornamelijk door gebruik te maken van een bottom-up -benadering. In juli heeft de heer Ahtisaari de eerste bijeenkomst op hoog niveau georganiseerd tussen Belgrado en Priština, waaraan de presidenten en premiers van beide partijen hebben deelgenomen. Op deze bijeenkomst hebben Belgrado en Priština volledig tegengestelde standpunten geuit over de status van Kosovo.</p>
      <p sl="fi">Het is nog steeds het strategische doel van de Europese Unie om snel een duurzame oplossing te vinden voor de situatie in Kosovo, zonder de democratie in Servië en de algemene stabiliteit in de regio in gevaar te brengen. Toen bekend werd dat de Servische parlementsverkiezingen op 21 januari 2007 zouden worden gehouden, zei Martti Ahtisaari dat hij direct na de verkiezingen de partijen een voorstel zou doen, omdat hij niet wil dat een oplossing voor de status van Kosovo een wapen wordt in de komende verkiezingen in Servië.</p>
      <p sl="fi">De Europese Unie staat nog steeds volledig achter de heer Ahtisaari en zijn inspanningen als leider van het politieke proces met betrekking tot de vaststelling van de toekomstige status van Kosovo en achter zijn recente activiteiten om een alomvattende oplossing voor te bereiden. Het is in het belang van de Europese Unie dat het proces tot een goed eindresultaat leidt. Succes is van wezenlijk belang, want dat biedt gunstige toekomstperspectieven voor zowel de inwoners van Kosovo als de algemene stabiliteit in de regio. De Europese Unie bereidt momenteel haar toekomstige aanwezigheid in Kosovo voor als onderdeel van een internationale civiele missie. De voorbereidingen van de Europese Unie voor een rechtsstaat en een politiële operatie zijn ook in volle gang.</p>
    </intervention>
    <intervention id="3-427" speaker_id="2229" name="Bernd Posselt" is_mep="True" mode="spoken">
      <p sl="de">U weet dat de bevolking van Kosovo heel veel heeft doorgemaakt, en daarom baart het permanente uitstel de mensen natuurlijk zorgen. Denkt u dat dit het laatste uitstel is? Denkt u dat het definitieve verslag daadwerkelijk in februari of maart zal worden voorgelegd?</p>
      <p sl="de">Wat zegt u tegen degenen die bang zijn, omdat de nieuwe grondwet van Servië plannen bevat om Kosovo op te splitsen, of aanspraak te maken op delen van het grondgebied van Kosovo?</p>
    </intervention>
    <intervention id="3-428" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, speciaal afgezant Ahtisaari heeft de Raad duidelijk gemaakt dat hij niet van plan is te wachten met de presentatie van zijn voorstel voor een oplossing tot na de verkiezingen in januari. Ik wil echter nog niet voorspellen wat de inhoud van zijn voorstel zal zijn voor een oplossing voor de status van Kosovo.</p>
    </intervention>
    <intervention id="3-429" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 11 van Bastiaan Belder (H-0983/06):</p>
      <p sl="nl">Betreft: Late abortussen in abortuskliniek Ginemedex in Barcelona</p>
      <p sl="nl">Hebt u kennisgenomen van de Deense reportage over de abortuskliniek Ginemedex in Barcelona die late abortussen uitvoert tot na de dertigste week van de zwangerschap, wat internationaal geleid heeft tot verontwaardiging en afschuw over deze flagrante schending van het menselijk leven ?</p>
      <p sl="nl">Kunt u bevestigen dat burgers uit andere EU-lidstaten gebruik maken van deze kliniek voor abortussen tot na de dertigste week van de zwangerschap waarmee het strafrecht van deze lidstaten wordt ontdoken?</p>
      <p sl="nl">Heeft deze ontduiking van het strafrecht van de lidstaten en deze aantasting van het menselijk leven uw zorg en aandacht?</p>
      <p sl="nl">In hoeverre zult u zich inspannen om te komen tot afspraken tussen de lidstaten waardoor het strafrecht van de lidstaten gehandhaafd kan worden en voorkomen kan worden dat via het gebruik van het recht op vrij verkeer van personen de rechten van de levensvatbare foetus worden ondergraven?</p>
    </intervention>
    <intervention id="3-430" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, de Raad heeft deze kwestie nog nooit besproken, omdat zij niet onder zijn bevoegdheid valt. De Europese Verdragen verlenen de Europese Gemeenschap of de Europese Unie niet de bevoegdheid om in de Europese Unie wetgeving over abortussen te kunnen maken. De lidstaten beschikken op die manier over de bevoegdheid om hier regels over op te stellen en om te controleren of deze regels op hun grondgebied worden nageleefd. De Europese Unie heeft dus niet de mogelijkheid om in te grijpen bij misstanden die ontstaan door uiteenlopende wetgevingen in de lidstaten, wanneer het gaat om terreinen die niet onder haar bevoegdheid vallen.</p>
    </intervention>
    <intervention id="3-431" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, ik begrijp inderdaad dat het over een competentiekwestie gaat, hier alleen wel met een grensoverschrijdend karakter en daarom verbaast het me toch dat het helemaal niet aan de orde is geweest in de Raad. Als we spreken over Europese waarden - deze zaak is ook uitgebreid in het nieuws geweest - en we kijken ook naar de kwestie van vrij verkeer van personen, dan is hier toch wel sprake van een Europees probleem, zeker als we in aanmerking nemen dat Nederlandse artsen bij deze affaire betrokken zijn geweest. Kortom, nogmaals hoe verhoudt zich dat met de vrijheid van personenverkeer en is hier niet sprake van een Europees probleem met een grensoverschrijdend karakter.</p>
    </intervention>
    <intervention id="3-432" speaker_id="photo_generic" name="Paula Lehtomäki" is_mep="True" mode="spoken">
      <p sl="fi">fungerend voorzitter van de Raad. - Mijnheer de Voorzitter, ik wil alleen zeggen dat het vrij verkeer van personen een van de fundamentele zaken van de Europese Unie is. Het vrij verkeer van diensten is ook al in grote mate ten uitvoer gelegd, en als er in de lidstaten illegale dingen gebeuren, is het de plicht en de taak van de lidstaten deze zaken te controleren en aan te pakken. In dit geval is het onbetwistbaar duidelijk dat de grote verschillen tussen de wetten in de lidstaten tot zeer uiteenlopende praktijken in Europa leiden.</p>
    </intervention>
    <intervention id="3-433" speaker_id="21918" name="De Voorzitter" is_mep="True" mode="spoken">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 19.00 uur onderbroken en om 21.00 uur hervat)"/>
    </intervention>
  </section>
  <section id="creitem39" title="22. Rijbewijs (herschikking) (debat)">
    <intervention id="3-436" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing van de Commissie vervoer en toerisme betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad betreffende het rijbewijs (herschikking) [09010/1/2006 C6-0312/2006 2003/0252(COD) ] (rapporteur: Mathieu Grosch) (A6-0414/2006).</p>
    </intervention>
    <intervention id="3-437" speaker_id="2247" name="Mathieu Grosch" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer de commissaris, dames en heren, het was een hele klus. Tweeënhalf jaar geleden zijn we ermee begonnen. De verkiezingstijd was niet de gunstigste periode om al in eerste lezing overeenstemming te bereiken, maar we hebben het dossier naar mijn mening tot een goed einde gebracht. Ik wil vooraf graag mijn collega’s van de commissie bedanken, want we hebben een zeer openhartige discussie gevoerd en ook geconstateerd dat de verschillen niet zozeer van partijpolitieke aard waren, maar veeleer terug te voeren waren op verschillende tradities. Ik wil vooral degenen bedanken die het voorstel ondanks de gevoeligheden in hun eigen land in grote mate hebben gesteund.</p>
      <p sl="de">Mijn dank gaat ook uit naar de Raad. Zowel het Finse als het Oostenrijkse voorzitterschap en niet te vergeten het Luxemburgse voorzitterschap, dat de basis legde voor het compromis, hebben er mede voor gezorgd dat we de zaak morgen tot een goed einde kunnen brengen.</p>
      <p sl="fr">Commissaris, ik wil ook u mijn dank uitspreken, want u en uw team hebben dit project op zeer effectieve wijze gesteund. Ik ben erg onder de indruk van de deskundigheid waarmee uw ambtenaren dit complexe dossier hebben behandeld. Zij hebben ons daardoor naar mijn mening zeer waardevolle oplossingen aan de hand gedaan.</p>
      <p sl="de">De uitdagingen waarvoor we bij deze richtlijn staan, kunnen mijns inziens als volgt worden samengevat.</p>
      <p sl="de">Allereerst vonden we het belangrijk om aan de bestaande 110 of 129 rijbewijzen niet het zoveelste nieuwe rijbewijs toe te voegen, maar om op den duur tot één enkel Europees rijbewijs te komen. Dat had echter vooral een symbolische betekenis. We wilden namelijk via de inwisseling van rijbewijzen eerst eens inventariseren welke rijbewijzen in omloop zijn. Als we over de nodige documenten beschikken, weten we precies hoeveel rijbewijzen er in de verschillende lidstaten in omloop zijn en wie ze bezit, zodat informatie kan worden uitgewisseld.</p>
      <p sl="de">Uiteindelijk ging het ons ook om de verkeersveiligheid. Vooral op het gebied van motorrijwielen moest er hoognodig iets gebeuren. Daarin zijn we ook geslaagd. Verder is in de richtlijn sprake van een goed evenwicht tussen zuinigheid en veiligheid, vooral op het gebied van caravans. De gemeenschappelijke uitdagingen hebben tot een gemeenschappelijk standpunt geleid. De lidstaten zullen in zes jaar tijd bij nieuwe aanvragen het nieuwe rijbewijsmodel invoeren. Deze operatie zal - hoewel ze gefaseerd wordt uitgevoerd - uiteindelijk betrekking hebben op 300 miljoen burgers. Het heeft voor deze burgers echter meer dan alleen een symbolische waarde. Juist deze meerwaarde heeft ieder van ons overtuigd. De mobiliteit zal immers verbeteren. Met één enkel rijbewijs, dat overal wordt erkend, zal er een einde komen aan de problemen in verband met de erkenning van verworven rechten in de verschillende landen, niet alleen voor toeristen, maar ook voor beroepschauffeurs. Dat wordt nu met dit voorstel voor eens en voor altijd geregeld. De rechtszekerheid is een van onze belangrijkste oogmerken en die hebben wij met dit project gecreëerd.</p>
      <p sl="de">Aangezien dit een compromis is, moet er iets worden gezegd over de termijnen. Ik had zelf natuurlijk het liefst gezien dat de hele operatie, zowel de eerste omwisseling als de procedure voor de periodieke omwisseling, binnen tien jaar zou zijn afgerond. Bepaalde landen wilden de termijn voor de definitieve omwisseling echter vastleggen op twintig jaar. Ik ga in dit geval dan maar wijselijk uit van het principe: beter laat dan nooit. Toch hoop ik dat een en ander eerder wordt uitgevoerd dan op de uiterste datum waarin de richtlijn voorziet.</p>
      <p sl="de">Een van de belangrijkste aspecten blijft in mijn ogen de veiligheid. Op dit terrein hebben wij aan twee zaken prioriteit gegeven. In de eerste plaats willen we het zogenaamde rijbewijstoerisme tegengaan. Als de lidstaten willen meewerken, kunnen de gegevens waarover de verschillende lidstaten beschikken, worden gebruikt om rijbewijstoerisme tegen te gaan na intrekking, beperking of schorsing van de rijbevoegdheid. Wij vinden dat iemand die in een van de lidstaten een gevaar op de weg is, ook in de overige zesentwintig lidstaten een rijverbod moet krijgen. De basis is gelegd. Het wachten is nu op een duidelijk signaal van de lidstaten.</p>
      <p sl="de">Het tweede punt met betrekking tot de veiligheid betreft de motorrijwielen. De gefaseerde toegang tot zware motoren, een beginsel dat op den duur wellicht ook op andere gebieden zal worden ingevoerd, is in de eerste plaats gebaseerd op statistische gegevens over ongevallen, die helaas nog geen positief beeld laten zien. In de tweede plaats vormt het ook een goede combinatie van theorie en praktijk. Door de theorie vooraf te laten gaan aan de praktijk wordt de toegang vergemakkelijkt.</p>
      <p sl="de">Op het gebied van caravans werd een goed evenwicht gevonden tussen zuinigheid en veiligheid. Ik ben blij dat de Commissie ons voorstel heeft overgenomen. We hebben voor kampeerwagens en caravans niet alleen gevraagd om het extra rijbewijs B+E, maar vanaf een bepaalde gewichtsgrens ook om een klein examen.</p>
      <p sl="de">Tot slot wil ik opmerken dat deze richtlijn dankzij de goede samenwerking tussen de drie instellingen en tussen de afgevaardigden in het Parlement een meerwaarde voor de burgers bezit: meer rechtszekerheid, meer verkeersveiligheid, meer mobiliteit en minder rijbewijstoerisme. Bovendien is de richtlijn bevorderlijk voor de economie en het toerisme. Over het geheel genomen vind ik dan ook dat we met dit verslag hebben laten zien tot welke pragmatische oplossingen de Commissie vervoer en toerisme in staat is.</p>
    </intervention>
    <intervention id="3-440" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. - Mijnheer de Voorzitter, ik bied u mijn verontschuldigingen aan. Iemand die, zoals ik, zoveel jaren de eer heeft gehad om zitting te mogen hebben in parlementaire vergaderingen, mag eigenlijk nooit te laat komen. Mijnheer de Voorzitter, dames en heren afgevaardigden, ik vraag u mij te verontschuldigen.</p>
      <p sl="fr">Dat gezegd zijnde ben ik in des te grotere verlegenheid gebracht omdat ik hulde moet betuigen aan het uitstekende werk dat het Parlement heeft geleverd met betrekking tot dit zeer belangrijke onderwerp: de richtlijn betreffende het rijbewijs. Tegen de heer Grosch wil ik zeggen dat ik hem zeer erkentelijk ben, want zijn verslag is van zeer hoge kwaliteit. Ik wil hem en de Commissie vervoer en toerisme hartelijk en oprecht bedanken voor hun steun voor het voorstel van de Commissie.</p>
      <p sl="fr">Uit de vele reacties die dit voorstel in de loop van het wetgevingsproces heeft losgemaakt, blijkt wel hoezeer dit onderwerp u ter harte gaat. Dat is ook begrijpelijk: het rijbewijs is heden ten dage het meest verbreide diploma in de Unie. Bijna 300 miljoen mensen hebben er een en zijn ervan afhankelijk voor hun mobiliteit en dus voor hun dagelijks leven. Het aantal mensen dat er verstand van heeft, of meent te hebben, is bijna even groot als het aantal houders van een rijbewijs en iedereen heeft er wel een mening over.</p>
      <p sl="fr">Niettemin tekent zich, na het politieke akkoord dat in maart jongstleden in de Raad werd bereikt, en na de goedkeuring door de Commissie vervoer en toerisme, een brede consensus af, hetgeen bevestigt dat de door de Commissie voorgestelde doelstellingen door de andere instellingen worden gedeeld. Het proces mag dan wat langer hebben geduurd dan voorzien, vandaag zijn we op het punt aangekomen dat over dit zeer gevoelige voorstel een akkoord in tweede lezing met de Raad kan worden bereikt. We zijn er bewust van geworden dat dit voorstel voor een derde richtlijn betreffende het rijbewijs om toepassing vroeg van de nieuwe comitologieprocedure. Langs die weg zal de wijziging van de technische bijlagen transparanter kunnen plaatsvinden. Het duurde niet lang voordat er tijdens de informele onderhandelingen tussen Parlement, Raad en Commissie een akkoord werd bereikt over dat punt. Ik sta dan ook zeer welwillend tegenover de amendementen van het Parlement over dit specifieke onderwerp.</p>
      <p sl="fr">Ik ben zo vrij, mijnheer de Voorzitter, om kort de drie doelstellingen langs te lopen die met dit voorstel voor een richtlijn betreffende het rijbewijs worden nagestreefd en ik ben het daarbij roerend eens met de zeer ter zake doende woorden van de heer Grosch.</p>
      <p sl="fr">De eerste doelstelling is bijdragen aan de bestrijding van fraude. Op termijn komt er een enkel rijbewijsmodel in creditcardformaat in de plaats van de minstens 110 bestaande modellen. De administratieve geldigheid van het rijbewijs zal worden beperkt tot tien jaar met een mogelijkheid van verlenging tot vijftien jaar. We zullen meer nadruk leggen op het beginsel van één rijbewijs per bestuurder en we zullen een optionele microchip invoeren. Tot zover wat de fraudebestrijding betreft, waar de heer Grosch heel duidelijk over was.</p>
      <p sl="fr">De tweede doelstelling is de verkeersveiligheid verbeteren. Welnu, we voeren een echt rijbewijs in voor de kwetsbaarste groep tweewielergebruikers, namelijk bromfietsers; we versterken de gefaseerde toegang tot het besturen van motorfietsen en vrachtwagens; we herdefiniëren de voertuigcategorieën B en B+E voor het besturen van een auto met een zware aanhangwagen, en tenslotte voeren we - en dat lijkt me een bijzonder belangrijk punt - een verplichte opleiding en nascholing voor examinatoren in.</p>
      <p sl="fr">De derde doelstelling is het vrije verkeer vergemakkelijken. We bekrachtigen het beginsel van wederzijdse erkenning van rijbewijzen binnen de Europese Unie, we harmoniseren de regels met betrekking tot de geldigheid van rijbewijzen, en we harmoniseren de frequentie van de medische keuringen van vrachtwagenbestuurders.</p>
      <p sl="fr">Tot slot wil ik zeggen dat de tekst van het gemeenschappelijk standpunt met de amendementen van de comitologieprocedure een prima compromis vormt. Mijns inziens is het eindresultaat een evenwichtige tekst die werkelijk een vooruitgang betekent ten opzichte van de huidige richtlijn. Dankzij het uitmuntende werk van de heer Grosch is een stap vooruit gezet in de verwezenlijking van ons gemeenschappelijke doel, namelijk om het aantal verkeersdoden in de Europese Unie voor 2010 met de helft terug te brengen.</p>
      <p sl="fr">Met uw welnemen, mijnheer de Voorzitter, geachte afgevaardigden, wil ik in navolging van uw rapporteur, de heer Grosch, de wens uitspreken dat de lidstaten niet tot het laatste moment wachten met het invoeren van dit Europese rijbewijs, dat een sterk signaal zal zijn van ons Europese burgerschap en van de verantwoordelijkheid die iedere automobilist op zich neemt als hij of zij een auto bestuurt.</p>
    </intervention>
    <intervention id="3-441" speaker_id="1" name="Georg Jarzembowski" is_mep="True" mode="spoken">
      <p sl="de">namens de PPE-DE-Fractie . - Mijnheer de Voorzitter, mijnheer de vice-voorzitter van de Commissie, dames en heren, ik zal het kort houden. In de eerste plaats wil ik met name de heer Grosch bedanken voor alles wat hij heeft gedaan. Aan buitenstaanders moeten we echter wel eerst duidelijk maken wat zijn verdiensten precies zijn. Voor de burgers lijkt het immers alsof hij slechts drie amendementen voor de comitologieprocedure heeft opgesteld en voor het overige de Raad zijn zin heeft gekregen. Het is echter de heer Grosch geweest die in samenwerking met zijn schaduwrapporteurs wekenlang, zo niet maandenlang, heeft onderhandeld om tot een behoorlijk gemeenschappelijk standpunt van de Raad te komen dat ook acceptabel was. We moeten daar expliciet op wijzen, want anders denken de burgers dat wij het gemeenschappelijk standpunt zomaar goedkeuren. Nee, we zijn de heer Grosch en de andere afgevaardigden dankbaar dat ze wekenlang hebben onderhandeld, zodat de Raad nu een gemeenschappelijk standpunt heeft voorgelegd waarover met ons overeenstemming is bereikt.</p>
      <p sl="de">Ik wil nog twee korte opmerkingen maken: ik behoor tot de afgevaardigden die tegen de verplichte omwisseling en tegen de beperkte geldigheidsduur van rijbewijzen waren. We werden het er echter over eens dat het, omwille van de verkeersveiligheid en de fraudebestendigheid van de documenten, voor burgers acceptabel is om na 26 jaar het rijbewijs om te wisselen. Velen van ons hoeven dat misschien niet meer te doen, als ze verstandig zijn. Daarom is 26 jaar wel een goed compromis, dat voor ons in ieder geval acceptabel is.</p>
      <p sl="de">Dan mij laatste opmerking. Mijnheer de commissaris, u zei terecht dat we hopen dat veel lidstaten al deze maatregelen al eerder uitvoeren. U moet er echter wel op toezien dat de lidstaten aan de door hen toegezegde uitwisseling van gegevens met betrekking tot rijbewijzen ook snel uitvoering geven. We zullen het rijbewijstoerisme alleen kunnen bestrijden wanneer de lidstaten de desbetreffende gegevens uitwisselen en weten dat ze aan een bepaalde persoon geen rijbewijs mogen afgeven omdat hem of haar een straf is opgelegd. Laten we er dus voor zorgen dat de lidstaten het informatienetwerk snel tot stand te brengen.</p>
    </intervention>
    <intervention id="3-442" speaker_id="4266" name="Ewa Hedkvist Petersen" is_mep="True" mode="spoken">
      <p sl="sv">namens de PSE-Fractie. - Mijnheer de Voorzitter, mijnheer de commissaris, eindelijk kunnen wij de eerste stappen zetten in de richting van een gemeenschappelijk Europees rijbewijs. Helaas heeft men ons een termijn opgedrongen van maximaal 26 jaar waarbinnen alle lidstaten het gemeenschappelijk rijbewijs moeten hebben ingevoerd. Dat is een veel te lange periode. Ik geloof net als eerdere sprekers dat het sneller zal gaan. We moeten de lidstaten nu aansporen om deze kwestie serieus te nemen en om zich ervoor in te spannen dat we eerder een gemeenschappelijk rijbewijs krijgen, dat ook met regelmatige tussenpozen wordt vervangen. Bovendien moeten we de Commissie aansporen om de lidstaten bij deze inspanningen te steunen, precies zoals de heer Jarzembowski zei.</p>
      <p sl="sv">Dit is een belangrijke kwestie voor de burgers, omdat dit zo velen van hen aangaat. De meeste burgers in Europa hebben een rijbewijs. Eén ding weten wij zeker, namelijk dat de burgers willen dat het rijden in eigen land en in andere landen eenvoudig is en zij hun rijbewijs kunnen gebruiken zonder administratief gedoe. De burgers willen echter ook dat de weggebruikers een goede rijopleiding hebben gehad. Degenen die verkeersmisdrijven plegen of de regels schenden, moeten daarvoor gestraft kunnen worden, ook als ze uit een ander land komen.</p>
      <p sl="sv">In de loop van de tijd moet het nieuwe gemeenschappelijke rijbewijs aan al deze eisen voldoen. Natuurlijk mag het geen 26 jaar duren. Zoals reeds is benadrukt, gaat het erom de verkeersveiligheid te bevorderen, maar tegelijkertijd moet sociale dumping worden tegengegaan, zodat degenen die willen profiteren van het feit dat er valse rijbewijzen in omloop zijn, daar geen financieel voordeel van kunnen hebben.</p>
      <p sl="sv">Ook ik wil eindigen met alle collega’s te bedanken voor onze samenwerking. We hebben lang aan dit onderwerp gewerkt, en velen van ons hebben zich in het debat gemengd. Tot slot wil ik nog toevoegen dat ik het een goede zaak vind dat motorrijders stapsgewijs toegang krijgen tot het berijden van de motorfiets. Ik denk dat dat goed is voor de verkeersveiligheid.</p>
    </intervention>
    <intervention id="3-443" speaker_id="28268" name="Danutė Budreikaitė" is_mep="True" mode="spoken">
      <p sl="lt">namens de ALDE-Fractie . Mijnheer de Voorzitter, dames en heren, de aanbeveling met betrekking tot de ontwerprichtlijn van de Europese Commissie inzake de nieuwe versie van het rijbewijs, die de richtlijn van 1991 moet gaan vervangen, lost een aantal belangrijke kwesties op, te weten het verkleinen van de kans op fraude, het waarborgen van het recht van vrij verkeer van burgers en het verbeteren van de verkeersveiligheid.</p>
      <p sl="lt">Ik wil het belang van zo’n rijbewijs voor het vrij verkeer van burgers benadrukken. In de EU bestaat het rijbewijs in meer dan honderd verschillende vormen, met verschillende geldigheidsperioden en verschillende tussenpozen voor medische keuringen van beroepschauffeurs.</p>
      <p sl="lt">Het vrij verkeer van personen schept ook mogelijkheden voor het misbruik van rijbewijzen. Een EU-burger die wegens een overtreding niet meer mag rijden in zijn eigen land, kan een rijbewijs in een ander land krijgen. Dit gedrag van gewetenloze automobilisten en chauffeurs brengt de verkeersveiligheid in heel Europa in gevaar. Daarom is het echt van het hoogste belang om het beginsel van een uniform rijbewijs door te voeren.</p>
      <p sl="lt">De periode voor de tenuitvoerlegging van de richtlijn is ongerechtvaardigd lang. De geldigheid van het rijbewijs kan tot 15 jaar worden verlengd, en worden gewijzigd – we hebben het dan over een periode van zo’n 20 jaar vanaf het moment van inwerkingtreding van de richtlijn.</p>
      <p sl="lt">Dergelijke periodes doen echt afbreuk aan de door de Commissie in de aanbeveling gestelde doelen van fraudebestrijding en verbetering van de verkeersveiligheid. Die doelen zijn op die manier verder weg dan ooit.</p>
    </intervention>
    <intervention id="3-444" speaker_id="28238" name="Michael Cramer" is_mep="True" mode="spoken">
      <p sl="de">namens de Verts/ALE-Fractie . - Mijnheer de Voorzitter, dames en heren, allereerst wil ik mijn hartelijke dank uitspreken aan het adres van de rapporteur. Kennelijk heeft het hem de meeste tijd gekost om met zijn fractiegenoot, de heer Jarzembowski, tot een akkoord te komen. Maar dat is gelukt, en dat was de moeilijkste klus. Mijn hartelijke felicitaties!</p>
      <p sl="de">Na een discussie die begin jaren negentig - meer dan tien jaar geleden - van start ging, wordt het uniforme EU-rijbewijs in creditcardformaat nu eindelijk realiteit. Het komt in de plaats van de 110 verschillende rijbewijzen. Het moet iedere tien of vijftien jaar worden vernieuwd en van een recente pasfoto worden voorzien. Hoewel een geneeskundige keuring niet verplicht is - in Italië is zo’n keuring al jarenlang de normaalste zaak van de wereld -, draagt het EU-rijbewijs toch bij aan de verkeersveiligheid, omdat daarmee het rijbewijstoerisme wordt tegengegaan. Wie door te hard rijden of te veel alcohol in het bloed zijn papiertje kwijtraakt, kan op dit moment naar het buitenland uitwijken en daar een nieuw rijbewijs halen. Deze praktijk brengt grote risico’s voor de verkeersveiligheid met zich mee. De verkeersovertreders wijken namelijk vaak naar Polen of Tsjechië uit en ontlopen op deze wijze niet alleen de straf waarmee het rijbewijs voor een aantal maanden is ingetrokken, maar omzeilen zo ook de dringend noodzakelijke medische en psychologische keuring.</p>
      <p sl="de">Met het EU-rijbewijs zal dat niet meer mogelijk zijn. All-inpakketten, waarmee alcohol-, drugs- en snelheidsovertreders in het buitenland een nieuw rijbewijs konden halen, zijn straks niet meer verkrijgbaar. Op die manier ontliepen wegpiraten voor duizend euro niet alleen de vervelende wachttijd, maar ook de kostbare medische en psychologische keuring. Gezien het grote aantal ongevallen die door te hard rijden en dronkenschap worden veroorzaakt, is dit een belangrijke bijdrage aan de verkeersveiligheid. Uit steekproeven is namelijk gebleken dat van 75 procent van de Duitse automobilisten met een buitenlands rijbewijs het rijbewijs al eens was ingetrokken vanwege drugs- of alcoholproblemen. Met het EU-rijbewijs wordt een dergelijk misbruik onmogelijk, omdat een zorgvuldige uitwisseling van gegevens dat verhindert.</p>
      <p sl="de">Helaas trapte Duitsland, het land waar ik vandaan kom, op de rem. Nadat het besluitvormingsproces al 15 jaar in beslag had genomen, drukte mijn land ook nog een overgangstermijn van 26 jaar erdoor, voordat de houders van een rijbewijs hun papiertje moeten omwisselen. Dat is in de eerste plaats sociaal onrechtvaardig ten opzichte van toekomstige generaties. Nieuwe rijbewijshouders zullen vanwege de vernieuwingstermijn al hun tweede rijbewijs hebben voordat de oude generatie het rijbewijs voor de eerste keer moet omwisselen. In de tweede plaats betekent dit dat de overheid doorgaat met het gedogen van de georganiseerde criminaliteit, doordat de uitwisseling van gegevens wordt vertraagd.</p>
      <p sl="de">In het belang van de verkeersveiligheid, maar zeker vanwege het langdurige besluitvormingsproces hadden het Parlement en de Raad van iedere overgangstermijn moeten afzien. Ze hadden een uniforme regeling moeten vaststellen voor de geldigheidsduur van oude en nieuwe rijbewijzen. Het staat de lidstaten vrij de termijnen te verkorten. Daarom roep ik u ertoe op ervoor te zorgen dat het EU-rijbewijs binnen tien jaar een feit is.</p>
    </intervention>
    <intervention id="3-445" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . - Voorzitter, er bestaat al vele jaren ergernis over twee grote problemen rondom het rijbewijs. Het ene is het rijbewijstoerisme waardoor mensen die daarop eigenlijk geen recht hebben, toch over een rijbewijs kunnen beschikken. Het andere is de gevaarlijke situatie voor berijders van voertuigen op twee wielen temidden van het drukke autoverkeer. Het tweede probleem zouden we ook nationaal kunnen oplossen, maar het eerste niet.</p>
      <p sl="nl">We kennen al vanouds de situatie dat autorijlessen worden gevolgd tijdens vakanties en dat daarna in het Midden-Oosten of het Caribisch gebied een rijbewijs wordt verstrekt dat niet voldoet aan de eisen die we daaraan thuis stellen.</p>
      <p sl="nl">Nog erger wordt het als iemand, van wie na een ernstige verkeersfout of roekeloos rijgedrag als straf het rijbewijs is ingetrokken, de kans krijgt om een nieuw rijexamen af te leggen in een andere lidstaat van de Europese Unie. Door de wederzijdse erkenning van nationale rijbewijzen kan hij of zij dan ondanks de eerdere intrekking het recht krijgen om in eigen land opnieuw een auto te besturen. Zulke personen maken misbruik van het bestaan van staatsgrenzen en veroorzaken een ernstige bedreiging voor de verkeersveiligheid.</p>
      <p sl="nl">Het is een kerntaak van de Europese Unie om grensoverschrijdende vormen van overlast en miscommunicatie te bestrijden en de tot nu toe bestaande situatie met betrekking tot de rijbewijzen is daar een van. Het is hard nodig om duidelijk vast te leggen dat de lidstaten van inwoning op geen enkele wijze meer wordt gehinderd in het tegengaan van dit gevaarlijke misbruik. De nu als resultaat van de tweede lezing voorgestelde tekst biedt terecht die mogelijkheid.</p>
      <p sl="nl">Meer omstreden is de manier waarop aandacht is besteed aan ongevallen die te maken hebben met motorrijders en bromfietsers. Vaak gaat het om jonge mensen die of zelf slachtoffer worden of die de veroorzaker van een ongeluk voor anderen zijn. Sommige verse berijders van deze tweewielers willen trots aan anderen kunnen tonen dat zij in staat zijn tot levensgevaarlijk stuntwerk. Het is terecht als we proberen om potentiële veroorzakers van ongelukken tegen zichzelf te beschermen en ook andere weggebruikers te beschermen tegen het roekeloze gedrag van enkelen.</p>
      <p sl="nl">Maar er zit ook een andere kant aan deze zaak. Bij motorrijders en motorfietsers heerst terecht de verdenking dat autorijders de weg voor zichzelf alleen willen. En dat zij daarom de tweewielers liever kwijt dan rijk zijn. Motorrijders ervaren het als discriminatie dat zij aan zwaardere eisen moeten voldoen dan automobilisten en in de praktijk daardoor ook ouder moeten zijn, voordat zij hun eerste legale rit mogen maken. Pas op de leeftijd van 24 jaar kan men zonder tussenstappen het recht krijgen om de zwaarste motoren te berijden. Dit leidt tot botsende belangen tussen jong en oud en tussen berijders van gepantserde vierwielers en onbeschermde tweewielers.</p>
      <p sl="nl">Mijn fractie zou het gevoelsmatig het liefst opnemen voor de zwakste groep, de tweewielers, maar in landen met agressieve automobilisten kan dat ertoe leiden dat er onnodig meer slachtoffers onder die groep vallen. Misschien zouden we de oplossing van dat gevoelige probleem beter per afzonderlijke lidstaat kunnen regelen, maar in een tijd van toenemend grensoverschrijdend verkeer, wordt de handhaving daarvan moeilijk.</p>
      <p sl="nl">Drie jaar van discussie over het voorstel om de tot nu toe nationale rijbewijzen te harmoniseren heeft geleid tot de grootste gemene deler van wensen van verschillende lidstaten en belangenorganisaties. Lang niet alle betrokkenen, zoals organisaties van motorrijders, zijn hiermee tevreden. De praktijkervaring die we met deze richtlijn zullen opdoen en de mogelijke problemen daarbij worden waarschijnlijk aanleiding tot aanpassingen ervan.</p>
      <p sl="nl">Toch vindt mijn fractie dit voorstel voor de komende tijd beter dan voortzetting van de huidige situatie. Het door de heer Bradbourn verdedigde alternatief functioneert misschien goed in de splendid isolation van Groot-Brittannië, maar niet voor lidstaten met landgrenzen die door dichtbevolkte gebieden lopen.</p>
    </intervention>
    <intervention id="3-446" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie . - Voorzitter, eerder dit jaar heeft er een verschrikkelijk auto-ongeluk plaatsgevonden in mijn district. Vier jonge burgers uit Oost-Europa vonden daarbij de dood. Ze hadden in het donker een van die vreselijke Ierse plattelandswegen gekozen en waren niet gewend aan de andere verkeersomstandigheden in Ierland. Dit ongeval staat helaas niet op zichzelf. Op vergelijkbare wijze is een Ierse werknemer omgekomen toen hij in Spanje werkte.</p>
      <p sl="en">Europeanen reizen. Ik ga naar uw land, u komt naar het mijne. Dat is prachtig, maar als het om veilig verkeer gaat, blijft het een feit dat sommigen gewend zijn om rechts te rijden en anderen om links te rijden, dat verschillende snelheden acceptabel worden gevonden, dat er verschillende weersomstandigheden en zeer verschillende wegen zijn, en dat automobilisten, en dat is essentieel, op verschillende niveaus worden opgeleid en geëxamineerd en hun rijbewijs krijgen op heel verschillende vaardigheidsniveaus. Een oefenrijbewijs in het ene land kan dezelfde waarde hebben als een volledig rijbewijs in een ander land.</p>
      <p sl="en">Omdat we vrij door Europa kunnen reizen, rijden we op elkaars wegen. Het probleem is dat we dergelijke verschillen niet langer kunnen tolereren wanneer ze leiden tot dodelijke ongevallen.</p>
      <p sl="en">Ik ben het eens met een aantal zaken in het verslag. Het principe van gefaseerde toegang voor tweewielers zou zeker de veiligheid ten goede komen. Het is ook duidelijk niet praktisch dat er 110 verschillende rijbewijsmodellen zijn die, wanneer ze worden getoond, niet worden herkend, en het voorstel voor één enkel model met één enkele codering voor categorieën is dan ook redelijk.</p>
      <p sl="en">De verkeersregels, wegen, weersomstandigheden, enzovoort, zijn echter zo verschillend dat opleiding en examinering op nationaal niveau essentieel zijn voor bestuurders. Er zou echter een Europees rijbewijs moeten zijn, vergelijkbaar met het oude internationale rijbewijs, voor degenen die langer dan gedurende een korte vakantie in andere landen van de Unie rijden.</p>
      <p sl="en">Tot slot zouden we, ook al maakt het geen deel uit van het verslag, moeten zoeken naar een ander model dan het examen-voor-het-leven dat we in Europa kennen, als we uiteindelijk willen werken met een Europees rijbewijs. Dat model kan tot gevolg hebben dat het examen zeer hoge kwaliteitseisen stelt, wat het voor jonge mensen erg moeilijk en erg duur maakt om het rijbewijs te halen, terwijl niemand zich bekommert om de vaardigheid na twintig jaar. Ik zou het Amerikaanse systeem van herhalingsexamens willen aanbevelen: om de vier jaar wordt een theorie-examen afgelegd, en om de acht jaar een praktijkexamen, waaruit blijkt dat de vaardigheden nog op peil zijn. Het veiligheidsniveau speelt een grote rol bij het examen, waarschijnlijk zal het niveau van de technische kennis en dergelijke minder hoog zijn, maar mensen blijven rijden …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-447" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, vanavond mogen we onszelf wel eens een compliment geven! Nu hebben we voor een keer een Europees wetsvoorstel dat voor de burgers echt van belang is en dan stoppen we het weg in een nachtzitting, zodat niemand ziet of hoort wat we in het kader van Europese wetgeving daadwerkelijk voor Europa doen.</p>
      <p sl="de">Daarbij zou er veel te vertellen zijn over de Europese meerwaarde die het uniforme Europese rijbewijs kan opleveren. Het is aan de heer Grosch te danken dat hij dit allegaartje tot een geheel heeft samengesmeed. Hij heeft er zelf al het een en ander over gezegd. We zorgen voor vereenvoudiging. We maken van 110 verschillende nationale rijbewijzen - en met de nieuwe lidstaten erbij zijn het er inmiddels duidelijk meer dan 110 - één Europees rijbewijs. We zorgen voor meer veiligheid. Gewezen werd ook al op het punt van de gefaseerde toegang. Er zouden echter nog veel meer bijzonderheden kunnen worden genoemd.</p>
      <p sl="de">We proberen het rijbewijstoerisme tegen te gaan. Ik kan me slechts aansluiten bij degenen die een beroep hebben gedaan op de Commissie om de lidstaten daar zo snel mogelijk toe te verplichten. We hebben er ook voor gezorgd dat oudere houders van een rijbewijs niet worden gediscrimineerd door hen permanent aan geneeskundige onderzoeken te onderwerpen. Ouderen met een rijbewijs kunnen in bepaalde situaties zeker een gevaar op de weg zijn, maar de werkelijke risico’s voor de verkeersveiligheid worden vaak door jongeren veroorzaakt.</p>
      <p sl="de">Het doet mij goed - de heer Grosch noemde dat ook - dat het Oostenrijkse voorzitterschap aan het succes van vandaag heeft bijgedragen. Dat die regering vervolgens door de eigen burgers naar huis werd gestuurd, was te verwachten.</p>
    </intervention>
    <intervention id="3-448" speaker_id="1866" name="Willi Piecyk" is_mep="True" mode="spoken">
      <p sl="de">Mijnheer de Voorzitter, dames en heren, met de stemming van morgen zal het Europees rijbewijs eindelijk een feit zijn. Het heeft lang geduurd en het is een compromis, maar het is wel een compromis waarmee effectieve en belangrijke stappen worden gezet. De misschien wel belangrijkste stap is dat er een einde komt aan het vermaledijde rijbewijstoerisme. Als nu bijvoorbeeld in Duitsland iemands rijbewijs wegens rijden onder invloed wordt ingetrokken, dan kan die persoon zonder problemen in een buurland voor weinig geld aan een nieuw rijbewijs komen en vervolgens volkomen legaal overal in Europa weer de weg op gaan. Aan deze schandalige situatie komt nu een eind. Het spel is uit en dat is maar goed ook.</p>
      <p sl="de">Het vrije verkeer van automobilisten in Europa is een belangrijke verworvenheid. Met meer dan 110 verschillende rijbewijsmodellen zijn controles echter meer dan problematisch. Het zogenoemde “grijze vod” dat in Duitsland in de jaren vijftig en zestig werd afgegeven - met een leuke jeugdfoto erop - en minstens viermaal is meegewassen, is natuurlijk een heerlijk stukje nostalgie, maar niet meer bruikbaar als legitimatiebewijs bij politiecontroles. De omwisselingstermijn van 26 jaar waarop men nu is uitgekomen, vind ik zelf - en met mij kennelijk een groot aantal andere afgevaardigden - veel te lang, want die termijn lijkt eerder een biologische dan een praktische oplossing te zijn. Er is al op gewezen dat de lidstaten de omwisseling eerder kunnen realiseren. We zullen zien.</p>
      <p sl="de">Uit alle statistische gegevens over ongevallen blijkt duidelijk dat de meeste verkeersdoden vallen onder mannelijke motorrijders tussen de 18 en 25 jaar. Daarom is het zinvol een gefaseerde toegang tot het motorrijbewijs in te voeren. Dat spaart mensenlevens en verhoogt de verkeersveiligheid.</p>
      <p sl="de">Namens mijn fractie is een hartelijk woord van dank aan de rapporteur, de heer Grosch, op zijn plaats. Hij heeft de zaak tot een goed einde gebracht. Daarom zullen er morgen bij de stemming geen overgangstermijnen, uitzonderingsregelingen of voorbehouden zijn. We zullen je unaniem en van ganser harte steunen, zodat we dit dossier gezamenlijk succesvol kunnen afsluiten. Hartelijk dank voor al je werk!</p>
    </intervention>
    <intervention id="3-449" speaker_id="28506" name="Michael Henry Nattrass" is_mep="True" mode="spoken">
      <p sl="en">Voorzitter, gisteren fluisterde de Voorzitter, toen hij geconfronteerd was met een richtlijn betreffende een papierloze omgeving: “droom maar lekker verder”. De EU gaat schuil achter een papieren gordijn, of zoals de Engelsen zeggen, onder de grote natte papieren deken van de EU. Overregulering sluit bedrijven en de grote natte papieren deken van de EU dooft het vuur van de ondernemingszin en de gloeiende kool van de innovatie. De interne markt, zo is ons verteld, had te maken met handel, niet met papieren regels over hoe je op een brommer moet rijden. Of verweert u zich tegen een invasie van Britse brommers op de stranden van Duinkerken? Droom maar lekker verder.</p>
      <p sl="en">Bepaalde EU-lidstaten beschouwen al het papier van de EU als moppenblaadjes die worden afgedwongen door papieren tijgers met papieren tanden, terwijl ze als jaknikkende papieren honden zitting blijven houden in commissies en nog meer waanzinnige papieren regels genereren voor ons allemaal, en papieren declaraties invullen, en niet eens in staat zijn om eenvoudige regels over het gebruik van een helm af te dwingen. Het is nog maar een kwestie van tijd voordat er papier komt waarmee de Britten worden gedwongen om rechts te rijden.</p>
      <p sl="en">In dit verslag heeft de EU, naar zeggen van de British Motorcyclists Federation, haar eigen onderzoeksverslag genegeerd, waarin wordt gesteld dat deze voorstellen potsierlijk zijn en niet op hun plaats. De BMF heeft gewezen op het grondige onderzoek naar ongevallen met motorfietsen, dat heeft aangetoond dat de meeste ongevallen waarbij motorrijders betrokken zijn, botsingen zijn bij lage snelheden in stedelijke gebieden, meestal veroorzaakt door automobilisten. Dat onderzoek is gefinancierd met 2,5 miljoen euro door Europese belastingbetalers, en deze richtlijn zal nu een verspilling van papier zijn van 2,5 miljoen euro.</p>
      <p sl="en">De BMF stelt dat de regelingen met betrekking tot motorrijders in de richtlijn lijnrecht tegenover de eigen strategie van de regering van het Verenigd Koninkrijk staan, niets bijdragen aan de veiligheid op de weg, en zullen leiden tot geringe naleving, wat mogelijk een negatief effect zal hebben op de veiligheid. De verantwoordelijke man bij de BMF voor de relatie met de overheid, Travis Magnus, noemde dit typerend voor het gebrek aan democratie in de EU en de minachting voor burgers.</p>
      <p sl="en">Ik besluit met een suggestie: gooit u dit hele voorstel in de papierbak en recycleert u het - hopelijk echter niet met een nieuwe natte deken als gevolg.</p>
    </intervention>
    <intervention id="3-450" speaker_id="28277" name="Stanisław Jałowiecki" is_mep="True" mode="spoken">
      <p sl="pl">Mijnheer de Voorzitter, ik stel met tevredenheid vast dat het einde van de besprekingen over dit belangrijke verslag met rasse schreden nadert. Elke maatregel die genomen wordt om de verkeersveiligheid te bevorderen, is ongetwijfeld de moeite waard. Het staat buiten kijf dat de invoering van een internationale registratieprocedure voor alle gevallen van intrekking of opschorting van rijbewijzen hier een uitstekend voorbeeld van is.</p>
      <p sl="pl">Het behoeft geen betoog dat deze maatregel tot doel heeft paal en perk te stellen aan het zogenoemde rijbewijstoerisme. De hoofdverantwoordelijkheid ligt hier echter bij de lidstaten. Zij zouden in de eerste plaats werk moeten maken van de verbetering van hun registratiesystemen voor personen wier rijbevoegdheid tijdelijk of definitief ingetrokken is. Ik hoop dat deze richtlijn de lidstaten zal dwingen om eerst en vooral de bezem te halen door hun eigen administratieve procedures. Op dit punt is er zeker reden tot tevredenheid. Ik voel me echter gedwongen daaraan toe te voegen dat we sterk betreuren dat het gemeenschappelijk Europees rijbewijs pas over een kwarteeuw realiteit zal worden. Is het niet nogal paradoxaal dat buitengewoon ingewikkelde wetgeving, bijvoorbeeld REACH of de dienstenrichtlijn, bijna onmiddellijk van kracht wordt, terwijl een uiterst eenvoudig document, zoals een rijbewijs, pas in 2033 volledig ten uitvoer zal worden gelegd? Er kan in tussentijd nog zoveel veranderen. Misschien hebben we in 2033 niet eens meer een rijbewijs nodig en wordt het vervangen door andere instrumenten, bijvoorbeeld elektronische middelen. Zelfs het Europees burgerschap is tegen dan misschien al een feit. We zullen evenwel nog steeds geen Europees rijbewijs bezitten.</p>
      <p sl="pl">Ik begrijp dat een aantal lidstaten hun tradities hoog in het vaandel hebben, maar dit heeft, zo lijkt mij althans, niets met traditie te maken. Ik noem dit eerder obsessie dan traditie.</p>
    </intervention>
    <intervention id="3-451" speaker_id="1311" name="Gary Titley" is_mep="True" mode="spoken">
      <p sl="en">Voorzitter, mijn assistent heeft onlangs een website ontdekt waarop openlijk wordt geadverteerd met de mogelijkheid om tegen betaling een rijbewijs elders te halen wanneer in het eigen land het rijbewijs is ingetrokken. Dat is duidelijk onacceptabel in een moderne maatschappij, even goed als het volstrekt onacceptabel is dat mensen die in het ene land zware overtredingen hebben begaan, in een ander land vervolging kunnen ontlopen. Dit voorstel zal geleidelijk een einde maken aan die situatie, maar ik betreur het dat het zo lang zal duren, en ik hoop dat de ontwikkeling kan worden versneld.</p>
      <p sl="en">Dit voorstel leidt tot vereenvoudiging en transparantie en reduceert bureaucratie, al valt het mij op dat de heer Nattrass niet de moeite heeft genomen om te blijven en naar die opmerking te luisteren. Het is in feite een sleutelelement voor betere regulering. Het oorspronkelijke voorstel was veel bureaucratischer, en we hebben hier in het Parlement goed werk verricht door het te vereenvoudigen. Het zal de veiligheid op de weg verbeteren en fraude bestrijden.</p>
      <p sl="en">Ik ben in het bijzonder blij met iets wat nog niemand heeft genoemd, namelijk met de nadruk die in het verslag wordt gelegd op de bekwaamheid van examinatoren bij rijexamens. We moeten het gemiddelde niveau van rijopleidingen in de hele Europese Unie verhogen.</p>
      <p sl="en">Ik ben niet blij met de voorstellen voor motorrijwielen. Ze zijn onnodig ingewikkeld en leggen niet genoeg nadruk op vroegtijdige opleiding en een verplicht examen. Ik constateer echter dat daarvoor niet werkelijk steun bestaat in het Parlement en de Raad, en ik moet mij daarbij neerleggen. In tegenstelling tot het spookbeeld dat door sommigen van mijn collega's wordt opgeroepen, wijkt dit voorstel maar op heel weinig punten af van de bestaande traditie en praktijk in het Verenigd Koninkrijk.</p>
    </intervention>
    <intervention id="3-452" speaker_id="4540" name="Philip Bradbourn" is_mep="True" mode="spoken">
      <p sl="en">Voorzitter, in de eerste plaats wil ik het Parlement erop wijzen dat ik gedurende het hele proces van deze wetgevingsprocedure voorstander ben geweest van een gemeenschappelijk “formaat” - en ik benadruk het woord “formaat” - voor een Europees rijbewijs. Dat zal ertoe leiden dat politie en andere rechtshandhavers in alle lidstaten rijbewijzen gemakkelijker kunnen herkennen en dat de fraude zal afnemen, wat al aan de orde is geweest.</p>
      <p sl="en">Dan kan echter worden bereikt zonder alle bureaucratie waarvan deze voorstellen vergezeld gaan. Het is ook essentieel voor het subsidiariteits- en proportionaliteitsbeginsel dat de lidstaten zeggenschap behouden over de manier waarop hun burgers het rijbewijs behalen en behouden. De maatregelen die nu worden voorgesteld, keren bijvoorbeeld de bewijslast volledig om en eisen van de burger dat hij of zij aantoont veilig te kunnen rijden, in plaats van, zoals de situatie nu is, van de overheid te eisen aan te tonen dat de burger niet veilig kan rijden. Regelmatige vernieuwingen van het rijbewijs, zelfs zogenaamde administratieve vernieuwingen, jagen de houder van het rijbewijs alleen maar op kosten, zonder de veiligheid op de weg ook maar in de geringste mate ten goede te komen.</p>
      <p sl="en">Ik wil u één voorbeeld geven met betrekking tot motorrijwielen. Deze maatregelen zijn slecht doordacht, te bevoogdend en zullen niet leiden tot meer veiligheid op de weg, alleen omdat het motorrijders moeilijker wordt gemaakt om over te gaan naar een zwaarder model. Dit is geen maatregel die de veiligheid verhoogt. Het is niets anders dan een cynische poging om de mensen die van dit transportmiddel gebruikmaken, het leven zwaarder te maken.</p>
      <p sl="en">Helaas ontbreekt mij de tijd om in detail in te gaan op alle elementen van deze richtlijn waartegen ik bezwaar maak, maar, eenvoudig gezegd, voegen deze voorstellen niets toe. Ze zijn te bevoogdend, te bureaucratisch en overbodig. Ik dring er bij mijn collega's op aan mijn amendementen te steunen om het gemeenschappelijke standpunt in zijn geheel af te wijzen.</p>
    </intervention>
    <intervention id="3-453" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, in tegenstelling tot de vorige spreker zou ik willen benadrukken dat het document dat we vandaag behandelen en dat de invoering van een gemeenschappelijk Europees rijbewijs betreft, misschien wel het eerste document is dat blijk geeft van een Europese identiteit. Het is een erg belangrijk document dat ervoor zal zorgen dat ik me als Europeaan veilig kan voelen. Ik zou mijn waardering willen uitspreken voor het werk van de heer Grosch. Het is hem gelukt drie groepen achter dit voorstel te scharen: pragmatici, traditionalisten en ultratraditionalisten. Dat verklaart waarom we in deze kwestie enige vertraging hebben opgelopen. Ik steun deze tekst, hoewel ik persoonlijk voorstander ben van een snellere invoering van de nieuwe rijbewijzen. Dit is een compromisoplossing. Laten we dat respecteren.</p>
      <p sl="pl">Een ander belangrijk punt dat ik aan de orde wil stellen, is dat we erin geslaagd zijn de procedures voor het verkrijgen van een rijbewijs beter op elkaar af te stemmen. Hetzelfde geldt voor de opleidingen en de methodes voor het afnemen van examens. Ik vermoed dat deze maatregel tevens een einde zal maken aan de bestaande verschillen in rijgedrag. In de toekomst zal er in de Europese Unie nog meer gereisd worden. Met het oog hierop is dit een zeer belangrijk instrument om de verkeersveiligheid te verbeteren. Een volgend aspect is de creatie van een databank. Volgens mij is er niets mis met het verkrijgen van een rijbewijs in het buitenland. Wat echter niet kan, is dat iemand die in eigen land de voorschriften heeft geschonden en als gevolg daarvan zijn rijbewijs heeft moeten inleveren, in het buitenland alsnog een rijbewijs krijgt.</p>
      <p sl="pl">Om bovengenoemde redenen geef ik met genoegen mijn stem aan dit verslag.</p>
    </intervention>
    <intervention id="3-454" speaker_id="4461" name="Luís Queiró" is_mep="True" mode="spoken">
      <p sl="pt">Wij vertrouwen erop dat de wetgevingsprocedure voor de aanneming van een Europees rijbewijs tijdens de stemming van morgen zal worden afgerond. Ten eerste wil ik de heer Grosch van harte feliciteren met zijn uitstekende verslag. Hij had de leiding over dit lange proces. Dankzij zijn onderhandelingscapaciteit en zijn efficiëntie is hij erin geslaagd een compromis te bereiken waarin rekening wordt gehouden met de verschillende standpunten van de lidstaten en de Europese instellingen zonder dat de coherentie in het gedrang komt. Zoals de rapporteur terecht heeft onderstreept, gaat het hier om een kwestie die ongeveer tweederde van de volwassen bevolking van Europa aangaat.</p>
      <p sl="pt">Ik vreesde dat dit goede idee ondermijnd zou worden door een overmaat aan regulering en uiteindelijk niet zou bijdragen aan de verbetering van de veiligheid op de weg. De bereikte consensus, die geënt is op de basisgedachten van de richtlijn, stelt ons echter in de gelegenheid de toekomst met optimisme tegemoet te zien.</p>
      <p sl="pt">Over het geheel genomen beantwoordt de tekst aan de beoogde doelstellingen en worden hiermee het subsidiariteitsbeginsel en de bij wet vastgestelde praktijken die in de lidstaten van kracht zijn, in acht genomen.</p>
      <p sl="pt">Het gaat hier om een gunstige ontwikkeling die de burgers heldere en eenvormige regels verschaft, en derhalve zal leiden tot meer mobiliteit en meer veiligheid op de weg. De regelgeving is tevens een middel om paal en perk te stellen aan het frauduleuze gebruik van valse rijbewijzen en om effectieve maatregelen tegen overtreders te treffen. Ik vertrouw erop dat deze, naar ik hoop, eenvoudige en begrijpelijke boodschap de burgers zal bereiken, zodat zij de nieuwe richtlijn zonder al te veel moeilijkheden in de praktijk kunnen brengen. Wij moeten duidelijk maken dat wij het leven van de burgers en de verantwoordelijken van de sector willen vergemakkelijken en de veiligheid op de weg willen vergroten.</p>
      <p sl="pt">Tot slot nog een laatste opmerking over de omstreden kwestie van de gefaseerde, geleidelijke toegang van motorrijwielen en de verhoging van de leeftijd voor de directe toegang tot motorrijwielen met de hoogste vermogens, zonder voorafgaande praktijkervaring, naar vierentwintig jaar. Ofschoon ik mij er als motorrijder - ja, ik ben een oude motorfanaat! - van bewust ben dat leeftijd niet het enige criterium is voor volwassen en verantwoord weggebruik, is leeftijd, samen met ervaring, de beste indicator die de wet tot haar beschikking heeft. Het probleem is dat er motorrijwielen op de markt zijn die haast Formule-1-snelheden kunnen bereiken. Die voertuigen zouden niet verkocht mogen worden aan jongeren van nauwelijks achttien jaar. Als ik kinderen van die leeftijd had, zou ik hen nooit met een dergelijk motorrijwiel laten rijden. Daarom onderschrijf ik deze resolutie, die bedoeld is voor de meest kwetsbare motorrijders, namelijk de jongste leden van onze samenleving.</p>
    </intervention>
    <intervention id="3-455" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, ik vind dat we de rapporteur, de heer Grosch, speciaal mogen bedanken voor dit kerstcadeau van de Europese Unie aan driehonderd miljoen Europese burgers. Feit is natuurlijk dat hij als vroege kerstman vergezeld was door commissaris Barrot en zijn diensten, alsook door de schaduwrapporteurs, waarmee hij dit uitstekende verslag heeft opgesteld.</p>
      <p sl="es">Dank u, mijnheer Grosch. Ik dank u omdat u de verkeersveiligheid heeft uitgebreid met belangrijke elementen zoals fraudebestrijding en rijbewijstoerisme, via de verbetering van de controle door middel van een online database.</p>
      <p sl="es">Voor een toeristisch land als het mijne was dit van essentieel belang en dringend noodzakelijk, temeer daar er nu met de toepassing van het puntensysteem voor rijbewijzen een volstrekt ontoelaatbare vorm van toerisme gecreëerd wordt, waarbij nieuwe rijbewijzen aan de andere kant van de grens of via internet verkregen worden, zoals de heer Titley zojuist gezegd heeft.</p>
      <p sl="es">Wat motorrijwielen betreft is er een pedagogisch verstandige procedure ingevoerd van gefaseerde toegang die onze jongeren in staat stelt om te groeien, ook al denken sommigen van hen dat ze sneller kunnen.</p>
      <p sl="es">De bepalingen betreffende aanhangwagens en caravans zorgen voor een betere controle zonder dat de lasten worden verzwaard.</p>
      <p sl="es">Ik ben de heer Grosch ook dankbaar voor het feit dat dit instrument het vrije verkeer van personen zichtbaarder maakt en bevordert. Ook beroepschauffeurs zullen bijzonder gebaat zijn bij dit instrument.</p>
      <p sl="es">De termijnen lijken inderdaad eindeloos, maar ik deel het optimisme van de rapporteur dat die verandering in de praktijk sneller zal verlopen. De burgers lopen immers bijna altijd vooruit op de wetgevers.</p>
      <p sl="es">Ten slotte denk ik - ook al wijst de rapporteur ons erop dat de regelmatige en verplichte verlenging van het rijbewijs niet leidt tot verplichte herhalingstests, medische keuringen of oogonderzoeken van bestuurders - dat we nu een uitstekende basis hebben om in de toekomst een praktische consensus over dit element te bereiken.</p>
      <p sl="es">Ook in dit opzicht ben ik optimistisch, en ik zou de heer Grosch willen aanmoedigen om zich in te zetten voor het welslagen van dit nieuwe element.</p>
    </intervention>
    <intervention id="3-456" speaker_id="28167" name="Corien Wortmann-Kool" is_mep="True" mode="spoken">
      <p sl="en">Voorzitter, Ik wil om te beginnen de heer Grosch feliciteren met het goede resultaat. Tijdens de onderhandelingen met de Raad is hij erin geslaagd steun te vinden voor veel aspecten van het standpunt van het Parlement, inclusief het uiteindelijke compromis. En zo zullen we, in aanvulling op de euro - onze Europese munt - een Europees rijbewijs krijgen. Dat zal eindelijk een einde maken aan het rijbewijstoerisme: als je rijbewijs in het ene land is ingetrokken, zul je geen nieuw rijbewijs kunnen krijgen in een ander land. Het is ook heel goed dat de fraude wordt gereduceerd. Wij zijn er immers in geslaagd in de lidstaten een beperkte geldigheidsduur te bewerkstelligen. Dat is jammer voor de heer Jarzembowski en andere Duitse collega's, maar goed voor de veiligheid op de weg in Europa.</p>
      <p sl="en">Een compromis is altijd een kwestie van geven en nemen. Het zou eerlijker zijn geweest ten opzichte van de motorrijders als zij toegang konden krijgen tot zware motorrijwielen op de leeftijd van 21 jaar in plaats van 24. Je mag in een zware SUV of een Ferrari rijden als je 18 bent, maar volgens dit voorstel, moet je nog eens zes jaar wachten voordat je toegang krijgt tot zware motorrijwielen. Dat is disproportioneel. Als de commissaris werkelijk iets wil doen aan de veiligheid van motorrijders, zou hij het onderzoek op dat terrein moeten intensiveren en maatregelen moeten nemen op basis van dat onderzoek. Het zal duidelijk worden dat we naast een goede rijopleiding, onze infrastructuur zullen moeten verbeteren - met betere vangrails bijvoorbeeld - om motorrijders meer veiligheid te bieden.</p>
      <p sl="en">Tot slot ben ik blij met de introductie van extra mogelijkheden voor de houders van een rijbewijs van de categorie B voor het trekken van zware aanhangers. Daarom steun ik deze nieuwe richtlijn voor een Europees rijbewijs van harte.</p>
    </intervention>
    <intervention id="3-457" speaker_id="1289" name="Proinsias De Rossa" is_mep="True" mode="spoken">
      <p sl="en">Voorzitter, ik wil in de eerste plaats de heer Grosch en alle andere leden van het Parlement die hebben gewerkt aan de totstandkoming van deze belangrijke Europese wetgeving, hartelijk bedanken. Ik steun zo ongeveer alles wat de veiligheid op onze wegen ten goede komt. Ik kom uit een lidstaat - Ierland - die behoort tot de landen met de hoogste dodencijfers, wat onze burgers zeer verontrust.</p>
      <p sl="en">Het heeft deels te maken met het feit dat onze rijopleiding niet adequaat is, deels met het feit dat er veel bestuurders op de weg zijn die niet gekwalificeerd zijn. Van de 2,5 miljoen bestuurders op de Ierse wegen, hebben 410 000 geen rijbewijs - zij hebben een, zoals wij dat noemen, voorlopig rijbewijs. Zo'n 30 000 daarvan zijn al aan hun vijfde voorlopige rijbewijs toe. Zij vormen een duidelijk gevaar voor andere weggebruikers en ik vraag iedereen die voorbehouden heeft ten aanzien van deze wetgeving, om deze toch te steunen en een bijdrage te leveren aan het behoud van mensenlevens op onze wegen.</p>
    </intervention>
    <intervention id="3-458" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, geachte collega’s, ook ik wil mijn genoegen tot uiting brengen over het beleid en het interinstitutioneel akkoord met betrekking tot dit vraagstuk, dat uitermate belangrijk is voor de verkeersveiligheid en de rechtszekerheid in Europa, voor het vrij verkeer, de transparantie en de werking van de interne markt. Voor mij is dit eenmakingsproces een belangrijk succes.</p>
      <p sl="el">Er zijn ongeveer 110 verschillende rijbewijzen. Deze weerspiegelen de verschillende tradities en praktijken in het overheidsbestuur in onze lidstaten. Nu moeten wij ervoor zorgen dat een efficiënte Europese harmonisatie samengaat met eerbiediging van de subsidiariteit, en dat is een grote uitdaging, een uitdaging waarvoor wij ons continu voor moeten inzetten. Daarom geloof ik dat dit een belangrijk resultaat is. Dit geeft ons een gemeenschappelijk rijbewijsmodel in creditcardformaat en tegelijkertijd wordt voorzien in de vervanging van de oude rijbewijzen, waarvoor een tevredenstellende termijn is vastgesteld. Op die manier kunnen de overheidsdiensten zich in economisch en bureaucratisch opzicht aanpassen.</p>
      <p sl="el">Deze inspanning wordt echter nog verder aangevuld en van meerwaarde voorzien. Er is namelijk ook sprake van uniforme modellen voor opleiding, controle van examinatoren en natuurlijk zal deze meerwaarde verder vergroot worden met de verwezenlijking van de geschikte infrastructuur, zoals signalering en elk soort infrastructuur voor de verbetering van de veiligheid, met inbegrip van kwalitatief goede wegen.</p>
      <p sl="el">Wij zijn van mening dat het Europese rijbewijs Europa heel dicht bij de burgers brengt. Dit is een weddenschap die wij niet mogen verliezen.</p>
    </intervention>
    <intervention id="3-459" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Mijnheer de Voorzitter, dames en heren, dat legitimatiebewijzen zoals paspoorten en identiteitsbewijzen na een bepaalde periode moeten worden vernieuwd, is allang de normaalste zaak van de wereld. Dat geldt echter niet voor rijbewijzen. Menigeen rijdt nog steeds rond met zijn eerste rijbewijs, zelfs als zijn naam inmiddels verschillende keren is veranderd en zijn pasfoto meer dan veertig jaar oud is. Nodigt dat niet uit tot wetsovertredingen en rijbewijstoerisme? Is dat niet vaak de oorzaak van onaangename situaties bij verkeerscontroles? Zelfs de kentekens van in de EU toegelaten motorvoertuigen hebben een herkenningswaarde en dragen daardoor - al is het maar voor een heel klein deel - bij aan de ontwikkeling van een Europees identiteitsbesef. De 110 verschillende rijbewijsmodellen die in omloop zijn, roepen echter het beeld op van een Europese lappendeken. Is dat wat de tegenstanders van de richtlijn willen? Het wordt eindelijk tijd voor een uniform Europees rijbewijs in creditcardformaat. Het gemeenschappelijk standpunt van de Raad verwoordt voor een belangrijk deel de wil van het Parlement en belooft grote vooruitgang op het gebied van de verkeersveiligheid. Laten we er morgen onze goedkeuring aan geven, zodat de richtlijn zo snel mogelijk kan worden omgezet.</p>
      <p sl="de">Ik begrijp echter nog steeds niet waarom wij instemmen met zulke lange overgangstermijnen voor de lidstaten. Ik doe een beroep op Duitsland, het land waar ik vandaan kom, om het goede voorbeeld te geven en er zelf voor te kiezen sneller actie te ondernemen. Wanneer alle lidstaten dat doen, kunnen de positieve maatregelen van de rijbewijsrichtlijn nog tijdens de looptijd van het derde Europees actieprogramma voor verkeersveiligheid, dus voor 2010, in werking treden. Helaas beantwoorden de beslissingen van de Raad niet in ieder opzicht aan de Strategie van Lissabon. Er gaat bijvoorbeeld onnodig groei- en werkgelegenheidspotentiaal verloren wanneer garagemedewerkers wel een 40-tonner, maar geen lege bus voor reparatie naar de werkplaats mogen rijden. Wanneer onder bepaalde voorwaarden een rijbewijs B volstaat voor het besturen van een auto met caravan tot 4,25 ton, maar niet voor het besturen van een eenvoudiger te manoeuvreren kampeerwagen, dan begrijp ik de logica niet. Jammer!</p>
    </intervention>
    <intervention id="3-460" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. - Mijnheer de Voorzitter, dames en heren afgevaardigden, ik dank u voor dit verrijkende debat, waarin bevestigd is dat het compromis dat uit de onderhandelingen tussen onze drie instellingen is gekomen, zeer brede steun geniet. Ik wil u allen, en in het bijzonder uw rapporteur, de heer Grosch, graag feliciteren met dit uitstekende resultaat.</p>
      <p sl="fr">In antwoord op een aantal negatieve opmerkingen die zijn geuit, zou ik erop willen wijzen dat wij ons op het morele vlak verbonden hebben aan een hoogst belangrijke doelstelling, dames en heren afgevaardigden, namelijk om voor 2010 het aantal verkeersdoden met de helft terug te brengen. Het is dus aan eenieder van u om na te denken over uw verantwoordelijkheid in dit opzicht.</p>
      <p sl="fr">Met de lidstaten hebben we een totaalaanpak afgesproken, die in de eerste plaats berust op de kwaliteit van de voertuigen. Samen met mijn collega Verheugen hebben we een stappenplan opgesteld voor de automobielindustrie voor een geleidelijke invoering van alle systemen die het voertuig veiliger maken. Vervolgens heeft de Commissie, als tweede steunpunt van onze aanpak, op 5 oktober 2006 haar goedkeuring gehecht aan een voorstel voor een richtlijn betreffende het veiligheidsbeheer van wegeninfrastructuur. Wat wij willen is namelijk dat er vanaf het ontwerp tot aan de aanleg van de infrastructuur, meer rekening wordt gehouden met de veiligheid van alle gebruikers, inclusief motorrijders.</p>
      <p sl="fr">Het derde steunpunt is natuurlijk het persoonlijke gedrag van iedere bestuurder en mijns inziens levert de morgen door u aan te nemen tekst een belangrijke bijdrage in dat opzicht. In dit verband zou ik nogmaals willen benadrukken, mijnheer de Voorzitter, hoezeer het Parlement in dit proces werkelijk het Europees belang heeft hooggehouden. Door belangrijke voorstellen in te dienen en erdoor te krijgen - bijvoorbeeld de stapsgewijze vervanging van de oude rijbewijzen en de uitvoeringsvoorwaarden voor de gefaseerde toegang tot bepaalde voertuigcategorieën -, heeft het Europees Parlement werkelijk laten zien, zo dat al nodig was, dat het het belang van de Europese burgers wil behartigen.</p>
      <p sl="fr">Wat motorrijders betreft, is op een paar punten enige ongerustheid gerezen. De veiligheid voor motorfietsers is evenwel een onderwerp dat ons ten zeerste bezighoudt. Ondanks de verbetering van de verkeersveiligheid in het algemeen, vormen motorrijders de groep weggebruikers die de grootste risico's lopen: een op de vijf verkeersdoden in de Europese Unie is een motorrijder. Om deze tendens te keren hebben wij in deze richtlijn de nadruk gelegd op de gefaseerde toegang tot krachtiger motoren. Door meer ervaring, doelgerichte opleiding of een passende examinering zouden we het aantal doden kunnen terugbrengen. Het gaat hierbij niet om extra papieren rompslomp. In tegendeel, we maken de zaken eenvoudiger, maar het is niet meer dan logisch dat motorrijders een zekere opleiding krijgen. De opleiding van motorrijders is essentieel. Bijlage 6 bij deze richtlijn is hieraan gewijd en zal naargelang van de behoeften kunnen worden gewijzigd.</p>
      <p sl="fr">Mijnheer de Voorzitter, geachte afgevaardigden, het akkoord waarover morgen gestemd zal worden vormt een belangrijke stap in het kader van ons actieplan voor de verkeersveiligheid. Denkend aan de bijna veertigduizend doden die het verkeer in de Europese Unie nog jaarlijks eist, kan gezegd worden dat het Parlement hoogst belangrijk werk doet door ontegenzeglijk een aantal levens te redden via deze nieuwe bepalingen. Ik wil het Parlement en de rapporteur dus hartelijk bedanken voor de kwaliteit van het geleverde werk.</p>
    </intervention>
    <intervention id="3-461" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 11.00 uur plaats.</p>
    </intervention>
  </section>
  <section id="creitem40" title="23. Vereisten inzake een dubbelwandige uitvoering of een gelijkwaardig ontwerp voor enkelwandige olietankschepen (debat)">
    <intervention id="3-463" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0417/2006) van Fernand Le Rachinel, namens de Commissie vervoer en toerisme, over het voorstel voor een verordening van het Europees Parlement en de Raad tot wijziging van Verordening (EG) nr. 417/2002 betreffende het versneld invoeren van de vereisten inzake een dubbelwandige uitvoering of een gelijkwaardig ontwerp voor enkelwandige olietankschepen en tot intrekking van Verordening (EG) nr. 2978/94 van de Raad [COM(2006)0111 - C6-0104/2006 - 2006/0046(COD) ].</p>
    </intervention>
    <intervention id="3-464" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. - Mijnheer de Voorzitter, dames en heren afgevaardigden, ik ben blij u vandaag de wijziging te mogen presenteren van de verordening betreffende dubbelwandige olietankschepen. Dit voorstel is bedoeld om de verordening in overeenstemming te brengen met de politieke verklaring die het voorzitterschap van de Europese Unie in 2003 namens de lidstaten en de Europese Commissie heeft afgelegd in de Internationale Maritieme Organisatie (IMO). Deze verklaring was glashelder. Ze was bedoeld om alle verdragsluitende partijen van het MARPOL-verdrag erop te wijzen dat de lidstaten van de Europese Unie geen van allen zouden toestaan dat de onder hun vlag varende olietankschepen zich op één van de in het verdrag voorziene ontheffingen beroepen, namelijk het gebruik van enkelwandige schepen voor het vervoer van olie.</p>
      <p sl="fr">Wat betreft het verbod op het vervoer van zware oliesoorten in enkelwandige schepen, is de huidige verordening alleen van toepassing op schepen die de onder communautaire rechtsbevoegdheid vallende wateren binnenvaren. Dat wil zeggen dat een lidstaat in theorie, en in tegenstelling tot de in het openbaar gedane toezegging van 2003, het vervoer van zware oliesoorten in onder zijn vlag varende enkelwandige olietankschepen kan toestaan, zolang deze schepen buiten de communautaire wateren opereren.</p>
      <p sl="fr">Dames en heren, dit is een onaanvaardbare situatie. Eenieder kan zich de consequenties voorstellen als een olietanker onder communautaire vlag in een derde land een olieramp veroorzaakt, terwijl Europa zichzelf hiertegen beschermt! Bovendien hebben nagenoeg alle lidstaten de Internationale Maritieme Organisatie al formeel te kennen gegeven geen gebruik te zullen maken van deze mogelijkheid.</p>
      <p sl="fr">Onze politieke verbintenissen voor de veiligheid op zee ten overstaan van onze partners moeten juridisch worden geconcretiseerd en gewaarborgd. Vandaar deze wijziging. Ik wil de heer Le Rachinel en de Commissie vervoer en toerisme graag bedanken voor hun steun aan dit voorstel.</p>
    </intervention>
    <intervention id="3-465" speaker_id="2066" name="Fernand Le Rachinel" is_mep="True" mode="spoken" role="rapporteur">
      <p sl="fr">Mijnheer de Voorzitter, mijnheer de commissaris, dames en heren, allereerst wil ik graag met name het secretariaat van de Commissie vervoer en toerisme bedanken voor zijn uitstekende werk bij de voorbereiding van dit verslag en de raadpleging van de bij deze belangrijke kwestie betrokken partijen.</p>
      <p sl="fr">Waar het om gaat is in de allereerste plaats de bescherming van het milieu tegen zeevervuiling. Het verslag dat ik u vandaag voorleg, gaat over het versneld invoeren van de vereisten inzake een dubbelwandige uitvoering of een gelijkwaardig ontwerp voor enkelwandige olietankschepen.</p>
      <p sl="fr">Het belangrijkste is dat er een einde komt aan de ontheffingen die sinds 2002 bestaan. Na de schipbreuk van de olietanker "Prestige" in 2002, had de Commissie al besloten het uit de vaart nemen van enkelwandige olietankers te versnellen krachtens de verordening van december 2002. Bovendien ging het om een verbod, met onmiddellijke ingang, op het vervoer van zware oliesoorten in enkelwandige olietankers van en naar de havens van een lidstaat van de Europese Unie. Op dit moment voorziet de internationale maritieme wetgeving in ontheffingen waarop een schip dat onder de vlag van een lidstaat vaart, zich kan beroepen met betrekking tot dit verbod, voor zover het - dat spreekt voor zich - buiten de Europese havens vaart.</p>
      <p sl="fr">Zoals commissaris Barrot zojuist al vermeldde, heeft tijdens een vergadering van de Internationale Maritieme Organisatie het toenmalig Italiaans voorzitterschap namens de vijftien lidstaten verklaard dat deze niet zouden toestaan dat hun tankers zich op deze ontheffing op regel 13H zouden beroepen. De Commissie achtte het daarom wenselijk om de verordening uit 2002 aan te passen door deze ontheffing op regel 13H te schrappen en bijgevolg het vervoer van zware oliesoorten in enkelwandige olietankers onder de vlag van een lidstaat te verbieden, ongeacht de rechtsbevoegdheid waaronder de havens, de offshore terminals of het zeeruim vallen waar deze tankers varen.</p>
      <p sl="fr">Slechts één Europees land, Griekenland, had zich tegen dit standpunt van het Italiaans voorzitterschap verzet en achtte zich niet aan deze verklaring gebonden. Blijkbaar wilde het de eigen enkelwandige tankers blijven toestaan buiten de Europese wateren te varen met, uiteraard, zware oliesoorten aan boord.</p>
      <p sl="fr">Uiteindelijk werd dit verzet tijdens de werkzaamheden van de Commissie vervoer en toerisme niet herhaald. De vijfentwintig lidstaten van de Europese Unie zijn nu overeengekomen dat geen enkele olietanker met zware oliesoorten aan boord meer onder de vlag van een lidstaat mag varen als hij enkelwandig is. In werkelijkheid is dat niet meer dan een bevestiging van de regel die in de overgrote meerderheid van de lidstaten al in acht wordt genomen en toegepast. De absolute eis om de doelstelling van maximale veiligheid op zee in acht te nemen, heeft eens te meer geprevaleerd in deze kwestie, evenals de terugdringing van de risico's op vervuiling door koolwaterstoffen.</p>
      <p sl="fr">De risico's op vervuiling zijn talrijk en kunnen van uiteenlopende aard zijn. Nog maar net vijf dagen geleden dreven in mijn regio, tussen Cotentin en de Atlantische Oceaan, gifvaten rond. Afgelopen vrijdagavond waren deze vaten door een storm van het dek geslagen van een Zwitsers containerschip dat vanuit Antwerpen op weg was naar Portugal. Zeker, de nieuwe wetgeving ten aanzien van dubbelwandige schepen vormt een aanmerkelijke vooruitgang op het gebied van de preventie van zeevervuiling, maar we moeten doorgaan met het uitvaardigen van normen waarmee tankers en vrachtschepen zo veel mogelijk zekerheid kunnen bieden. De zeesnelwegen zorgen voor een goede doorstroming van het scheepvaartverkeer, maar we mogen de veiligheid van de schepen vooral niet verwaarlozen. Het gaat om de toekomst van onze hele aarde.</p>
      <p sl="fr">Mijnheer de Voorzitter, mijnheer de commissaris, ik zou erop willen wijzen dat uw rapporteur een technisch amendement zal indienen - dat eveneens de steun heeft van de Europese Commissie - om te voorkomen dat een hele reeks verwijzingen moet worden aangepast. Dit is trouwens een taalkundig amendement, dat slechts betrekking heeft op de Engelse versie, en geen enkele inhoudelijke wijziging van de tekst met zich meebrengt. Het Finse voorzitterschap heeft ons bevestigd dat de Raad er geen enkel bezwaar tegen heeft.</p>
    </intervention>
    <intervention id="3-466" speaker_id="1" name="Georg Jarzembowski" is_mep="True" mode="spoken">
      <p sl="de">namens de PPE-DE-Fractie . - Mijnheer de Voorzitter, mijnheer de vice-voorzitter van de Commissie, dames en heren, de Fractie van de Europese Volkspartij (Christen-democraten) en Europese Democraten dankt de rapporteur voor de snelheid en voortvarendheid waarmee hij dit heldere en nauwkeurige verslag heeft opgesteld. Wij kunnen ons erachter scharen. Ik hoop ook dat de Raad zijn belofte nakomt en ons amendement zal overnemen, zodat we dit dossier in eerste lezing kunnen afsluiten.</p>
      <p sl="de">Mijnheer de vice-voorzitter van de Commissie, u hebt volkomen gelijk: we moeten de nog altijd bestaande ontheffingsbepaling met betrekking tot het verplicht gebruik van dubbelwandige olietankschepen intrekken. Ik ben erg ingenomen met de laatste zin die wij uit het amendement van de rapporteur overnemen. Daarin wordt simpelweg gezegd dat olietankschepen die zware oliesoorten vervoeren, ongeacht de vlag waaronder zij varen - dus ook als ze varen onder de vlag van een derde land - onder de rechtsbevoegdheid van een lidstaat vallende havens of offshore terminals niet mogen binnenvaren en in een onder de rechtsbevoegdheid van een lidstaat vallend gebied niet voor anker mogen gaan, tenzij het gaat om een dubbelwandig olietankschip. Dat is belangrijk. Er hebben zich in de Oostzee al enkele zeer moeilijke situaties voorgedaan. Ik hoop dat we nu eindelijk voor elkaar krijgen wat we in 2003 al hebben gezegd, namelijk dat zware oliesoorten alleen in dubbelwandige olietankschepen mogen worden vervoerd.</p>
      <p sl="de">Als we de behandeling van het Commissievoorstel met dit amendement inderdaad snel in eerste lezing kunnen afronden, moeten we de Raad er nog op wijzen dat we volgend jaar met het Erika III-pakket zeven afzonderlijke voorstellen moeten behandelen. Ik hoop dat de Raad zich samen met ons, met de dezelfde voortvarendheid, zal inspannen om de vlagstaatcontroles, havenstaatcontroles en de aansprakelijkheid te verbeteren. Ik ben benieuwd of de Raad volgend jaar, bij het aanpakken van de milieuvervuiling op zee, dezelfde moed aan de dag zal leggen als de Commissie en het Parlement .</p>
    </intervention>
    <intervention id="3-467" speaker_id="1866" name="Willi Piecyk" is_mep="True" mode="spoken">
      <p sl="de">namens de PSE-Fractie . - Mijnheer de Voorzitter, wie wil weten wat de gevolgen en effecten zijn van slechte en oude enkelwandige olietankschepen, moet naar de kust van Bretagne of Galicië gaan en praten met de bewoners daar. De namen “Erika” en “Prestige” roepen verschrikkelijke herinneringen op.</p>
      <p sl="de">De Erika-pakketten van de Commissie vormden een verstandige reactie op deze rampen. Daartoe behoort ook Verordening nr. 417/2002 betreffende het versneld invoeren van dubbelwandige olietankschepen en het verbod op het vervoeren van zware oliesoorten van en naar Europese havens in enkelwandige tankers. Het voorstel van de Commissie om voor onder Europese vlag varende tankers het vervoer van zware oliesoorten alleen in dubbelwandige schepen toe te staan, is een logische volgende stap. Het leidt tot meer veiligheid in de scheepvaart en op zee. U ziet, commissaris, dat het Parlement voorstellen van u ook zonder commentaar kan accepteren en toejuichen. Zo kort voor de kerst mag de Commissie wel eens een compliment krijgen voor een goed voorstel waarop niets valt aan te merken.</p>
      <p sl="de">Het Europees Parlement hoeft niet rouwig te zijn om het feit dat Intertanko, de internationale vereniging van onafhankelijke tankerreders, niet staat te juichen bij het voorstel van de Commissie. De rapporteur, de heer Le Rachinel, die ik op deze plaats ook namens mijn fractie hartelijk wil bedanken, heeft er goed aan gedaan om de prioriteit niet bij Intertanko, maar bij de veiligheid op zee te leggen. Ik ga er dan ook vanuit dat de stemming in het Parlement morgen goed zal verlopen en dat onze zeeën daardoor wat veiliger zullen worden.</p>
    </intervention>
    <intervention id="3-468" speaker_id="28268" name="Danutė Budreikaitė" is_mep="True" mode="spoken">
      <p sl="lt">namens de ALDE-Fractie . Mijnheer de Voorzitter, dames en heren, na diverse rampen met enkelwandige olietankschepen langs de Franse en Spaanse kust zijn deskundigen tot de conclusie gekomen dat met enkelwandige constructies schepen onvoldoende beschermd zijn, dat de testmethoden voor schepen niet deugen en dat het bovendien van essentieel belang is om het probleem van de goedkope vlaggen - vlaggen van landen die niet voldoen aan de veiligheidseisen van de EU - daadkrachtiger aan te pakken.</p>
      <p sl="lt">In 2002 heeft de EU een verordening aangenomen betreffende vereisten inzake een dubbelwandige uitvoering of een gelijkwaardig ontwerp voor enkelwandige olietankschepen. Een van die vereisten houdt in dat enkelwandige tankers geleidelijk uit de EU-wateren moeten verdwijnen. Uiterlijk in 2015 moeten zij allemaal zijn vervangen door dubbelwandige schepen, die veel veiliger zijn .</p>
      <p sl="lt">In de verordening is bepaald dat enkelwandige olietankschepen niet meer onder de vlag van een EU-lidstaat mogen varen vanaf één jaar na de datum van oplevering van het schip. Verder is bepaald dat na deze datum geen enkel olietankschip, ongeacht de vlag waaronder het vaart, een haven die onder de rechtsbevoegdheid van een lidstaat valt, mag binnenvaren, tenzij het een dubbelwandig olietankschip is.</p>
      <p sl="lt">In oktober 2003 is een verordening in werking getreden die de verordening van 2002 deels verving, en die het vervoer van olie in enkelwandige olietankschepen in en uit havens die onder de rechtsbevoegdheid van EU-lidstaten vallen, verbood.</p>
      <p sl="lt">In het voorstel voor een verordening van het Europees Parlement en de Raad van 2006 worden meer wijzigingen aanbevolen, zoals het aanscherpen van de vereisten inzake het vervoer van zware olieproducten door schepen die onder de vlag van een EU-lidstaat varen en bepalingen betreffende de toepassingsgebieden van die vereisten, waarbij het vervoer van zware olieproducten door alle enkelwandige olietankschepen die onder de vlag van een EU-lidstaat varen wordt verboden, ongeacht het rechtsgebied waaronder de havens, de offshore terminals of het zeegebied waarin zij varen, vallen. Verder wordt aanbevolen een totaal verbod op EU-niveau in te stellen en derde landen zelf te laten bepalen of ze enkelwandige olietankschepen al dan niet in hun havens toelaten.</p>
      <p sl="lt">Ik wil in het bijzonder aandacht vragen voor de kwestie van de ‘goedkope vlaggen’, of anders gesteld, de mogelijkheid om schepen te registreren in landen waar dat goedkoop is en niet wordt toegezien op de naleving van technische veiligheids- en milieueisen. In geval van een olielozing is vrijwel niet vast te stellen wie de eigenaar van het schip is en wie de vervuiler. De giftige vervuiling in Ivoorkust zou in dit verband als voorbeeld kunnen gelden. Ik denk dat deze registratiekwestie afzonderlijk aan de orde moet komen in het Parlement.</p>
      <p sl="lt">Een ander belangrijk onderwerp betreft de kwalificaties van de scheepsbemanningen. Op in EU-landen geregistreerde schepen is een derde van de bemanning afkomstig uit derde landen, en volgens deskundigen zijn de meeste ongevallen aan boord te wijten aan het gebrekkige opleidingsniveau van de bemanning.</p>
      <p sl="lt">Mijn land, Litouwen, importeert olie via een terminal in de Oostzee. Daarom maken we ons zowel zorgen over de veiligheid van de schepen als over het milieu.</p>
    </intervention>
    <intervention id="3-469" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie . - Voorzitter, 10 jaar geleden waren harde maatregelen die bedoeld waren om een eind te maken aan enkelwandige olietankers nog niet haalbaar. De problemen werden onderschat en vooral de kosten van verandering kregen de meeste aandacht. Er waren eerst de rampen met olietankers en de grootschalige verwoesting van het zee- en kustmilieu voor nodig om tot het besef te komen dat Europa niet achterop moet lopen maar voorop. Enkelwandige tankers voor het vervoer van zware oliesoorten zijn gevaarlijk en moeten zo snel mogelijk uitsterven. Pas na een Amerikaans verbod en de dreiging dat alle oude tankschepen uit Amerika zouden uitwijken naar Europa ontstond hier een meerderheid voor zo'n uitsterfbeleid.</p>
      <p sl="nl">Helaas blijkt de verordening van 2002 nog niet duidelijk genoeg. Het is nog steeds mogelijk dat enkelwandige tankers onder Europese vlag in het bijzonder 20 oude Griekse tankers in andere delen van de wereld rampen veroorzaken. Het is hard nodig dat dit gat gedicht wordt. Europa wil geen enkelwandige tankers van anderen in de eigen havens, maar we moeten ook geen enkelwandige tankers naar de havens van andere landen willen sturen. De vrijheid voor bestaande enkelwandige tankers om nog tot 2015 zware soorten olie te blijven vervoeren kan grote problemen opleveren. Dat probleem wordt nu niet opgelost, maar het is goed dat we het andere probleem nu wel aanpakken.</p>
      <p sl="nl">De bezwaren van de redersorganisatie Intertanko en de lidstaat Griekenland behoren ondergeschikt te zijn aan de bescherming van ons zee-, kust- en havenmilieu. De Confederale Fractie Europees Unitair Links/Noords Groen Links ondersteunt dit voorstel ook in tweede lezing.</p>
    </intervention>
    <intervention id="3-470" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">Mijnheer de Voorzitter, mijnheer de commissaris, geachte collega’s, ik wil de rapporteur bedanken voor zijn vastberaden standpunt, dat erop is gericht de omstandigheden te creëren waaronder ongelukken op zee, met alle nefaste gevolgen van dien, zoals verontreiniging, kunnen worden voorkomen. Dit is een morele maar ook politieke plicht van zowel de Europese Unie en haar lidstaten als de internationale organisaties.</p>
      <p sl="el">Mijn land, Griekenland - en ik zeg dit omdat twee collega’s over Griekenland spraken - beschouwt milieubescherming als een bijzonder belangrijk doel. Wij zijn een land met kusten, eilanden en met een grote toeristische economie, een land dat een knooppunt wil worden voor heel het oostelijk Middellandse-Zeegebied. Dat betekent meer schepen op zee en dus een groter gevaar op verontreiniging en ongelukken. Onze strategie wordt tot uiting gebracht met zowel het beleid van de regering als de enorme investeringen van Griekse reders in moderne schepen. Wegens onze bijzonder grote koopvaardijvloot zijn wij echter het land dat de meeste problemen ondervindt bij de aanpassing aan de nieuwe verordening, die afwijkt van de internationale verdragen en onvermijdelijk leidt tot snelle veranderingen, met alle economische gevolgen van dien. Het ondernemingsvermogen en de arbeidsplaatsen die op de helling komen te staan, zijn parameters die in geen enkel land een zo grote rol spelen als in Griekenland. Daarom willen wij graag dat in de verordening, wat het tijdschema betreft, rekening wordt gehouden met de handelsactiviteiten die zich aan het ontwikkelen zijn en met de contractuele verplichtingen van de olietankschepen. Wij weten bovendien allen dat losse maatregelen niet volstaan. De classificatiebureaus voor de scheepvaart hebben eveneens een grote verantwoordelijkheid. Zeer belangrijk zijn verder de opleiding van bemanningen, de communicatie en coördinatie tussen de lidstaten en de beschikbaarheid van vluchthavens. Wij doen ons uiterste best, mijnheer de commissaris, dames en heren collega’s, om de milieubescherming op optimale wijze te combineren met de concurrentiekracht van onze Europese vloot en onze economie.</p>
    </intervention>
    <intervention id="3-471" speaker_id="photo_generic" name="Jacques Barrot" is_mep="True" mode="spoken">
      <p sl="fr">vice-voorzitter van de Commissie. - Mijnheer de Voorzitter, dames en heren afgevaardigden, ik wil de heer Le Rachinel en de Commissie vervoer en toerisme nogmaals bedanken voor dit uitstekende werk, waarmee dit voorstel in eerste lezing zou moeten kunnen worden aangenomen. Ook wil ik alle afgevaardigden bedanken die hebben benadrukt hoezeer deze verplichting in de lijn ligt van ons optreden ten behoeve van de veiligheid op zee.</p>
      <p sl="fr">Mijnheer Le Rachinel, het door u voorgestelde amendement, dat de Commissie vervoer en toerisme unaniem heeft goedgekeurd, mag dan van zuiver technische aard zijn, maar het is er niet minder belangrijk om. Het maakt de tekst namelijk nog helderder en ik kan het daarom zeker aanvaarden.</p>
      <p sl="fr">Mijnheer de Voorzitter, dames en heren, ik ben het Parlement erkentelijk dat het zich opnieuw achter dit beleid voor veiligheid op zee heeft geschaard. Zoals een van de sprekers al onderstreepte, is dit beleid hard nodig. De ontwikkelingen op het gebied van de zeesnelwegen en het zeeverkeer vergen immers een steeds grotere waakzaamheid ten aanzien van de veiligheid.</p>
    </intervention>
    <intervention id="3-472" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 11.00 uur plaats.</p>
    </intervention>
  </section>
  <section id="creitem41" title="24. Ontwikkeling van het Schengeninformatiesysteem van de tweede generatie (SIS II) (verordening) - Ontwikkeling van het Schengeninformatiesysteem van de tweede generatie (besluit) (debat)">
    <intervention id="3-474" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">verslag (A6-0410/2006) van Carlos Coelho, namens de Commissie burgerlijke vrijheden, justitie en binnenlandse zaken, over het voorstel voor een verordening van de Raad tot wijziging van Verordening (EG) nr. 2424/2001 van de Raad betreffende de ontwikkeling van een Schengeninformatiesysteem van de tweede generatie (SIS II)</p>
      <p sl="nl">[COM(2006)0383 C6-0296/2006 2006/0125(CNS) ], en</p>
      <p sl="nl">verslag (A6-0413/2006) van Carlos Coelho, namens de Commissie burgerlijke vrijheden, justitie en binnenlandse zaken, over het voorstel voor een besluit van de Raad tot wijziging van Besluit 2001/886/JBZ betreffende de ontwikkeling van een Schengeninformatiesysteem van de tweede generatie (SIS II)</p>
      <p sl="nl">[COM(2006)0383 C6-0297/2006 2006/0126(CNS) ].</p>
    </intervention>
    <intervention id="3-475" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Mijnheer de Voorzitter, dames en heren, ik zie het in de eerste plaats als mijn plicht om de rapporteur, de heer Coelho, te bedanken, niet alleen omdat hij uitstekend werk heeft verricht met betrekking tot de onderhavige voorstellen, maar ook omdat het verslag zo snel op tafel is gekomen en wij vanavond al deze bespreking in de plenaire vergadering kunnen hebben.</p>
      <p sl="it">Velen van de geachte afgevaardigden zullen weten dat de Raad Binnenlandse Zaken de afgelopen week belangrijke conclusies heeft aangenomen. Daarin wordt opnieuw bevestigd dat het Schengeninformatiesysteem van de tweede generatie de voornaamste prioriteit voor de Europese Unie is, en dat verlenging van het mandaat van de Commissie met betrekking tot het SIS II dus onontbeerlijk is om de ontwikkeling van het Schengeninformatiesysteem, in nauwe samenwerking met de lidstaten, te kunnen voortzetten.</p>
      <p sl="it">U zult eveneens weten dat de Raad heeft ingestemd met een door de Portugese regering gedaan voorstel voor een tijdelijke oplossing. Wij hebben dat SIS one 4 all genoemd, en ik heb mij daar namens de Commissie achter geschaard. Het is een mechanisme dat tijdens de overgangsfase naar het SIS II de mogelijkheid biedt om de binnengrenzen van de nieuwe lidstaten af te schaffen met inachtneming van de oorspronkelijke termijn van eind 2007.</p>
      <p sl="it">Hiermee wordt niet het voornaamste doel uit het oog verloren, te weten SIS II. Dit systeem zal borg staan voor een grotere veiligheid bij de grenscontroles en zal het resultaat bevestigen dat wij vóór het einde van 2007 willen bereiken, namelijk afschaffing van de controles aan de binnengrenzen van de nieuwe EU-lidstaten die gevraagd hebben om toetreding tot de uitgebreide Schengenovereenkomst.</p>
      <p sl="it">Dus als die landen - zoals ik hoop - voldoen aan de criteria inzake de veiligheidsvoorwaarden die noodzakelijk zijn voor de land- en zeegrenzen en in de luchthavens, kunnen zij deze politieke voltooiing van hun uitbreiding bekronen door een Europese interne ruimte zonder grenscontroles tot stand te brengen, een ruimte die zich zal uitstrekken van Portugal tot Litouwen. Dit wordt een enorme politieke winst voor Europa.</p>
      <p sl="it">Het SIS II blijft hoe dan ook het voornaamste doel. Het zal een hoger veiligheidsniveau garanderen, een grotere bijdrage leveren aan de controle- en veiligheidsacties van de politie en het zal zorgen voor een hoger veiligheidsniveau van de persoonsgegevens, die op een transparantere manier en met meer verantwoordelijkheidsgevoel in het systeem worden ingevoerd.</p>
      <p sl="it">Om al die redenen blijft het SIS II het doel voor de Europese ruimte van veiligheid en vrij verkeer. Daarom scharen wij ons achter het standpunt van de rapporteur en vragen wij om verlenging van het mandaat van de Commissie, opdat de Commissie kan voortgaan met de ontwikkeling van het SIS-II systeem.</p>
      <p sl="it">Het feit dat de Raad het Portugese voorstel heeft overgenomen, zal enige vertraging veroorzaken in de uitvoering van het SIS II, maar dat zal geen grote vertraging zijn. Ik kan de rapporteur en het Parlement alvast mededelen dat de Commissie in februari 2007 een definitief voorstel zal indienen voor de uiteindelijke datum van ontwikkeling van het SIS-II systeem en dat de vertraging niet langer dan zes tot acht maanden zal bedragen ten opzichte van de oorspronkelijk vastgestelde datum. Al met al is dit nog wel aanvaardbaar, als men bedenkt dat de nieuwe lidstaten in die tussentijd een politiek succes zullen boeken in de vorm van deelname aan een Europese ruimte zonder binnengrenzen.</p>
    </intervention>
    <intervention id="3-477" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, mijnheer Frattini, dames en heren, wij zijn ons allen bewust van het belang van het Schengeninformatiesysteem van de tweede generatie (SIS II). De heer Frattini heeft ons daar juist aan herinnerd. Het vrije verkeer binnen de communautaire ruimte en de afwezigheid van interne grenzen verplichten ons ertoe de veiligheid van de buitengrenzen van de Unie te versterken. Dat is slechts mogelijk als de informatie gedeeld wordt door alle leden van het Schengengebied.</p>
      <p sl="pt">Ik ben het met de heer Frattini eens dat SIS II eigenlijk geen nieuwe generatie van het Schengeninformatiesysteem inluidt maar eenvoudigweg een nieuw Schengeninformatiesysteem is, met nieuwe functies, nieuwe toepassingen en nieuwe gegevens. Los van de technische zaken die met de oprichting van het nieuwe systeem gepaard gaan, is de invoering van SIS II ook een politieke aangelegenheid, aangezien dit initiatief verband houdt met de legitieme ambitie van de nieuwe lidstaten om zo spoedig mogelijk tot het Schengengebied toe te treden. Het gaat daarbij voor de nieuwe lidstaten om een fundamentele kwestie, omdat de mogelijkheid van hun burgers om zich vrij te bewegen binnen de communautaire ruimte in het geding is.</p>
      <p sl="pt">Zij kunnen pas tot het Schengengebied worden toegelaten na toetreding tot het SIS. Zoals wij allen weten, is het SIS op zich echter niet voldoende. Anders gezegd, toetreding tot het SIS alleen volstaat niet om tot het Schengengebied te worden toegelaten. Eerst dienen de desbetreffende landen aan een reeks andere vereisten te voldoen. Desalniettemin is toetreding tot het SIS een noodzakelijke voorwaarde; wie geen deel uitmaakt van het Schengeninformatiesysteem kan niet toetreden tot het Schengengebied. Het is dan ook belangrijk dat de oprichting van SIS II prioritaire aandacht krijgt. Daarom hebben wij ons uiterste best gedaan om ervoor te zorgen dat de rechtsgrondslag van SIS II in eerste lezing kon worden aangenomen, zodat de tenuitvoerlegging van SIS II niet nog meer vertraging zou oplopen. De heer Frattini kan daarvan getuigen, want hij heeft tijdens het gehele proces nauw samengewerkt met het Parlement. Ik dank hem nogmaals van harte voor zijn hulp, die ons in de gelegenheid heeft gesteld onze doelstelling te bereiken.</p>
      <p sl="pt">Het mandaat dat de Raad aan de Commissie heeft verleend voor de ontwikkeling van SIS II loopt binnen een paar dagen ten einde, op 31 december om precies te zijn. De Commissie heeft voorgesteld om deze datum te verlengen tot 2007. Zij heeft meegedeeld dat het systeem niet operationeel zal zijn vóór 2008. Het voorstel om de termijn te verlengen tot december 2007 is een optimistische versie. Het verheugt mij te vernemen dat de heer Frattini in februari 2007 een definitief tijdschema zal voorleggen en dat hij slechts een vertraging van zes à acht maanden verwacht. Ik moet toegeven dat deze voorspelling veel gunstiger is dan de verontrustende informatie die de laatste tijd de ronde deed. Het blijft natuurlijk een vertraging, maar ze is minder ernstig dan gevreesd. Ik hoop dat de heer Frattini gelijk krijgt en dat degenen die voor grotere vertragingen waarschuwen zich vergissen. De heer Frattini weet wellicht dat het Parlement zijn controlebevoegdheden consciëntieus uitoefent. Wij zullen de tenuitvoerlegging van dit proces op de voet volgen en als zich vertragingen voordoen, zullen wij vragen waaraan die te wijten zijn.</p>
      <p sl="pt">Ik dank de schaduwrapporteurs van de andere fracties, met name mevrouw Mastenbroek en de heer Lax. Verder wil ik hier publiekelijk mijn dank betuigen aan de leden van mijn eigen fractie die mede op het correcte verloop van deze kwestie hebben toegezien, die mij voortdurend hebben aangemoedigd en die keer op keer hebben aangedrongen op de spoedige tenuitvoerlegging van SIS II. Ik noem in het bijzonder mevrouw Bauer uit Slowakije, de heer Brejc uit Slovenië, mevrouw Gál uit Hongarije, de heer Demetriou uit Cyprus en natuurlijk mevrouw Kudrycka uit Polen, die hier in dit debat het woord zal voeren namens de Fractie van de Europese Volkspartij (Christen-democraten) en Europese Democraten.</p>
    </intervention>
    <intervention id="3-478" speaker_id="28284" name="Barbara Kudrycka" is_mep="True" mode="spoken">
      <p sl="pl">namens de PPE-DE-Fractie . - Mijnheer de Voorzitter, ik wil de heer Coelho van harte bedanken voor dit uitstekende verslag. Daarnaast zou ik willen stellen dat de verlenging van het mandaat van de Commissie in dit Parlement niet op bezwaren is gestuit. SIS II was een prioriteit en moet dat ook blijven. Het Europees Parlement heeft werkelijk al het mogelijke gedaan om dat te verzekeren. We willen de Commissie blijven steunen zodat SIS II zo snel mogelijk ten uitvoer kan worden gelegd. De belangrijkste doelstellingen van het nieuwe systeem waren de actualisering van SIS I, evenals de uitbreiding ervan met het oog op de integratie van de nieuwe Schengenlanden.</p>
      <p sl="pl">Deze eerste doelstelling is nog steeds niet bereikt. Om de tweede doelstelling te realiseren, was een politieke beslissing en de instelling van een alternatief systeem nodig,“SIS one 4 all” . Het is betreurenswaardig dat het zover moest komen, maar de Europese Unie moet haar geloofwaardigheid overeind houden en haar politieke beloftes tegenover de nieuwe lidstaten nakomen.</p>
      <p sl="pl">Ik hoop echter dat duidelijk wordt vastgelegd welke gevolgen het “SIS one 4 all” -project zal hebben voor de tenuitvoerlegging van het Schengeninformatiesysteem van de tweede generatie, meer bepaald op het vlak van de organisatie, het tijdschema en de financiering. Er is nog steeds behoefte aan nauwe samenwerking. Bovendien dient het Parlement op de hoogte te worden gehouden van het verdere verloop van beide projecten. We verwachten daarenboven van de Commissie dat ze zich tegenover de lidstaten assertiever en veeleisender opstelt, teneinde latere beschuldigingen en verwijten te vermijden.</p>
      <p sl="pl">SIS II is een communautair project dat uit de EU-begroting zal worden gefinancierd. Dit betekent dat de Commissie en de lidstaten aanzienlijk meer verantwoordelijkheid dragen voor SIS II dan voor het huidige intergouvernementele SIS 1+. De Commissie kan op de politieke steun van het Europees Parlement rekenen, maar moet wel een les trekken uit de fouten en mislukkingen die zich tot nu toe hebben voorgedaan. Ik hoop verder dat de inspanningen van de Commissie er ten slotte toe zullen leiden dat alle lidstaten zich mede-eigenaar voelen van het SIS II-project, zonder onderscheid tussen nieuwe en oude Schengenlanden.</p>
    </intervention>
    <intervention id="3-479" speaker_id="23788" name="Adam Jerzy Bielan" is_mep="True" mode="spoken">
      <p sl="pl">namens de UEN-Fractie . - Mijnheer de Voorzitter, het Schengeninformatiesysteem, gekend als SIS, is een database die de bevoegde autoriteiten in de lidstaten in staat stelt om samen te werken en informatie uit te wisselen en die tot doel heeft een gebied te verwezenlijken waar geen controles aan de binnengrenzen plaatsvinden. Dankzij dit systeem wordt het voor de burgers van de Europese Unie beduidend eenvoudiger om te reizen. Daarnaast biedt het de ordehandhavende instanties nieuwe, uitgebreidere mogelijkheden voor de misdaadbestrijding.</p>
      <p sl="pl">Het Schengeninformatiesysteem is echter al sinds 1995 in gebruik. Dat is bijzonder lang, vooral gezien de razendsnelle vooruitgang die tegenwoordig op het vlak van informatietechnologie wordt geboekt. Met het oog hierop heeft de Raad reeds in december 2001, dus precies vijf jaar geleden, aan de Commissie de opdracht gegeven om een Schengeninformatiesysteem van de tweede generatie, SIS II, te ontwikkelen. Dit systeem is van cruciaal belang voor de uitbreiding van het Schengengebied met de nieuwe lidstaten. Het is dus niet verwonderlijk dat de publieke opinie in de betrokken landen zich ernstig zorgen maakt over de berichten dat de tenuitvoerlegging van het systeem vertraagd wordt.</p>
      <p sl="pl">Onlangs hebben de ministers van Binnenlandse Zaken van de Europese Unie beslist dat acht van de tien nieuwe EU-lidstaten eind 2007 of begin 2008 tot het Schengengebied kunnen toetreden. Concreet betekent dit dat ze zich voorlopig bij SIS I zullen aansluiten. Dit is echter een noodoplossing, die bovendien duur is en verre van volmaakt.</p>
      <p sl="pl">Ik hoop dat de Commissie een les zal trekken uit de vertraging die de tenuitvoerlegging van SIS II heeft opgelopen en in de toekomst efficiënter zal werken aan projecten die van groot belang zijn voor de Europese Unie als geheel.</p>
    </intervention>
    <intervention id="3-480" speaker_id="28382" name="Andrzej Jan Szejna" is_mep="True" mode="spoken">
      <p sl="pl">namens de PSE-Fractie . - Mijnheer de Voorzitter, een degelijk functionerend informatiesysteem is de basis voor een succesvolle uitwisseling van gegevens tussen de lidstaten. Dat geldt zowel voor de politiële en justitiële samenwerking in strafzaken als voor grenscontroles en het afgeven van visa en verblijfstitels. Daarnaast zal een dergelijk systeem zeker bijdragen tot meer veiligheid, omdat het voorziet in een solide en flexibel middel dat aan de veranderende vereisten kan voldoen.</p>
      <p sl="pl">Aangezien het huidige systeem door niet meer dan achttien lidstaten kan worden gebruikt, is het van cruciaal belang dat het nieuwe Schengeninformatiesysteem van de tweede generatie zo snel mogelijk ten uitvoer wordt gelegd. De talrijke problemen die zich tot dusver bij de omzetting van dit ambitieuze project hebben voorgedaan, hebben tot ernstige vertraging bij de tenuitvoerlegging van het systeem geleid. Derhalve moeten we er in de toekomst alles aan doen om gelijkaardige situaties te voorkomen.</p>
      <p sl="pl">De vertraging bij de tenuitvoerlegging van SIS II houdt voornamelijk voor de nieuwe lidstaten gevaar in. Daardoor wordt niet alleen hun volledige integratie in de Europese Unie afgeremd, maar worden tevens hun mogelijkheden om de voordelen van het Schengensysteem ten volle te benutten beperkt. Hetzelfde geldt voor de opheffing van de grenscontroles aan de binnengrenzen met andere Schengenlanden.</p>
      <p sl="pl">Voorts zou ik uw aandacht willen vestigen op de oostelijke dimensie van het extern beleid van de Europese Unie, evenals op de veranderingen waarmee rekening moet worden gehouden ten gevolge van de uitbreiding van het Schengengebied. Zo int Polen, dat vandaag de dag geen deel uitmaakt van het gebied, geen of zeer lage visumkosten van zijn buren in het oosten. Vanaf het moment waarop het Schengengebied wordt uitgebreid, wordt de oostgrens van Polen echter de enige oostelijke buitengrens van de Europese Unie. Dit zal een stijging van de visumkosten met enkele tientallen Amerikaanse dollars met zich meebrengen, onder andere voor de inwoners van Wit-Rusland en Oekraïne.</p>
      <p sl="pl">Een dergelijke situatie zal wellicht ongunstig worden onthaald door onze buren in het oosten, aangezien zowel Polen als de Europese Unie de concrete politieke wil hebben geuit om de samenwerking met deze landen te versterken. Deze situatie zou kunnen leiden tot de oprichting van een nieuw soort Berlijnse Muur. Dat kan de Europese Unie zich niet veroorloven.</p>
    </intervention>
    <intervention id="3-481" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mijnheer de Voorzitter, de moeizame tenuitvoerlegging van SIS II geeft blijk van de organisatorische onkunde van het orgaan aan wie dit project werd toevertrouwd. Dagelijks wachten tienduizenden chauffeurs als vluchtelingen in de rij aan de grenzen van de Unie, in omstandigheden die duidelijk te wensen overlaten. Bedrijven lijden duizenden euro’s verlies. De Europese burgers vragen zich af wat het nut is van een Europese Unie die zichzelf op dergelijke wijze een stok in het wiel steekt. Hoewel de prachtige kantoorgebouwen in Straatsburg 80 procent van de tijd niet worden gebruikt, kost het de Unie wel meer dan 200 miljoen euro per jaar om ze te onderhouden. Tegelijkertijd wordt er ons verteld dat we vertraging zullen oplopen omdat er voor dit systeem geen gebouwen voorhanden zijn. De burgers kunnen de onkunde van de bevoegde instanties eenvoudigweg niet vatten.</p>
      <p sl="pl">Ik denk dat de Europese Unie er baat bij zou hebben als de personen die verantwoordelijk zijn voor deze situatie eens een nacht doorbrachten in een vrachtwagen. Binnenkort ligt er ’s nachts zelfs een glanzend laagje sneeuw. Daarenboven doet een beetje frisse lucht niemand kwaad. Integendeel, het bevordert de waakzaamheid. Ik stel voor dat we eindelijk maatregelen nemen die klaarheid scheppen in deze voor de burgers zo belangrijke aangelegenheid.</p>
    </intervention>
    <intervention id="3-482" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 11.00 uur plaats.</p>
    </intervention>
  </section>
  <section id="creitem42" title="25. Gewelddadige videogames (debat)">
    <intervention id="3-484" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over gewelddadige videogames.</p>
    </intervention>
    <intervention id="3-485" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Mijnheer de Voorzitter, dames en heren, ik ben de weinige leden die hier nog in de zaal zitten - het zijn er waarschijnlijk minder dan tien - bijzonder dankbaar. Wij zijn hier om te spreken over een vraagstuk dat miljoenen jongeren en kinderen, onze kinderen, in de Europese Unie aangaat.</p>
      <p sl="it">De bescherming van de wet en van de grondrechten van jongeren en kinderen moet een grote prioriteit voor de Europese Unie blijven. Voor de Europese Commissie is het zeker een prioriteit. Ik kan u in alle eerlijkheid vertellen dat het geweld en sadisme dat in bepaalde wrede videogames te zien is, een bron van ongerustheid voor ons is.</p>
      <p sl="it">Door de nieuwe technologieën en het gemak waarmee jongeren en kinderen met internet en technologische spelletjes omgaan, zijn de verhoudingen tussen volwassenen en kinderen veranderd. Dikwijls beheersen de kinderen, onze kinderen, de moderne technieken veel beter dan volwassenen. Er is dus in de eerste plaats behoefte aan een sterker verantwoordelijkheidsbesef en een grotere bewustwording bij volwassenen en ouders. Er moet meer aandacht worden besteed aan dit probleem en daar moet opvoedkundig op ingespeeld worden, om ervoor te zorgen dat het in eerste instantie de ouders zijn die met kennis van zaken en met volledig besef van eventuele risico’s een keuze maken.</p>
      <p sl="it">Voor de inhoud van films maar ook van spelletjes en videogames bestaat er een classificatiesysteem, een etiketteringssysteem, dat behulpzaam kan zijn. Natuurlijk moet dit gecombineerd worden met een sterkere opvoedingscomponent. Dit zijn noodzakelijke maatregelen als wij een doelmatige oplossing willen vinden.</p>
      <p sl="it">De Europese Unie beschikt reeds over middelen om deze zorgwekkende verschijnselen te bestrijden met beleid op justitieel en veiligheidsgebied, maar ook met de regels inzake de informatiemaatschappij en de interne markt.</p>
      <p sl="it">Ik moet eerlijk zeggen, dames en heren, dat ik grote waardering heb voor bepaalde plannen met betrekking tot controle op en de versterking van de kinderbescherming, waar een aantal ministers van Binnenlandse Zaken mij zowel voor als na de bijeenkomst van de Raad over verteld heeft. Deze plannen zijn in een aantal lidstaten door verschillende nationale politieke partijen opgesteld. Het gaat met name om verscherpte controle op de verkoop aan kinderen van spelletjes en videogames die vol geweldscènes zitten.</p>
      <p sl="it">Even belangrijk is het naar mijn gevoel om het nodige verantwoordelijkheidsbesef te kweken bij de producenten van videogames. In 2003 is er een Europees zelfreguleringssysteem in het leven geroepen, dat Pan European Game Information werd gedoopt. Doel daarvan was de ouders te helpen bij de aankoop van videogames voor minderjarigen. Aan dit zelfreguleringssysteem doet een ruime meerderheid van producenten mee. Het is ontwikkeld na overleg met het bedrijfsleven, met ouderverenigingen en consumentenbonden. Aan het systeem doen zevenentwintig landen mee en daarin wordt onder meer een minimumleeftijd bepaald voor de toegang tot een bepaald spel. Ook houdt het de plicht in om de inhoud te beschrijven van een spel of videogame dat in de handel is gebracht. Dames en heren, dit systeem helpt de ouders bij het kiezen - vooropgezet dat de ouders zelf de videogames voor hun kinderen kopen - maar het zegt verder niets over de inhoud van videogames. Die zelfregulering is ingesteld om minderjarigen te beschermen, maar de bedoeling was ook om een ander basisbeginsel te eerbiedigen, namelijk de vrijheid van meningsuiting.</p>
      <p sl="it">Heel binnenkort krijg ik een ontmoeting met de producenten en de verenigingen die hen vertegenwoordigen. Het doel hiervan is na te gaan in hoeverre de indicatoren die in het zelfreguleringsprogramma staan, pertinent en actueel zijn. Ik geloof dat het moment is aangebroken om te beoordelen of die indicatoren misschien niet hebben gefunctioneerd zoals wij dat wilden.</p>
      <p sl="it">Wat echter de inhoud aangaat van spelletjes of videogames die op internet kunnen worden gevonden, wil ik erop wijzen dat er wel systemen bestaan maar dat deze worden toegepast en uitgevoerd op initiatief van bepaalde gezaghebbende consortia. Het eerste is wat wij Platform for Internet Content Selection hebben genoemd, en het tweede is de zogeheten Recreational Software Advisory Council , die beide voornamelijk in de Verenigde Staten gevestigd zijn. Hierbij zij echter wel opgemerkt dat noch het rapport van de Verenigde Naties over geweld tegen jongeren, noch het wereldrapport over geweld en gezondheid van de Wereldgezondheidsorganisatie dit verschijnsel onder de loep nemen. Er wordt alleen maar zijdelings naar verwezen, alsof het niet de moeite waarde is om daar rekening mee te houden.</p>
      <p sl="it">In 2005 hebben wij als Europese Commissie een onderzoek gedaan dat werd gefinancierd door het Daphne-programma. Uit dat onderzoek, dat gebaseerd was op een reeks studies met betrekking tot de sector van gewelddadige videogames, komt naar voren dat er behoefte is aan een multidisciplinaire aanpak, en daar is momenteel geen sprake van. Eén van de bevindingen van deze studie is dat geweldsscènes een onmiskenbare invloed op jongeren hebben. Maar die invloed kan een verschillende uitwerking hebben en daarbij spelen allerlei factoren een rol. Bijvoorbeeld de situatie waarin de jongere verkeert, het milieu waarin hij leeft, het feit dat de ouders daadwerkelijk aanwezig zijn en naast hem staan, of juist niet naast hem staan, de controle over de toegang van jongeren tot de media en het internet, het feit dus dat de ouders al dan niet controle uitoefenen op de vrije toegang van jongeren tot internet, de opvoeding die de jongeren genieten, het sociaal-economisch milieu waar het gezin uit komt. Al die factoren bepalen de manier waarop geweld invloed uitoefent op de mentaliteit en de verstandelijke vermogens van jongeren en kinderen.</p>
      <p sl="it">Er zijn nog andere belangrijke elementen die in overweging moeten worden genomen. In de eerste plaats is hier niet sprake van een technisch probleem, maar van een opvoedkundig vraagstuk, waarbij de controle als preventiemiddel wordt gebruikt. Wanneer ik spreek over controle op de verkoop van gewelddadige videogames, denk ik aan echte controle. Vandaag de dag bestaan er geen verplichte instrumenten waarmee gecontroleerd kan worden of een kind onder de 16 jaar al dan niet videogames kan kopen die aanzetten tot gewelddaden of zelfs misdaden.</p>
      <p sl="it">Ik geloof dat dit Parlement zich op zijn minst over dit probleem moet buigen. Daarbij dient er ook rekening mee te worden gehouden dat de programma’s die in het kader van Daphne zijn gefinancierd om geweld tegen jongeren te bestrijden, juist op deze vraag gebaseerd zijn: hoe kunnen de jongeren en kinderen in bescherming genomen worden?</p>
      <p sl="it">Ik sluit af. Inhakend op de strategie die wij in juli hebben gelanceerd voor de bescherming van kinderen, ben ik van plan dit probleem voor te leggen aan het Europees forum voor de rechten van het kind. Zoals u weet, gaat dit forum begin 2007 van start. Tijdens de eerste ontmoeting van dit forum wil ik een openbare en transparante bespreking opstarten met alle betrokkenen, met niet-gouvernementele organisaties, lidstaten, ouderverenigingen, jongeren, minderjarigen en ook de nationale ombudsmannen die over jongerenrechten gaan.</p>
      <p sl="it">De vier sleutelwoorden van dit vraagstuk zijn: ouders, opvoedkundigen en communicatiedeskundigen, producenten - want als de productie van deze gewelddadige spelletjes niet voorkomen wordt, wordt het probleem niet echt aangepakt - en tenslotte politiek. Bezien moet worden hoe de politiek een strategie kan uitwerken die kinderen adequate bescherming biedt zonder dat men hoeft te denken aan censuur. Dit zijn de hoekstenen van het beleid waarmee de kwestie die ik u vanavond heb voorgelegd, aangepakt moet worden.</p>
      <p sl="it">In het voorjaar krijgt u van mij een mededeling over internetcriminaliteit. Ik geloof dat voor criminelen, voor degenen die tegen de wet in handelen en schendingen via internet begaan, jongeren en kinderen bijzonder kwetsbare slachtoffers zijn. Het is onze politieke, institutionele en morele plicht om serieus te reageren met een Europese strategie tegen aanzetting tot geweld en tegen verheerlijking van geweld.</p>
    </intervention>
    <intervention id="3-486" speaker_id="4470" name="De Voorzitter" is_mep="True" mode="spoken">
      <p sl="nl">Dank u mijnheer Frattini. Ik ben het eens met uw tactvolle opmerking aan het begin van uw betoog. Inderdaad moet eens worden nagedacht over de organisatie van onze parlementaire werkzaamheden. Misschien moet het een en ander worden veranderd in name onze plenaire debatten betreft.</p>
    </intervention>
    <intervention id="3-487" speaker_id="5846" name="Mary Honeyball" is_mep="True" mode="spoken">
      <p sl="en">namens de PSE-Fractie . - Mijnheer de Voorzitter, ik wil de heer Frattini bedanken voor zijn zeer nuttige en prijzenswaardige inleiding op dit belangrijke onderwerp. We hebben in het Europees Parlement waarschijnlijk niet genoeg aandacht geschonken aan deze zaak. Ik ben blij met dit debat, omdat er een aanzienlijke hoeveelheid bewijs is dat geweld in video’s een effect heeft op minderjarigen die ernaar kijken - een zeer schadelijk effect waar we greep op moeten krijgen.</p>
      <p sl="en">Mijns inziens wordt nu duidelijk dat de zelfregulering waarover de heer Frattini sprak, niet langer afdoende is. We moeten dit nader onderzoeken en ervoor zorgen dat de toegang voor jonge mensen gereguleerd wordt en de video’s zelf niet nodeloos gewelddadig zijn. We zien dit soort geweld om ons heen, op onze televisieschermen en dulden steeds meer geweld, geweld dat we niet zouden mogen accepteren en dat wordt gepresenteerd op een manier die we niet zouden mogen accepteren. Dit is dan ook een goed initiatief, waar we, naar ik hoop, een vervolg aan kunnen geven.</p>
      <p sl="en">Ik ben erg blij met het onderzoek van de Commissie, en ook dat het is uitgevoerd in het kader van het Daphne-programma, omdat het niet alleen gaat om zinloos geweld, maar ook om een voorstelling van vrouwen die niet acceptabel is. Jonge mensen krijgen dus niet alleen geweld als zodanig voorgeschoteld, maar ze zien ook geweld gericht tegen vrouwen en een beeld van vrouwen dat niet overeenstemt met wat wij zouden willen. Er zijn twee zaken die dienen te worden geregeld: de bescherming van kinderen en jonge mensen en de waarborg dat vrouwen in dit soort videoproducties niet op onacceptabele wijze worden geportretteerd.</p>
      <p sl="en">We moeten er duidelijk voor zorgen dat we niet betuttelend overkomen. Dit moet op een redelijke manier worden geïntroduceerd, op een manier die voor iedereen acceptabel is. We moeten ook speciaal aandacht schenken aan internet. De commissaris heeft dat al aangegeven. Dat is moeilijk, want regulering van internet staat nog in de kinderschoenen, maar we moeten er niet voor weglopen. We moeten zoeken naar manieren waarop we in het algemeen belang internet op een verstandige manier kunnen reguleren.</p>
    </intervention>
    <intervention id="3-488" speaker_id="1941" name="Roberta Angelilli" is_mep="True" mode="spoken">
      <p sl="it">namens de UEN-Fractie. - Mijnheer de Voorzitter, dames en heren, ik wil in het bijzonder de heer Frattini bedanken voor de vele concrete voorstellen die hij vanavond heeft toegelicht.</p>
      <p sl="it">Ongetwijfeld maakt Europa een zorgwekkende, exponentiële groei mee van episodes van geweld, pesterijen, geweld onder minderjarigen. Het kan niet ontkend worden dat de televisie en het internet het gedrag van onze minderjarigen conditioneren. Datzelfde geldt ook voor de verspreiding van gewelddadige videogames, waarvan er steeds meer in de handel komen en waarvan de inhoud steeds grover wordt. Ik haal maar één voorbeeld aan: het recente videogame Rule of Rose . Dat is werkelijk bar en boos. De hoofdpersonen zijn daar kinderen en het bevat veel beelden die tegen seksuele perversie en sadisme aanleunen.</p>
      <p sl="it">Wij zijn dus heel gelukkig met het huidige debat, ondanks het feit dat het op de agenda van deze nachtvergadering staat en er maar heel weinig aanwezigen zijn, zoals de Voorzitter ook al zei. Doodzonde! Laat ons hoe dan ook eisen dat men op de een of andere manier optreedt in deze kwestie, zij het dan zonder een hoop censuur, zoals ook commissaris Reding al zei. Wij staan achter uw initiatief, mijnheer Frattini, om een brief te sturen naar de ministers van Binnenlandse Zaken van de EU om te pleiten voor een nauwlettend onderzoek naar de controles die worden uitgevoerd op geweld in videogames. Na de woorden van commissaris Reding verwachten wij dat het PEGI-systeem, het Pan-European Game Information -systeem, daadwerkelijk een orgaan wordt waarmee strengere controles mogelijk worden.</p>
      <p sl="it">Kortom, wij vragen met klem dat men op zoek gaat naar concrete instrumenten voor controle op en het verbod van de distributie van gewelddadige videogames. Ook pleiten wij voor de oprichting van een soort Europese waarnemingspost voor kinderen en minderjarigen, onder meer om de inhoud van spelletjes en videogames bij wijze van preventie te bewaken en zo mogelijk één code uit te werken voor de handel en distributie van videogames voor minderjarigen.</p>
    </intervention>
    <intervention id="3-489" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem43" title="26. Wijziging van het Reglement van het Europees Parlement (commissies, quaestoren) (debat)">
    <intervention id="3-491" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0464/2006) van Jo Leinen, namens de Commissie constitutionele zaken, tot wijziging van artikel 15 en artikel 182, lid 1 van het Reglement van het Europees Parlement - Verkiezing van de quaestoren en het bureau van de commissies [2006/2287(REG) ].</p>
    </intervention>
    <intervention id="3-492" speaker_id="2309" name="Richard Corbett" is_mep="True" mode="spoken" role="plaatsvervangend rapporteur">
      <p sl="en">Voorzitter, om te beginnen wil ik de excuses aanbieden van de rapporteur, de heer Leinen, die hier vanavond niet kan zijn, omdat hij het Parlement vertegenwoordigt op een plaats hier ver vandaan. Terwijl ik hier spreek, is hij onderweg daarheen.</p>
      <p sl="en">Ik stel namens de Commissie constitutionele zaken voor het Reglement van het Europees Parlement te wijzigen. Deze wijziging houdt in dat er in elke parlementaire commissie een vierde ondervoorzitter wordt gekozen en een bureau komt bestaande uit vier leden in plaats van drie, en dat het College van quaestoren wordt gevormd uit zes in plaats van uit vijf leden.</p>
      <p sl="en">Waarom doen wij een dergelijk voorstel op dit moment? Dit voorstel tot wijziging van het Reglement komt van slechts twee leden van het Europees Parlement, de heren Schulz en Poettering, die deze wijziging een goede manier vonden om de Parlementsleden uit alle zevenentwintig lidstaten - het aantal lidstaten per 1 januari - de mogelijkheid te bieden een van de verantwoordelijke posten in het Parlement te bezetten. Het zou een maatregel van inclusie zijn, waarmee meer leden in staat zouden worden gesteld om verantwoordelijke posten in te nemen, en waarmee het gemakkelijker zou worden om dergelijke posten in het Parlement politiek te verdelen.</p>
      <p sl="en">We hebben in de Commissie constitutionele zaken van dat voorstel kennis genomen. Het is een belangrijke gedachte. We hebben ook gehoord dat er krachtige argumenten waren tegen wat velen beschouwden als een inflatie van Parlementaire functies. Er bestaat immers geen functionele noodzaak voor een uitgebreider bureau in alle commissies. Misschien is er evenmin een functionele noodzaak voor een uitgebreider College van quaestoren - al kan men daarover van mening verschillen. Veel collega's hebben erop gewezen dat er in het Parlement genoeg verantwoordelijke posten zijn voor de meeste leden die zo'n post willen bezetten. Het werd ervaren als een misschien wat overhaast voorstel tot wijziging van het Reglement, om redenen die niet voor iedereen even overtuigend waren.</p>
      <p sl="en">Dat is de reden waarom we in de commissie tot een compromisvoorstel zijn gekomen. De rapporteur - de voorzitter van onze commissie - heeft mij gevraagd vanavond zijn plaats in te nemen, omdat ik degene ben die dat compromisvoorstel heeft ingediend, houdende dat elke Parlementaire commissie een vierde ondervoorzitter krijgt en dat er een zesde quaestor komt voor de resterende zittingsperiode van het Parlement, tot 2009, zonder dat daar een permanente wijziging van wordt gemaakt. In 2009 zouden we moeten terugkeren naar de huidige situatie met drie ondervoorzitters voor elke commissie en vijf quaestoren.</p>
      <p sl="en">De omvang van het Parlement, die met de toetreding van Bulgarije en Roemenië toeneemt, zal immers in 2009 weer worden teruggebracht tot 732 leden. Ik weet zeker dat de heer Duff mij zal corrigeren als ik mij vergis in de getallen.</p>
      <p sl="en">Het is logisch nu deze stap te zetten, om redenen van inclusie, maar het zal geen permanente wijziging zijn. De bedoeling is om in 2009 terug te keren tot het huidige aantal.</p>
      <p sl="en">Dat is het standpunt van de commissie dat ik naar voren breng. Ik moet daaraan toevoegen dat het ook het standpunt is van de meerderheid van mijn fractie. Ik weet dat ook andere standpunten opgeld doen in het Parlement, maar ik leg dit ter overweging voor aan het Parlement.</p>
    </intervention>
    <intervention id="3-493" speaker_id="1264" name="Ingo Friedrich" is_mep="True" mode="spoken">
      <p sl="de">namens de PPE-DE-Fractie . - Mijnheer de Voorzitter, het gaat dus om deze twee wijzigingen. Wat is het argument voor de wijziging met betrekking tot de quaestoren? Toen het Parlement nog vijfhonderd leden telde, hadden we vijf quaestoren, dus eigenlijk één quaestor per honderd afgevaardigden. Als we deze verhouding zouden handhaven wanneer het Parlement straks 780 leden telt, zou het aantal wel erg groot worden. Wanneer we, zoals de commissie heeft voorgesteld, naar zes quaestoren gaan, zou dat neerkomen op één quaestor per 130 afgevaardigden, wat altijd nog meer is dan jarenlang het geval was.</p>
      <p sl="de">De complexiteit van de werkzaamheden en besluitvorming in het Parlement zal met vijfentwintig talen alleen maar toenemen - ik reken talen als het Catalaans en het Iers nu ook mee. Ik ben van mening dat deze complexiteit een tijdelijke uitbreiding van het aantal quaestoren van vijf naar zes rechtvaardigt.</p>
      <p sl="de">Hetzelfde geldt voor de uitbreiding van het aantal ondervoorzitters van de commissies. We mogen er gevoeglijk van uitgaan dat het aantal leden dat het Parlement tussen januari 2007 en medio 2009 zal tellen, nooit meer wordt overtroffen. Op grond van dit buitengewoon grote aantal afgevaardigden valt te verwachten dat er in de genoemde periode meer leden in de commissies worden benoemd.</p>
      <p sl="de">Natuurlijk gaat het er niet alleen om dat de werkzaamheden naar behoren verlopen. Wat ook meespeelt is dat de functies worden vervuld door mensen die op dit moment in het Parlement zitten en dat de nieuwe Bulgaarse en Roemeense collega’s uiteraard ook recht hebben op zulke functies. Eigenlijk zouden sommige afgevaardigden van nu hun functie moeten afstaan aan een nieuwe collega. Formeel-juridisch is dat natuurlijk mogelijk, maar het zou de betrokkenheid bij de interne werkzaamheden van het Parlement niet bepaald stimuleren. Het zou leiden tot frustraties en teleurstellingen, wat met deze oplossing kan worden voorkomen.</p>
      <p sl="de">Ik geef toe dat wellicht niet alles even optimaal is verlopen. We hadden dit probleem al een half jaar eerder kunnen en misschien ook moeten onderkennen. Dan hadden we voldoende tijd gehad om deze zaak in alle rust met alle fracties in het Parlement te bespreken. Doordat de verantwoordelijken hier pas heel laat aan dachten, leek het alsof er maandag over moest worden vergaderd en donderdag over moest worden gestemd. Ik vraag om uw begrip. In de politiek kan het nu eenmaal voorkomen dat men later op een idee komt dan procedureel gezien eigenlijk had gemoeten. Ik vraag om uw begrip daarvoor en geef graag toe dat de gang van zaken voor diverse afgevaardigden enigszins onduidelijk was. Er was echter geen sprake van kwade opzet. Er zat verder niets achter. Pas toen duidelijk werd hoe de nieuwe situatie eruit zou zien, diende zich opeens een nieuw probleem aan, dat nog niet eerder was onderkend.</p>
      <p sl="de">Samengevat lijkt mij het compromis om tijdelijk voor twee functies een extra post te creëren en tegelijkertijd vast te leggen dat aan het eind van de zittingsperiode weer de normale situatie ingaat, een adequaat voorstel, dat het verloop van de parlementaire werkzaamheden ten goede komt. Ik vraag daarvoor uw instemming en uw begrip.</p>
    </intervention>
    <intervention id="3-494" speaker_id="4514" name="Andrew Duff" is_mep="True" mode="spoken">
      <p sl="en">namens de ALDE-Fractie . - Voorzitter, ik verwacht niet dat ik zesenhalve minuut zal spreken over deze zaak, maar ik wil graag de heer Corbett bedanken dat hij zo edelmoedig is geweest om op te treden als plaatsvervanger in de verdediging van een zaak die dunkt me niet op zijn volle enthousiasme kan rekenen. Ik dank bovendien de heer Friedrich die, in zijn gebruikelijke beleefde formuleringen, weigert de leden die nu posten bekleden in het Parlement te verontrusten door hen uit hun functies te zetten. Het is echter een feit dat we voor 53 extra Parlementsleden 23 nieuwe posten creëren. Sommige van die posten worden omschreven als banen, alsof er werkgelegenheid in het geding zou zijn. Dat is niet het geval voor het merendeel van de ondervoorzitters van de commissies.</p>
      <p sl="en">Een uitbreiding naar zes quaestoren is wellicht goed verdedigbaar. Misschien is er werkelijk wel werk voor zes quaestoren, maar als het om de ondervoorzitters van de commissies gaat, ben ik bang dat er sprake is van nodeloze inflatie. Dat zal geen aantrekkelijk beeld schetsen van ons Parlementaire leven en ik maak me zorgen over de reacties in de publieke opinie. Ik denk bovendien dat het niet bevorderlijk is voor een betere efficiëntie of effectiviteit. Er bestaat geen functionele noodzaak voor deze posten. Eerder is het tegendeel het geval: het risico bestaat dat de bureaus topzware organisatiestructuren worden.</p>
      <p sl="en">Ik ben het evenmin eens met de stelling dat we worden geconfronteerd met buitengewone omstandigheden. Toen het Parlement werd uitgebreid met de Parlementsleden uit de tien nieuw toegetreden lidstaten in 2004, hebben we de bureaus van de commissies niet uitgebreid. We zijn allemaal blij met de toevoeging van een sunset-clausule. Ik ben bang dat er in 2009 een soort bureaucratische verlamming zal ontstaan in het Parlement en dat we met zijn allen zullen besluiten dat het veiliger is en minder ophef veroorzaakt, als we de opgeblazen omvang van het ondervoorzitterschap van de commissies maar handhaven.</p>
      <p sl="en">Moge de zon maar zo snel mogelijk ondergaan over deze manoeuvre. Mijn fractie zal morgen tegen de wijziging van het Reglement stemmen.</p>
    </intervention>
    <intervention id="3-495" speaker_id="2053" name="Johannes Voggenhuber" is_mep="True" mode="spoken">
      <p sl="de">namens de Verts/ALE-Fractie . - Mijnheer de Voorzitter, wie zoals ik de politiek al vele jaren volgt vanuit het perspectief van een minderheid en de oppositie, kent de arrogantie en onverschilligheid waarmee degenen met macht zich vereenzelvigen met de instellingen waarin ze een meerderheid hebben. Dan kunnen zich beklemmende momenten voordoen waarop men zich voelt als een vis in een aquarium. Je doet je mond wijd open, maar niemand hoort je. De zon is allang onder, het debat vindt plaats ten overstaan van het Europese publiek; het Parlement, dat om transparantie schreeuwt en de Raad en de Commissie oproept om de burgers en hun zorgen serieus te nemen, debatteert - na veel geruzie en gedwongen door de kleine partijen - midden in de nacht over zijn eigen problemen. Daarbij gaat het niet om parlementaire aangelegenheden, maar om psychologische, groepsdynamische hebzucht van de grote fracties, om nationalistisch geschipper - een kermis der ijdelheid - en dat allemaal ten koste van het Parlement.</p>
      <p sl="de">Er bestaat geen rationele verklaring voor deze stap. Goed, er zijn twee nieuwe lidstaten, dat is waar. Nog niet zo lang geleden kwamen er tien nieuwe lidstaten bij zonder dat het aantal functies werd uitgebreid. Er zijn meer afgevaardigden, maar niet meer commissies. Noch voor de quaestoren, noch voor de commissies is er meer werk. Dit voorstel voorziet niet in de behoeften van het Parlement en draagt niet bij aan het functioneren ervan. Het is slechts bedoeld om de hebzucht van de fracties te bevredigen en de strijd om de verdeling van functies te beslechten. Dat alles gaat ten koste van het aanzien, de waardigheid en slagvaardigheid van het Parlement. Als een stemloze vis in een aquarium waar zo meteen het licht uitgaat, zeg ik dus: het is een schaamteloze en onnodige vertoning die politiek niet te verantwoorden is. Daarom zullen wij tegenstemmen. Het is jammer dat er twee afgevaardigden zijn die dit voorstel verdedigen, maar dat het Parlement het voorstel morgenmiddag met grote meerderheid zal aannemen, is dieptreurig.</p>
    </intervention>
    <intervention id="3-496" speaker_id="2309" name="Richard Corbett" is_mep="True" mode="spoken" role="plaatsvervangend rapporteur">
      <p sl="en">Voorzitter, ik wil alleen graag zeggen dat ik de argumenten tegen dit voorstel weliswaar volledig begrijp, maar dat het niet eerlijk is om het te karakteriseren als een samenzwering tussen twee fracties, zoals de heer Voggenhuber heeft gedaan. De extra posten zullen immers ook ten goede komen aan de kleine fracties. Het D'Hondt-systeem, dat we gewoonlijk toepassen, is een systeem dat bij het verdelen van kleine aantallen posten uitvalt in het voordeel van de grote fracties, maar tegelijkertijd bij het verdelen van grotere aantallen posten in het voordeel van kleine fracties. Ik denk dan ook dat de complottheorie geen juiste analyse is.</p>
      <p sl="en">Het is zeker ook aan de orde geweest in mijn fractie: er is levendig gediscussieerd over de vraag of dit nu goed of slecht zou zijn voor het Parlement. De meningen waren verdeeld en daarom waren we zo blij met dit compromis met de sunset-clausule.</p>
    </intervention>
    <intervention id="3-497" speaker_id="4470" name="De Voorzitter" is_mep="True" mode="spoken">
      <p sl="nl">Volgens mij zijn er op dit punt geen formele regels zodat de heer Voggenhuber kort het woord mag voeren, hoewel het debat zelf niet heropend kan worden.</p>
    </intervention>
    <intervention id="3-498" speaker_id="2053" name="Johannes Voggenhuber" is_mep="True" mode="spoken">
      <p sl="de">Mijnheer de Voorzitter, de heer Corbett heeft gelijk. Hem komt de eer toe een van de twee afgevaardigden te zijn die dit voorstel verdedigen. Mijn interventie is niet speciaal tegen hem gericht. Als de kleine fracties aan deze schaamteloze vertoning meedoen en hun mond houden, kunnen zij zelfs nog een graantje meepikken. Dat realiseren we ons maar al te goed.</p>
    </intervention>
    <intervention id="3-499" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 11.00 uur plaats.</p>
    </intervention>
  </section>
  <section id="creitem44" title="27. Agenda van de volgende vergadering: zie notulen"/>
  <section id="creitem45" title="28. Sluiting van de vergadering"/>
</text>
