<?xml version='1.0' encoding='utf-8'?>
<text id="20070524.NL" lang="nl" date="2007-05-24" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, overeenkomstig bijlage I, artikel 2 van het Reglement dient de Voorzitter degene die geen opgave heeft gedaan van hun financiële belangen hierop te wijzen. Indien hij of zij blijft nalaten opgave te doen, wordt dit gepubliceerd in de notulen. Als het lid blijft weigeren opgave te doen, zal de Voorzitter maatregelen nemen overeenkomstig artikel 147 teneinde het betrokken lid uit te sluiten.</p>
      <p sl="en">Uit de notulen van de vergadering van maandag maak ik op dat de heer Herrero-Tejedor en de heer Nattrass van de UK Independence Party nog altijd geen volledige opgave hebben gedaan van hun belangen. Zij worden nu al maanden achtereen in de notulen vermeld, en ik verzoek de Voorzitter passende maatregelen te nemen. Deze toestand schaadt de goede naam en de geloofwaardigheid van dit Parlement.</p>
    </intervention>
    <intervention id="4-006" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Ik zal het doorgeven, mijnheer Corbett.</p>
    </intervention>
  </section>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Kredietoverschrijvingen: zie notulen"/>
  <section id="creitem4" title="4. Kasjmir: huidige situatie en vooruitzichten (debat)">
    <intervention id="4-010" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Aan de orde is het verslag over Kasjmir: huidige situatie en vooruitzichten (A6-0158/2007) van Baroness Nicholson of Winterbourne, namens de Commissie buitenlandse zaken (2005/2242(INI)).</p>
    </intervention>
    <intervention id="4-011" speaker_id="4522" name="Baroness NICHOLSON OF WINTERBOURNE" is_mep="True" mode="spoken" role="rapporteur" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, het is mij een eer vandaag het verslag van de Commissie buitenlandse zaken te presenteren, getiteld “Kasjmir: huidige situatie en vooruitzichten”.</p>
      <p sl="en">In dit verslag wordt de situatie in India – inclusief Jammu en Kasjmir –, dat de grootste seculiere democratie ter wereld is met democratische structuren op alle niveaus, op juiste wijze afgezet tegen de situatie in Pakistan, dat nog steeds geen volwaardige democratie in Azad Jammu en Kasjmir heeft ingevoerd en in Gilgit en Baltistan nog steeds stappen in de richting van democratie moet zetten. In het verslag wordt eveneens gewezen op het feit dat er heel wat bewijzen zijn dat Pakistan militanten uit Kasjmir gedurende vele jaren heeft voorzien van training, wapens, financiële middelen en bescherming, en deze militanten heeft aangemoedigd tot het begaan van gruweldaden in het door India bestuurde deel. Het verslag bevat een krachtige stellingname tegen de schendingen van de mensenrechten in Jammu en Kasjmir.</p>
      <p sl="en">Ook wordt in het verslag op constructieve wijze de gemeenschappelijke erfenis van India en Pakistan benadrukt, die wordt geïllustreerd aan de hand van de oeroude cultuur van Jammu en Kasjmir; erkent en waardeert het pluralisme, het multiculturalisme, de multireligieuze aard en de seculiere tradities van de volkeren van Jammu en Kasjmir, die in het Indiase deel van Jammu en Kasjmir springlevend zijn gebleven.</p>
      <p sl="en">Dit is een verlicht en evenwichtig verslag, dat het terrorisme en degenen die het terrorisme steunen hekelt. Het bevordert de gedachte van vrede, coëxistentie, vriendschap en integratie van economie en handel tussen volkeren aan beide zijden van de grens en in Gilgit en Baltistan, volgens de lijnen van het EU-model.</p>
      <p sl="en">Ik roep het Europees Parlement op om het verslag als geheel, met zekere amendementen, goed te keuren, zodat er een ondubbelzinnige boodschap uitgaat naar degenen die de vrede verstoren in dat deel van de wereld, namelijk dat de internationale gemeenschap niet langer extremisme of terrorisme zal accepteren en dat wij de rechten en etniciteit van de Kasjmiri’s respecteren en steunen.</p>
      <p sl="en">Ik heb hier een krachtige verklaring – die vanochtend is afgelegd – van Mohtarma Benazir Bhutto, de voorzitter van de Pakistan People’s Party, waarin zij dit verslag verwelkomt om de volgende redenen: de aandacht voor het recht op zelfbeschikking van de Kasjmiri’s; de bevestiging dat de EU zich blijft inzetten om geschillen met vreedzame middelen te regelen; de aandacht voor de impact van de aardbeving en de oproep aan de Europese Unie om de Kasjmiri’s te helpen en steunen; de instemming met het vredesproces waarbij alle partijen betrokken zijn om te komen tot een duurzame regeling voor de Kasjmiri’s, gebaseerd op democratie, de rechtsstaat en de grondrechten; het verzoek aan regeringen van India en Pakistan om het staakt-het-vuren af te kondigen bij de bestandslijn, gevolgd door een verzoek aan de strijdende partijen om een ontwapenings- demobilisatie- en een reïntegratieproces in werking te stellen; het nardrukkelijke verzoek aan de Pakistaanse en Indiase regering om het staakt-het-vuren dat sinds 2003 in Siachen van kracht is om te zetten in een duurzaam vredesakkoord; het nadrukkelijke verzoek aan de regeringen van India en Pakistan om internationale mensenrechtenorganisaties onverwijld en ongehinderd toegang te verlenen tot alle delen van het voormalige prinsdom om de mensenrechtensituatie aldaar te onderzoeken; het verzoek aan de Indiase regering om een einde te maken aan alle vormen van standrechtelijke executies, “verdwijningen”, foltering en willekeurige hechtenis in Jammu en Kasjmir; het verzoek aan de autoriteiten van India en Pakistan om de restricties op het reizen tussen Srinagar en Muzzaffarabad te versoepelen; de oproep aan Pakistan om zijn interpretatie van de fundamentele rechten, zoals vrijheid van meningsuiting, vrijheid van vereniging en godsdienstvrijheid in Azad Jammu en Kasjmir, en Gilgit en Baltistan tegen het licht te houden; de oproep om de allereerste verkiezingen in Gilgit en Baltistan te organiseren en om een democratischer vertegenwoordiging te verwezenlijken in de Noordelijke Gebieden. Dit verslag heeft haar volledige steun.</p>
      <p sl="en">Met gepaste trots kan ik u mededelen dat Imran Khan, voormalig captain van het Pakistaanse cricketteam en momenteel leider van zijn politieke partij Tehreek-e-Insaaf, vandaag zijn volle steun aan dit verslag heeft betuigd.</p>
      <p sl="en">Het lot van de Kajsmiri's is een kwestie waarmee de internationale gemeenschap nu al bijna zestig jaar begaan is. De EU is een groot pleitbezorger van regionale integratie, liberalisering van de handel en economische samenwerking. Het Europees Parlement heeft grote belangstelling voor alle aspecten van deze situatie.</p>
      <p sl="en">Graag vraag ik uw aandacht voor het lot van de honderden mensen die hebben gedemonstreerd voor dit verslag en voor de democratische vrijheden die wij aanbevelen. Zij zijn in elkaar geslagen door de politie, hun spandoeken en petities aan de VN zijn vernietigd. Ze zijn opnieuw de straat opgegaan. Tweehonderd familieleden van hen zijn ontvoerd, en van hen is sindsdien niets meer vernomen. Vervolgens hebben duizenden burgers van Azad Jammu en Kasjmir bijeenkomsten gehouden en hun volle steun betuigd aan het verslag.</p>
      <p sl="en">India blijft blootstaan aan kritiek wegens de forse militaire aanwezigheid aan de bestandslijn in Jammu en Kasjmir. Het verslag hecht grote waarde aan de mensenrechten in Jammu en Kasjmir en in andere gebieden.</p>
      <p sl="en">In Gilgit en Baltistan wordt de bevolking arm, ongeletterd en achterlijk gehouden.</p>
      <p sl="en">In het verslag wordt expliciet steun betuigd aan het vredesproces, en tot slot wordt de oude en unieke erfenis die de Kasjmiri's met zich meedragen erkend. Dit verslag weerspiegelt vele beginselen van de Europese Unie. Ik hoop van harte dat het Europees Parlement het vandaag tijdens de stemming net zo onverdeeld zal steunen als de Commissie buitenlandse zaken.</p>
    </intervention>
    <intervention id="4-012" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . Mevrouw de Voorzitter, met grote belangstelling heb ik het bijzonder levendige debat in de Commissie buitenlandse zaken gevolgd over het verslag van barones Nicholson over Kasjmir. Dit verslag bevat veel stof tot nadenken. Het is te veelomvattend voor mij om er vandaag in detail op in te kunnen reageren, maar ik wil graag ingaan op enkele zaken die erin aan de orde worden gesteld.</p>
      <p sl="en">Het onderwerp Kasjmir komt op het juiste moment aan de orde. Politiek gezien hebben zich vele gunstige ontwikkelingen voorgedaan die, voor het eerst in vele jaren, aanleiding geven tot enige hoop dat een oplossing van dit langdurige vraagstuk naderbij komt. Zowel India als Pakistan hebben aangegeven dat de bestandslijn een “zachte grens” kan worden.</p>
      <p sl="en">De Europese Unie heeft verklaard het verzoeningsproces tussen India en Pakistan krachtig te zullen steunen. Maar de weg is nog steeds vol valkuilen. Het is bemoedigend dat het vredesproces waarbij alle partijen betrokken zijn, ondanks het terrorisme, doorgaat. Ik was afgelopen februari in Delhi toen de verschrikkelijke aanslagen op de exprestrein Lahore-Samjhauta plaatsvonden.</p>
      <p sl="en">Het zou tragisch zijn als het vredesproces in de greep van terroristen kon komen. In mijn ogen kunnen beide landen hun meningsverschillen alleen via een dialoog aan de orde stellen. Hopelijk zal deze er uiteindelijk toe leiden dat alle bilaterale kwesties worden geregeld. Ik acht het eveneens van belang dat de Kasjmiri’s zelf meer betrokken zijn geraakt bij de regelingen voor het vredesproces.</p>
      <p sl="en">Graag wil ik kort iets zeggen over de vreselijke aardbeving die Kasjmir in de ochtend van 8 oktober 2005 heeft getroffen en die, zoals in het verslag wordt beschreven, een enorme invloed heeft gehad op het leven van de Kasjmiri’s aan beide zijden van de bestandslijn, met name in het door Pakistan bestuurde Kasjmir en de zogeheten North-West Frontier Province. Ik heb het getroffen gebied persoonlijk in ogenschouw kunnen nemen tijdens mijn bezoek aan Pakistan ter gelegenheid van de conferentie voor de wederopbouw na de aardbeving in november van dat jaar, waarbij ik de Commissie vertegenwoordigde.</p>
      <p sl="en">De Europese Commissie heeft op deze tragedie gereageerd door 48 miljoen euro voor humanitaire steun ter beschikking te stellen en door, in december 2005, 50 miljoen euro uit te trekken voor het project tot herstel van de schade ten gevolge van de aardbeving in Pakistan. Dit project moet zorgen voor het herstel van de onderwijs- en volksgezondheidsfaciliteiten in de getroffen gebieden, een noodprogramma voor onderwijs en programma’s voor het herstel van de middelen van bestaan. Daarmee willen wij doen wat het verslag aanbeveelt, namelijk steun verlenen aan de meest kwetsbaren en herstel bewerkstellingen van de economische activiteiten in het getroffen gebied.</p>
      <p sl="en">Onze reactie op de aardbeving is een aanvulling op de andere ontwikkelingsprogramma’s in Pakistan in het kader van onze landenstrategie. Hoewel de Commissie snel op deze zaak heeft gereageerd, zal het herstel naar verwachting nog enkele jaren duren. Het herstelprogramma van de Commissie zal gedurende een periode van vijf jaar ten uitvoer worden gelegd.</p>
      <p sl="en">Wat betreft de Noordelijke Gebieden van Pakistan: Daar is de Commissie al sinds vele jaren actief, met name op het terrein van de ontwikkeling van het menselijk potentieel, de verbetering van het openbare-schoolsysteem in samenwerking met de Aga Khan Education Services. Bij de tenuitvoerlegging van de programma’s ter plaatse hebben wij gewaarborgd dat alle gemeenschappen en overheidsscholen profiteren van de projectactiviteiten.</p>
      <p sl="en">Voordat ik afrond, wil ik Baroness Nicholson danken voor de bemoedigende woorden die zij sprak over het werk van de delegaties van de Commissie in Islamabad en New Delhi. Dat wordt zeer gewaardeerd.</p>
      <p sl="en">Graag had ik het hele debat bijgewoond, maar zoals reeds is meegedeeld moet ik eerder vertrekken vanwege reeds lang geleden gemaakte afspraken die niet verschoven konden worden na de wijziging van de agenda van het Parlement, maar mijn collega mevrouw Grybauskaitė neemt het van me over en zal het debat verder bijwonen.</p>
    </intervention>
    <intervention id="4-013" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de PPE-DE-Fractie. – Mevrouw de Voorzitter, het tragische en bloedige conflict over het prachtige gebied in de Himalaya dat vroeger het prinsdom Kasjmir was en dat gelegen is tussen de twee grote Zuid-Aziatische landen India en Pakistan, gaat terug tot de resoluties 39 en 47 van de VN-Veiligheidsraad van 1948 en is daarmee een van de oudste conflicten ter wereld.</p>
      <p sl="en">Het verslag-Nicholson heeft mijn volledige steun en ik wil de rapporteur feliciteren met de inhoud en de kwaliteit ervan, nadat het in het commissiestadium sterk is uitgebalanceerd, zowel wat de toon als wat de benadering betreft. Het is een nauwgezet verslag, waarin om te beginnen wordt erkend dat de huidige gesprekken tussen de Indiase en de Pakistaanse regering om wederzijds vertrouwen te kweken nog steeds de beste strategie vormen om een rechtvaardige en duurzame vrede te bereiken tussen deze twee kernmogendheden. Mijn Britse collega, de heer Bushill-Matthews, die als enige in de Commissie buitenlandse zaken tegenstemde, heeft mij laten weten dat hij het verslag nu wel zal steunen, waaruit blijkt hoezeer het in de afgelopen stadia vooruit is gegaan.</p>
      <p sl="en">Gelukkig zijn we sinds het op 25 november 2003 overeengekomen staakt-het-vuren getuige van een van de vreedzaamste perioden qua militair optreden sinds de oorlog tussen India en Pakistan van 1971: een staakt-het-vuren dat heeft standgehouden ondanks ernstige provocaties aan het adres van de Indiase regering, waaronder de terreuraanslagen in Bombay. Desondanks blijven er volgens de Kasjmirse pandits terroristen van over de grens in Kasjmir infiltreren die een etnische zuiveringscampagne tegen de plaatselijke hindoebevolking op het touw proberen te zetten, zij het op zeer beperkte schaal.</p>
      <p sl="en">Daarnaast bevat het verslag een terechte oproep tot terughoudendheid aan het Indiase leger: de veiligheidstroepen moeten de mensenrechten, het welzijn van de burgerbevolking en rechterlijke beslissingen volledig in acht nemen..</p>
      <p sl="en">In het verslag wordt met nadruk gewezen op het gebrek aan volwaardige democratie in Azad Kasjmir en, in het bijzonder en voor het eerst, op de benarde situatie van de inwoners van Gilgit en Baltistan. Ook worden er in Azad Jammu en Kasjmir algemene zorgen geuit over kwesties als de rechten van vrouwen en de rechten van godsdienstige minderheden. In 2005 heb ik samen met vele collega’s mijn warme instemming betuigd met de instelling van een buslijn die de bestandslijn tussen Srinagar en Muzzafarabad overschrijdt, waardoor families na bijna zestig jaar herenigd konden worden. Ik koester de hoop dat ooit de grenzen, waaronder de bestandslijn, niet meer zullen zijn dan een lijn op de landkaart en steeds minder relevant zullen worden.</p>
      <p sl="en">Wij in de EU hebben al aangetoond dat dit mogelijk is, met onze vier vrijheden van verkeer voor personen, goederen, diensten en kapitaal. Wil een soortgelijke toekomstvisie voor de Zuid-Aziatische economische gemeenschap in 2025 werkelijkheid worden, dan zal er vrije handel tussen beide zijden van de bestandslijn moeten komen. Het valt in India en Pakistan te prijzen dat zij na de aardbeving in Kasjmir van oktober positief samengewerkt hebben om duizenden slachtoffers en ontheemden humanitaire hulp te verlenen. Er moet echter nog veel worden gedaan om de ontheemde bevolkingsgroepen permanente huisvesting te geven.</p>
      <p sl="en">De rol van de EU bestaat mijn inziens in het aanmoedigen van een vreedzame oplossing van het vraagstuk van het voormalig prinsdom, waarbij de EU bereid moet zijn om op te treden als honest broker voor vrede, maar alleen als beide soevereine regeringen ons om hulp vragen, want uiteindelijk beschouwen wij het conflict om Kasjmir als een bilaterale kwestie.</p>
      <p sl="en">Tot slot zou ik deze gelegenheid te baat willen nemen om mijn oproep te herhalen aan alle partijen die gewelddadige jihadstrijders steunen, om hun activiteiten onmiddellijk te staken.</p>
    </intervention>
    <intervention id="4-014" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de PSE-Fractie. – Mevrouw de Voorzitter, beste collega’s. India en Pakistan hebben omwille van de regio Kasjmir drie oorlogen gevoerd. Dit doet me sterk denken aan de strijd tussen Duitsland en Frankrijk om de regio Elzas-Lotharingen, waar we ons nu bevinden. Ook hier werden drie oorlogen gevoerd. Duitsland en Frankrijk hebben echter na de Tweede Wereldoorlog besloten de confrontatie te overstijgen en van samenwerking de basis van hun beleid te maken. Het succes van dit beleid zien we vandaag in de Europese Unie.</p>
      <p sl="de">De socialistische fractie zou graag zien dat ook India en Pakistan van samenwerking de basis van hun beleid maken en confrontatie achter zich laten. De mensen in de regio Kasjmir zouden daarbij zeer gebaat zijn en de hele regio zou opbloeien. Ik geloof dat de SAARC een gelijkaardig succesverhaal zou kunnen worden als de EU.</p>
      <p sl="de">Vrede gedijt natuurlijk het best op plaatsen waar democratie heerst. In dit verslag hebben we zeer veel kritiek op de afwezigheid van democratie, of het democratische deficit in de regio Kasjmir, en op de vele schendingen van de mensenrechten. De mensen lijden, aan beide kanten van de controlepost. Alle betrokkenen moeten dus opgeroepen worden om eindelijk democratie en respect voor de mensenrechten in te voeren.</p>
      <p sl="de">We zien dat er enorm veel geweld is in deze regio. Tachtigduizend mensen zijn gedood en er is geweld binnen de regio, maar ook infiltratie van buiten. Gewelddadige groepen mogen niet meer over de grenzen in de regio terecht komen. We vragen het leger natuurlijk ook om de mensenrechten te respecteren. Verder vragen we de mensenrechtencommissies om in beide landen inbreuken te vervolgen en voor de rechtbank te brengen. Het ontvoeren, martelen en doden van mensen mag niet zonder gevolgen blijven.</p>
      <p sl="de">We geloven dat de Europese Unie zich moet inzetten voor de ecologische en economische heropbouw. Op het vlak van humanitaire hulp is veel gebeurd. Dat heb ik zelf kunnen vaststellen. Dit engagement moet blijven bestaan. Dit verslag is kennelijk wereldwijd het eerste verslag over Kasjmir. Ik bedank de rapporteur voor haar moed om bepaalde zaken in het verslag te zetten. Maandenlang hebben we gestreden. Ik geloof dat dit verslag een hulp is voor de mensen in de regio en ook een hulp voor het vredesproces tussen India en Pakistan.</p>
    </intervention>
    <intervention id="4-015" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">namens de ALDE-Fractie. – Allereerst wil ik mevrouw Nicholson feliciteren met haar omvattende en belangrijke verslag. Ik weet dat er een grote druk op haar schouders lag, maar zij was daar tegen bestand. Ik weet dat het voor een Britse afgevaardigde niet gemakkelijk is zich afzijdig te houden van aanknopingspunten met de binnenlandse politiek, maar ook dit is haar gelukt. Hiervoor verdient zij alle respect en haar verslag kan dan ook op mijn steun rekenen.</p>
      <p sl="hu">De Europese Unie heeft een zware verplichting op zich genomen wat betreft het verlichten van de schade die door de aardbeving in Kasjmir is veroorzaakt. We hebben steun toegezegd van 100 miljoen euro, en de komende jaren ondersteunen we Pakistan met een bedrag van 270 miljoen euro en India met 470 miljoen euro in het kader van ontwikkelingshulp. Dat betekent dat we een morele basis hebben om onze mening te uiten in deze kwestie.</p>
      <p sl="hu">Het vervult ons met bezorgdheid dat aan beide kanten van de line of control ernstige schending van de mensenrechten heeft plaatsgevonden. Maar het is zeer bemoedigend dat de Indiase minister-president Singh een beleid van nultolerantie heeft afgekondigd, en er is de afgelopen jaren zichtbaar vooruitgang geboekt in de door India gecontroleerde gebieden. Ditzelfde verwachten we ook van Pakistan.</p>
      <p sl="hu">Ook verwachten we van Pakistan dat er veel daadkrachtiger wordt opgetreden tegen extremisten en terroristen en dat deze personen niet kunnen binnendringen in de gebieden die onder Indiase controle staan. Het conflict is geen eenvoudige grenskwestie en kan niet van vandaag op morgen worden opgelost. Het opbouwen van een vertrouwensband is de eerste voorwaarde voor de oplossing van het conflict.</p>
      <p sl="hu">Het verslag van barones Nicholson laat zien op welke terreinen de situatie moet worden verbeterd, met het scheppen van sociale en economische voorwaarden. Gezinshereniging moet mogelijk worden gemaakt. De handelsbetrekkingen moeten worden geïntensiveerd, de infrastructuur moet worden ontwikkeld, er moeten nieuwe onderwijsinstellingen en arbeidsplekken komen. Maar dit alles is niet genoeg. Het is nodig maar niet voldoende. Er moet een politieke dialoog tot stand komen tussen de Indiase regering, de Pakistaanse regering en het volledige spectrum van het politieke leven in Kasjmir, met alle machthebbers die bereid zijn af te zien van het gebruik van geweld.</p>
      <p sl="hu">Het is essentieel dat ook de bevolking van Kasjmir wordt betrokken bij de oplossing van dit probleem, want er kan geen duurzame oplossing worden gevonden voor de situatie in Kasjmir zolang hun vrij en democratisch gekozen leiders daar niet aan mogen deelnemen. Mijns inziens heeft India de afgelopen periode een grote flexibiliteit aan de dag gelegd en datzelfde verwachten we nu ook van Pakistan, aangezien we met beide landen belangrijke betrekkingen onderhouden. Beide landen zijn belangrijke partners en ons grootste belang is dat de twee landen eindelijk op vreedzame en constructieve wijze een punt kunnen zetten achter dit conflict en dat tot die tijd de besprekingen in een sfeer van vertrouwen en dialoog plaatsvinden.</p>
    </intervention>
    <intervention id="4-016" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mevrouw de Voorzitter, beste collega’s. Ik zou eerst de collega-rapporteurs willen bedanken die er mede voor gezorgd hebben dat dit moeilijke en zeer omstreden verslag toch duidelijk de kant van een compromis op kon gaan. We zijn een heel stuk opgeschoten. Ik denk echter dat we tijdens de stemming van vandaag nog enkele zaken moeten oplossen om van het verslag ook echt een verslag te maken dat het gemeenschappelijke doel dient. We willen India, Pakistan of wie dan ook niet beledigen, we willen Kasjmir helpen om deze regio om te vormen tot een regio van vrede en welvaart, waarin ecologie en mensenrechten gerespecteerd worden. We kunnen hiertoe vandaag een belangrijke bijdrage leveren wanneer we allemaal onszelf overstijgen en naar de kern van het probleem gaan kijken. Het gaat om een verslag over Kasjmir, niet om een verslag over India of Pakistan. We hebben het recht om vergelijkbare verslagen te schrijven.</p>
      <p sl="de">Ik zou er op willen wijzen dat veel kritiek over India of Pakistan in het verslag zonder twijfel terecht is. Over het voorbeeld van Pakistan kan ook nog heel veel gezegd worden. Maar dit is niet de plaats voor een debat over Pakistan, het gaat om een debat over Kasjmir. Kasjmir is in de geschiedenis altijd een brug of een centraal knooppunt geweest tussen het Nabije Oosten, Centraal-Azië en Zuid-Azië. Deze regio, die fans van rockmuziek zelfs kennen uit een nummer van Led Zeppelin, kan opnieuw een regio worden waarin mensen uit alle delen van Kasjmir in vrede en welvaart kunnen samenleven. Laten we hiertoe vandaag een bijdrage leveren. Dit is de beste bijdrage tegen terrorisme die we kunnen leveren. De regio heeft niet geen extra militaire kracht nodig. De regio heeft minder wapens en minder soldaten nodig. Dit Parlement zal vandaag een signaal uitsturen naar India en Pakistan, dat ze verder moeten gaan op het pad naar de vrede en alles moeten doen om de grens minder belang te geven opdat Kasjmir op een dag een regio van welvaart en vrede mag worden.</p>
    </intervention>
    <intervention id="4-017" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Voorzitter, lange tijd is vanuit Europa beslist hoe andere delen van de wereld moesten worden bestuurd. Een van de gevolgen hiervan is dat alle staten in een groot deel van Zuid-Azië werden samengevoegd tot een enorm Brits koloniaal rijk. Ten dele werd dat rechtstreeks bestuurd door koloniale ambtenaren, maar voor een ander deel was er ook onrechtstreeks bestuur. Daar regeerden erfgenamen van traditionele vorsten die aan zich aan het koloniale oppergezag hadden onderworpen.</p>
      <p sl="nl">In 1947 werd de keuze voor de toekomst van de door die vorsten bestuurde voormalige staten overgelaten aan de voorkeur van deze vorsten zelf. Zij konden zich aansluiten bij een van de twee in dat jaar onafhankelijk geworden nieuwe staten waarin het koloniale rijk werd opgedeeld: het grote seculiere India en het kleine islamitische Pakistan, dat toen ook nog Bangladesh omvatte. Herstel van de onafhankelijkheid van de voormalige staten werd uitgesloten en een volksstemming over de keuze tussen India en Pakistan werd niet gehouden.</p>
      <p sl="nl">In de meeste gebieden heeft dat geen onoverkomelijke problemen opgeleverd. Omdat de voorkeur van de vorst en van de meeste inwoners samenviel. Juist in Kasjmir was dat niet het geval. De bevolking zou waarschijnlijk gekozen hebben voor Pakistan en de vorst koos voor India. Dit verklaart de problemen in de afgelopen 60 jaar.</p>
      <p sl="nl">India is weliswaar de grootste democratie ter wereld, maar die democratie wordt ernstig beschadigd, doordat een groot deel van Kasjmir behoort tot het grondgebied van India. Zonder steun van de meerderheid van de inwoners, kan Kasjmir alleen door leger en politie onder controle van India worden gehouden.</p>
      <p sl="nl">Zo kan de democratie daar niet volwaardig functioneren. India heeft grote voordelen als seculiere democratie, waardoor het zich gunstig onderscheidt van Pakistan, waar religieuze fanatici en militairen vanouds een veel te grote invloed hebben. Die voordelen van India zijn nu voor de inwoners van Kasjmir juist niet waarneembaar.</p>
      <p sl="nl">In de contacten tussen de Europese Unie en India moeten we dat probleem niet verzwijgen, maar er aandacht voor vragen. Die aandacht miste ik in de oorspronkelijke tekst van de rapporteur. Die was zeer sterk gericht op drie elementen: herstel na de aardbeving, versterking van de betrekkingen van de Europese Unie met India en een betere verstandhouding tussen de leiders van India en Pakistan door middel van meer handel en verkeer.</p>
      <p sl="nl">Daarentegen speelde het volk van Kasjmir geen rol. Het reeds langdurig bestaande streven naar een referendum over de toekomst en de internationale bijval daarvoor bleven nadrukkelijk buiten beschouwing. Het ziet er inmiddels naar uit dat het eindresultaat evenwichtiger zal zijn.</p>
    </intervention>
    <intervention id="4-018" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie . – Voorzitter, “vredesopbouw in Kasjmir” – onder dit motto staat de Kasjmir-EU-week begin juni. Gezien de mensenrechtenschendingen in het gebied, is dit een belangrijk initiatief. Aan beide zijden van de controlelijn is hulp nodig. Denk alleen al aan de acties van militante groepen zowel in de Indiase staat Jammu en Kasjmir als in het Pakistaanse deel Azad Kasjmir. Het is noodzakelijk dat de Europese hulp aan alle slachtoffers binnen Kasjmir geboden wordt.</p>
      <p sl="nl">Humanitaire hulp betekent echter geen politieke inmenging. De Verenigde Naties ondervonden begin mei, dus deze maand, nog dat hulpoperaties moeilijk liggen in het gebied. 83 medewerkers moesten worden geëvacueerd. Plaatselijke groeperingen die geen wederopbouwprojecten in de wacht hadden gesleept, zouden de bevolking tegen de Verenigde Naties hebben opgezet, aldus een VN-woordvoerder.</p>
      <p sl="nl">Ook de rapporteur merkt terecht op dat de Europese Unie niet gevraagd is om als externe bemiddelaar in het conflict in Kasjmir op te treden. De plaats die de SAARC binnen het verslag krijgt, steekt evenwel schril af tegen dit standpunt. De waarde van internationale interventie, hulp en bemiddeling moet de EU niet uit het oog verliezen. Het is een omissie dat deze waarde zo mager onderkend wordt in dit verslag. Raad en Commissie, hoe denkt u uw hulp te verwezenlijken in relatie tot alle Kasjmiri's en de Aziatische regionale partners?</p>
    </intervention>
    <intervention id="4-019" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">namens de ITS-Fractie . – Voorzitter, het spreekt voor zich dat de Europese Unie een betekenisvolle bijdrage zal moeten leveren om het vredesproces in Kasjmir te steunen. Het is belangrijk dat er gepraat wordt en gepraat blijft worden tussen alle betrokken partijen.</p>
      <p sl="nl">Sta mij toe om slechts één van de vele aspecten aan te raken, namelijk het terrorismeprobleem. Het is een feit dat vele terreuracties in de regio uitgevoerd worden door groepen die vanuit Pakistan opereren of die vanuit Pakistan gesteund worden. Lashkar e-Tayyiba en Hizb ul-Mujahedin zijn daar twee voorbeelden van. President Musharraf heeft zich al meermaals geëngageerd om het terrorismeprobleem aan te pakken, maar ik vrees dat hij nog een heel lange weg heeft af te leggen.</p>
      <p sl="nl">Hetzelfde kan gezegd worden van het extreme islamisme dat op grootschalige manier gepropageerd wordt via de beruchte Madrassascholen. Indien Pakistan er niet in slaagt om dat probleem onder controle te krijgen, maakt het vredesproces op langere termijn geen enkele kans. De Europese Unie mag zich dan ook niet langer tevreden stellen met beloftes vanuit Pakistan, maar moet ook wel concrete daden verwachten.</p>
    </intervention>
    <intervention id="4-020" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik ben zeer ingenomen met dit debat van vanmorgen. Het is het hoogtepunt van een lang proces dat begon in maart 2000 toen het Parlement met een overweldigende meerderheid een feitenverslag over de kwestie-Kasjmir aannam. Daarmee is het niet langer alleen een Brits probleem, maar wordt het steeds meer als een Europees probleem gezien, zoals blijkt uit ons debat van vanmorgen. Er zijn in de commissie heftige discussies gevoerd en nu hebben we een evenwichtiger verslag dan toen we vanmorgen begonnen. Er zijn zo’n 450 amendementen ingediend, waarvan er zo’n 180 nu in dit verslag zijn opgenomen. Daarmee is het verslag dus flink herzien.</p>
      <p sl="en">Er blijven een aantal terreinen waar ik niet gelukkig over ben, in het bijzonder als het gaat om amendement 21 waarin verwezen wordt naar de kwestie van de met machines leesbare Pakistaanse paspoorten. Voor zover ik begrijp speelt dat in Azad Jammu en Kasjmir helemaal niet. We moeten oppassen dat we ons in het verslag wel bij de feiten houden. Er zijn echter drie amendementen die ik in het bijzonder onder de aandacht van mijn collega’s wil brengen en die ik zal steunen. Het eerste is namens mijn fractie ingediend door de heer Tannock – die ik daarvoor wil bedanken – en heeft betrekking op het feit dat het, om een klimaat van vertrouwen en goodwill te kweken, van vitaal belang is om alle belemmeringen en obstakels voor alle Kasjmiri om zich vrijelijk in heel Jammu en Kasjmir te bewegen, weg te nemen.</p>
      <p sl="en">Het tweede amendement heeft in het bijzonder te maken met de financiële aspecten van de aardbeving. We weten allemaal hoe verschrikkelijk het leed was. Er is een verzoek om meer middelen gedaan door de regering van Azad Kasjmir, maar ik begrijp dat deze nog geen volledig antwoord heeft gekregen. Daarom wordt in amendement 41 gevraagd om een duidelijk antwoord van de Commissie, zodat we weten waar we begrotingstechnisch aan toe zijn. Het derde en laatste amendement – amendement 55, dat we samen met mevrouw Lambert hebben ingediend – heeft betrekking op het aspect van de demilitarisering.</p>
      <p sl="en">In The Economist van 7 april staat een glashelder artikel, dat ik u allen aanbeveel. Er staat in dat er drie fundamentele redenen zijn waarom we nu moeten aandringen op demilitarisering. Ten eerste zijn er op dit moment onnodig veel militairen gestationeerd, in het licht van het feit dat het staakt-het-vuren al meer dan drie jaar in acht wordt genomen en de gevaren van militanten aanzienlijk zijn afgenomen. Ten tweede – en dit citaat uit The Economist zou in Kasjmir op zeer grote bijval kunnen rekenen – is er sprake van diepgaande vervreemding van het Indiase gezag, waardoor de terugtrekking van het leger door velen niet als de verdwijning van een beschermend schild zou worden beschouwd, maar als de opheffing van een onderdrukking. Ten derde zou de terugtrekking van troepen uit Kasjmir een stevige impuls geven aan de onverdroten toenadering tussen India en Pakistan.</p>
      <p sl="en">Tot slot zou ik, in navolging van een of twee andere collega’s, de aandacht willen vestigen op het werk van mijn collega, de heer Bushill-Matthews. Ik zal voor dit verslag stemmen, omdat er een positieve boodschap vanuit gaat en omdat de problemen waar de bevolking van Jammu en Kasjmir dagelijks mee te maken heeft, voor het voetlicht worden gebracht. We moeten deze aandacht vasthouden en zoveel mogelijk mensen in het proces betrekken om een oplossing te vinden voor het probleem van de Kasjmirse bevolking.</p>
    </intervention>
    <intervention id="4-021" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, de positieve manier waarop de Europese Unie omgaat met alle conflicten in de wereld en onze rol met betrekking tot Kasjmir zouden moeten inhouden dat wij het vredesproces ondeersteunen en het internationaal recht hoog houden. Onze eigen amendementen op dit verslag vanuit de Labourpartij waren toegespitst op verdere terugtrekking van de troepen aan weerszijden, uitbreiding van de ontwikkelingshulp en aanmoediging van de praktische betrokkenheid van de Kasjmirse bevolking zelf: een evenwichtige, constructieve, diplomatieke benadering.</p>
      <p sl="en">Toen ik in maart in Azad Jammu en Kasjmir was, tegelijk met de commissaris, ervoer ik meer openheid dan ooit: de Indiërs waren bereid te praten met de separatisten, beide regeringen waren optimistisch gestemd over hun composite dialogue en toen in februari die bom in een trein van New Delhi naar Lahore 68 levens eiste, volgde niet de gebruikelijke politiek van elkaar de schuld toeschuiven, maar een wederzijdse solidariteit om de terroristen die de bom geplaatst hadden te verslaan.</p>
      <p sl="en">De steun die de rapporteur van de Fractie Alliantie van Liberalen en Democraten voor Europa vanmorgen voor haar verslag claimt is evenwel alleen mogelijk doordat we in de parlementaire commissie geen steun hebben gegeven aan haar voorstellen om de handelsbetrekkingen met de ene partij te verbreken en die met de andere niet, om slechts aan één partij economische hulp te bieden, om de VN-resolutie teniet te doen ten gunste van zelfbeschikking en – het meest stuitende van alle voorstellen – om politieke munt te slaan uit de op vijf na ergste aardbeving in de geschiedenis van de mensheid.</p>
      <p sl="en">Ik wijs vandaag op amendement 58 van de Fractie Alliantie van Liberalen en Democraten voor Europa om de schuld voor het verijdelen van een volksreferendum aan een kant te leggen, en op amendement 5 van de Fractie van de Europese Volkspartij (Christen-democraten) en Europese Democraten om een volksreferendum in de toekomst tegen te houden. De afgevaardigden van Labour en de rest van de Sociaal-democratische Fractie in het Europees Parlement zullen tegen beide amendementen stemmen.</p>
      <p sl="en">Tot mijn spijt hebben we bij dit verslag een rapporteur gezien die beweerde het beginsel van primum non nocere – breng geen schade toe – te huldigen, maar die enkel schade heeft toegebracht. Ik waarschuw anderen met betrekking tot dit debat en onze stemming: spreek u vandaag niet uit voor India of voor Pakistan, maar spreek u uit voor Europa, voor vrede en voor mensenrechten. Daarmee zult u de bevolking van Kasjmir en de eer van dit Parlement een grotere dienst bewijzen.</p>
    </intervention>
    <intervention id="4-022" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik wil de commissaris bedanken voor zijn opmerkingen, Door de verschrikkelijke aardbeving van oktober 2005 werden de wereld de ogen geopend voor de wanhopige situatie van de Kasjmirse bevolking. Deze tragedie bood India en Pakistan een kans om een ramp om te zetten in vrede, en bood de internationale gemeenschap een vooruitzicht om zich in te laten met een tot dan toe afgesloten gebied.</p>
      <p sl="en">De Raad heeft benadrukt dat India en Pakistan een duurzame oplossing voor Jammu en Kasjmir moeten vinden, waarbij de wensen van alle inwoners van Kasjmir in aanmerking worden genomen. Dit is een rechtvaardige en verantwoorde benadering, die dit Parlement moet volgen als het constructief wil bijdragen aan het debat over Kasjmir.</p>
      <p sl="en">Omdat mijn fractie een fractie van liberalen is, wier voorvaders het begrip hebben vormgegeven, moet zij zich hartstochtelijk inzetten voor zelfbeschikking, zelfbeschikking en zelfbeschikking. Dit is door de VN vastgelegd als een onvervreemdbaar recht, dat door de Europese Unie wordt geëerbiedigd en beschermd. Het gaat om een democratisch proces dat wij als Parlement verplicht zijn te steunen.</p>
      <p sl="en">De EU moet haar steun geven aan de positieve ideeën die nu naar voren komen – systemen voor zelfbestuur, ontsluiting van grenzen en gezamenlijk bestuur aan weerszijden van de bestandslijn. Het is niet aan ons om opties uit te sluiten. We moeten er echter wel op aandringen dat bij de verkenning van de opties de Kasjmirse bevolking ten volle wordt geraadpleegd en we moeten, als de omstandigheden dat toelaten, steun geven aan hun streven om over hun eigen lot te beschikken door middel van een democratisch volksreferendum. Gezien de geschiedenis van mensenrechtenschendingen is een duurzame oplossing onmogelijk als de straffeloosheid niet wordt opgeheven en als niet wordt gezorgd dat de mensenrechten de bouwstenen van de vrede zijn. India en Pakistan zijn nu allebei lid van de VN-Mensenrechtenraad en lidmaatschap brengt een verantwoordelijkheid met zich mee het initiatief te nemen.</p>
      <p sl="en">Vrouwen en kinderen hebben onder het conflict en de aardbeving het zwaarst geleden. Vrouwen zijn weduwen geworden en kinderen wezen. Allemaal vechten ze om een nieuw bestaan op te bouwen. De EU moet door middel van haar economische en handelsbetrekkingen met zowel India als Pakistan, op de korte termijn de kwetsbaarsten beschermen en op de lange termijn hun levensonderhoud zeker stellen. De grootste ramp bij de aardbeving was het verlies van een hele generatie Kasjmiri. Wij moeten rouwen om hun dood. Voor de overgeblevenen moeten wij ons in de eerste plaats richten op vrede, rechtvaardigheid en zelfbeschikking voor de aankomende generatie Kasjmiri.</p>
    </intervention>
    <intervention id="4-023" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mevrouw de Voorzitter, ik ben het eens met alles wat mijn collega, de heer Karim, zojuist zei, met name dat zelfbeschikking van cruciaal belang is – te meer voor volkeren die door de geschiedenis uiteengedreven zijn.</p>
      <p sl="en">We zijn het ermee eens dat de voorwaarden om een volksreferendum te kunnen houden op dit moment nog niet zijn vervuld, maar ze moeten niet worden losgelaten. Onze amendementen 18 en 56, ingediend met collega’s van de Fractie Alliantie van Liberalen en Democraten voor Europa, zijn dan ook van cruciaal belang voor ons.</p>
      <p sl="en">Dit conflict in Kasjmir heeft de wereld dichter bij een kernoorlog gebracht dan wat ook sinds de jaren zestig. Daarom is het ontzettend belangrijk voor ons allemaal in dit Parlement. Of onze landen er nu historisch bij betrokken zijn of niet, de EU heeft er absoluut een belang in. We verwelkomen de vertrouwenwekkende maatregelen. Het milieu is een bron van gemeenschappelijke zorg voor volkeren aan weerszijden van de bestandlijn en kan een waardevol aanknopingspunt voor vrede zijn. De betrekkingen moeten op alle niveaus genormaliseerd worden, van de mensen zelf tot de politiek, met de “zachte grenzen” als tussentijdse maatregel.</p>
    </intervention>
    <intervention id="4-024" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Dank u wel, mevrouw de Voorzitter. Het conflict in Kasjmir heeft de afgelopen decennia duizenden levens geëist; duizenden gezinnen zijn een gezinslid kwijtgeraakt en duizenden mensen hebben zich gedwongen gezien hun land te ontvluchten om elders een beter leven te vinden. We kunnen het er, naar ik meen, dan ook allemaal over eens zijn dat de Europese Unie hoognodig alles in het werk moet stellen om een duurzame oplossing te bewerkstelligen waardoor het geweld ophoudt, een oplossing die voor alle betrokkenen gunstig is. Natuurlijk zal niemand ontkennen dat dit na jaren van onveiligheid, bloedvergieten en geschonden beloften geen gemakkelijke opgave is, zelfs al lijkt er op officieel niveau overeenstemming te bestaan. We moeten er nochtans voor zorgen dat wat we tot nu toe hebben bereikt, niet verloren gaat, en er bovendien op toezien dat de permanente dialoog tussen India en Pakistan onze onvoorwaardelijke en volledige ondersteuning krijgt. Beide landen moeten de kans krijgen om hun vertrouwenwekkende maatregelen door te zetten en om mensen in staat te stellen de bestandslijn over te steken. Na zoveel jaren van verdeeldheid kon deze stap op grote instemming rekenen. Ik ben er zeker van dat de Europese Unie ieder initiatief dat tot vrede kan leiden, zal steunen, ook al kan dit uitlopen op een langzaam en langdurig proces. Zoals de commissaris al zei: vanuit humanitair oogpunt moeten we ervoor zorgen dat de mensen in vluchtelingenkampen alle humanitaire hulp krijgen die ze nodig hebben, vooral na de verwoestende aardbeving die voor zoveel mensen verschrikkelijke gevolgen heeft gehad. De hulp moet worden opgevoerd en de kampen die al zo lang bestaan moeten een zekere officiële status krijgen. Ik roep alle Indiase en Pakistaanse autoriteiten met klem op om hun verplichtingen na te komen en de bevolking van Kasjmir te waardigheid te gunnen die zij verdient, want iedere individu op deze wereld heeft recht op die waardigheid. Ten slotte, maar daarom niet minder belangrijk, denk ik dat we actie moeten ondernemen om de unieke geschiedenis van deze bevolking te beschermen. De Indiase, Pakistaanse, en Kasjmirse bevolkingsgroepen moeten zich richten op de factoren die hen binden. Alleen op die manier heeft het vredesproces kans van slagen. En dan wil ik tot slot nog graag de rapporteur bedanken voor al het werk dat zij in dit verslag heeft gestoken om het succesvol te maken.</p>
    </intervention>
    <intervention id="4-025" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik wil barones Nicholson of Winterbourne graag feliciteren met haar werk aan wat nu al een van de meest spraakmakende initiatiefverslagen van dit Parlement is.</p>
      <p sl="en">Toen ik in december jongstleden de delegatie naar Pakistan leidde, werd dit verslag bijna overal met ons aan de orde gesteld. Ik heb de totstandkoming van het verslag nauwlettend gevolgd en ik ben me ten volle bewust van de uitdagingen die gelegen zijn in de openbaarmaking van de basisfeiten inzake deze kwesties. Ik weet zeker dat het op termijn een gezaghebbend verslag over dit onderwerp zal worden.</p>
      <p sl="en">Ook ik heb een deel van het gespleten Kasjmir bezocht en de situatie van de Kasjmirse bevolking gaat mij aan het hart, vooral na de rampzalige gevolgen van de aardbeving. In dit verslag wordt ook voor het eerst de aandacht gevestigd op de heersende omstandigheden, niet alleen in Kasjmir maar ook in de Noordelijke Gebieden. Toen ik in Pakistan was, heb ik veel mensen ontmoet die een sterk verlangen naar meer democratie en meer inspraak aan den dag legden. Ik hoop dat ook dat dit verslag in de nabije toekomst onder andere zal resulteren in meer democratie en sterkere democratische structuren, met name in Gilgit en Baltistan,.</p>
      <p sl="en">Een van de kwesties die de meeste onenigheid gaf onder de leden van dit Huis, was de kwestie van het volksreferendum. Ik ben evenwel ingenomen met de consensus die hierover in het verslag tot stand is gebracht. Er zij op gewezen dat in de VN-resolutie waarin werd opgeroepen tot het houden van een volksreferendum, duidelijk werd aangegeven dat dit pas zou moeten gebeuren als de voorwaarden hiervoor zijn vervuld. Het valt dan ook te betreuren dat de voorwaarden waaronder dit zou kunnen gebeuren, vooralsnog niet zijn vervuld.</p>
      <p sl="en">Als oud-ondervoorzitter van de Delegatie voor de betrekkingen met de landen in Zuid-Azië en met de Associatie voor Regionale Samenwerking in Zuid-Azië en huidig voorzitter van de Delegatie voor de betrekkingen met India zie ik in dat deze kwestie de beide buurlanden en de gehele regio in hun ontwikkeling heeft belemmerd. Daarom juich ik de vertrouwenwekkende maatregelen waarop zowel India als Pakistan zich de afgelopen paar jaar hebben toegelegd, van harte toe. Ik druk hen op het hart deze lijn voort te zetten, met zachte grenzen en meer handel, want dit heeft al vruchten afgeworpen als het gaat om de welvaart in de regio. Ik hoop oprecht dat dit uiteindelijk verbeteringen op alle fronten zal opleveren voor de bevolking van Kasjmir.</p>
    </intervention>
    <intervention id="4-026" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, dit verslag gaat over de huidige en toekomstige vooruitzichten voor de Kasjmirse bevolking. Dat mogen we niet uit het oog verliezen. Dit verslag gaat niet over India en niet over Pakistan. Ik ben blij dat het verslag binnen de commissie aanzienlijk gewijzigd is. Ik heb echter nog verdere wijzigingen voorgesteld en veel van de door mijn fractie ingediende amendementen – niet alle – zijn amendementen waarvan ik hoop dat u ervoor kunt stemmen.</p>
      <p sl="en">In amendement 18 wordt het volk van Kasjmir opgeroepen om in de toekomst zijn recht op zelfbeschikking uit te oefenen door middel van een referendum. Dit is mijns inziens de kern van de zaak. Ik vind dat alle mensen het recht moeten hebben om over hun eigen toekomst te beschikken. De bevolking van Kasjmir vraagt daar al vele jaren om. Zestig jaar geleden zijn de resoluties door de VN goedgekeurd, en nog altijd zijn ze niet ten uitvoer gebracht. Hoe kan het dat wij zo selectief zijn als het erom gaat aan welke VN-resoluties we ons houden? Ik zou echter willen dat we verder gingen en dat als er een referendum wordt gehouden, er drie opties worden voorgelegd: bestuur door India, bestuur door Pakistan, of onafhankelijkheid. Vandaar amendement 57.</p>
      <p sl="en">Een ander punt waarop ik moeite heb met dit verslag, – hoewel dat nu al veel beter is dan eerst –, is dat het zich sterk lijkt toe te spitsen op de tekortkomingen van de Pakistaanse regering binnen Pakistan, in plaats van dat wordt gekozen voor een evenwichtige benadering van de fouten die zowel India als Pakistan over het geheel genomen in Jammu en Kasjmir hebben gemaakt.</p>
      <p sl="en">Tot slot moeten we voortbouwen op de positieve stappen die zowel India als Pakistan gezet hebben, en deze niet tegenwerken. Er is echter geen enkele oplossing mogelijk zonder dat de Kasjmirse bevolking zelf het laatste woord heeft.</p>
    </intervention>
    <intervention id="4-027" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, bij internationale mensenrechtenorganisaties staat Kasjmir al 56 jaar onafgebroken te boek als een van de meest explosieve gebieden ter wereld. De burgerbevolking leeft onder dramatische omstandigheden en moet het zonder hulp en bescherming van de internationale gemeenschap stellen. Er wordt aanhoudend gevochten in Kasjmir. Volgens mensenrechtenorganisaties zijn er sinds het uitbreken van de opstand van de moedjahedin in 1989 meer dan dertigduizend burgers om het leven gekomen.</p>
      <p sl="pl">Wij Europese democratieën hebben vrijheid en dialoog, vooral op religieus gebied, zo hoog in het vaandel staan. Daarom zou Kasjmir ons een knagend geweten moeten bezorgen, maar wij lijken het drama van de burgerbevolking niet op te merken of te veronachtzamen. De Europese Unie moet zich hard maken voor het verspreiden en ondersteunen van democratie, en daartoe alle middelen aanwenden. Dit geldt vooral voor gebieden die al jarenlang verscheurd worden door gewapende conflicten van religieuze of etnische aard.</p>
      <p sl="pl">India en Pakistan voeren momenteel gesprekken over Kasjmir, die helaas waarschijnlijk weinig vruchten zullen afwerpen. In dat licht bezien is het juist nu onontbeerlijk dat de Europese Unie nadrukkelijker betrokkenheid bij de burgerbevolking toont. De Europese Unie heeft de Oranjerevolutie gesteund en zich solidair verklaard met Aleksander Milinkevitsj door hem de Sacharovprijs toe te kennen. Nu moet ze zich ook inzetten voor het vredesproces in Azië.</p>
      <p sl="pl">We moeten niet vergeten dat juist Azië in de toekomst de grootste economische partner van de Europese Unie zal zijn, gezien zijn natuurlijke hulpbronnen en arbeidspotentieel. Het veronachtzamen van conflicten is een vorm van onwetendheid en gemakzucht die we ons in de eenentwintigste eeuw niet meer kunnen permitteren. Nu zijn we immers op de hoogte van het grote risico dat onwetendheid en gemakzucht uiteindelijk kunnen ontaarden in massavernietigingswapens.</p>
    </intervention>
    <intervention id="4-028" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">Ik wil iedereen bedanken voor het feit dat er uiteindelijk een acceptabel compromis is bereikt. India, Pakistan en Kasjmir is voor mij als Zweedse sociaaldemocraat en EU-parlementariër geen traditionele kwestie, maar mijn betrokkenheid wordt groot wanneer ik het eerste ontwerp lees en hoor hoe de woordvoerders van de verschillende partijen, vooral die van Groot-Brittannië, debatteren.</p>
      <p sl="sv">Onze opdracht is niet in het verleden te leven of stelling te nemen voor of tegen India en Pakistan. Wij hebben een verantwoordelijkheid voor wat er in Kasjmir gebeurt en voor de mensenrechtensituatie daar. Onze opdracht als Europarlementariërs is om te kijken of we een rol kunnen spelen om daarna onze steun en ervaring aan te bieden om op die manier het conflict in Kasjmir te helpen oplossen.</p>
      <p sl="sv">Wat er gebeurt en al zo lang gaande is, is een schandaal. Ik vind dat twee geciviliseerde landen als India en Pakistan een grotere gemeenschappelijke verantwoordelijk moeten kunnen nemen, een tijdschema voor concrete resultaten moeten uitwerken en natuurlijk elkaar moeten helpen terrorisme te bestrijden. Als dat niet gebeurt, moeten de VN en de EU serieuzer dan voorheen ingrijpen. De strategie van de EU is druk uitoefenen via verdragen, steun en contacten. Ik had gehoopt dat we verder waren gekomen en dat we bereid zouden zijn geweest een referendum te ondersteunen, maar ik zie in dat we nog niet zover zijn.</p>
      <p sl="sv">De wensen van Kasjmir moeten leidend zijn voor onze toekomstige samenwerking en voor degenen die verantwoordelijkheid op zich willen nemen voor de regio. Ik wil iedereen aansporen niet in termen van prestige te denken, maar in termen van vrede, en niet vanuit de geschiedenis maar in het heden en de toekomst. En zoals de heer Leinen zei: als Frankrijk en Duitsland vrede in Europa konden scheppen in Europa en de EU konden oprichten, ben ik ervan overtuigd dat India en Pakistan het in zich hebben om voor vrijheid en vrede in Kasjmir te zorgen.</p>
    </intervention>
    <intervention id="4-029" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie. – Mevrouw de Voorzitter, de Commissie wil graag benadrukken dat zij gelooft dat er nu nieuwe hoop is dat een oplossing voor de kwestie-Kasjmir dichterbij gebracht kan worden.</p>
      <p sl="en">Wij menen dat beide zijden signalen hebben afgegeven die flexibeler overkomen dan die in het verleden. Niettemin verwachten wij eerder een langzaam en stapsgewijs proces dan snelle resultaten. Het is evenwel van belang – en de rapporteur laat daar in haar verslag geen twijfel over bestaan – dat de sleutel tot een oplossing voor dit conflict gelegen is in de politieke aspiraties van de bevolking aan beide zijden en van beide landen.</p>
      <p sl="en">De Europese Unie zal het verzoeningsproces tussen India en Pakistan blijven steunen en de Commissie op haar beurt is volkomen bereid om via haar verschillende samenwerkingsprogramma’s bijstand te blijven leveren aan de regio. In antwoord op de heer Elles: we hebben al besloten tot het verstrekken van 50 miljoen euro voor wederopbouwwerkzaamheden, waarvan we denken dat deze wel enige jaren in beslag zullen nemen. We hebben van geen van beide regeringen verdere aanvragen ontvangen voor meer middelen, maar we staan open om te zijner tijd hierover in gesprek te gaan wanneer dergelijke aanvragen binnenkomen.</p>
      <p sl="en">Dit programma zal ook helpen de economische ontwikkeling en behoorlijk bestuur in beide landen te herstellen. Dat is de voornaamste en fundamentele voorwaarde om een duurzame oplossing te vinden voor de situatie in Kasjmir.</p>
    </intervention>
    <intervention id="4-030" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-031" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Kasjmir heeft heel wat te verduren gehad, met als meest recente ramp de verwoestende aardbeving. Soms levert een ramp nieuwe hoop op, en zo hebben zowel India als Pakistan na de aardbeving een streven tot samenwerking aan den dag gelegd om de Kasjmirse bevolking een beter leven te geven. We moeten alle partijen aansporen om verder te gaan met de vertrouwenwekkende maatregelen en het instellen van “zachte grenzen”. India moet de verstikkende invloed van zijn troepen in Kasjhmir verminderen en Pakistan moet het terrorisme blijven aanpakken. Als de tijd rijp is, moeten de inwoners van Kasjmir een stem krijgen om over hun toekomst te beschikken.</p>
    </intervention>
  </section>
  <section id="creitem5" title="5. Via Baltica (debat)">
    <intervention id="4-033" speaker_id="1237" name="Mechtild ROTHE" is_mep="True" mode="spoken" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="nl">Aan de orde is de verklaring van de Commissie over Via Baltica.</p>
    </intervention>
    <intervention id="4-034" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . Namens de Commissie en in de plaats van mijn collega, commissaris Dimas, die vandaag wegens ernstige gezondheidsproblemen niet aan het debat kan deelnemen, zou ik een inleiding willen geven over de situatie en willen toelichten waarom de Commissie beroep heeft aangetekend bij het Hof.</p>
      <p sl="en">De Poolse autoriteiten hebben het licht op groen gezet voor de aanleg van de ringweg rond Augustów, die het unieke Rospudadal in een bosrijk Natura 2000-gebied doorsnijdt, hoewel er eerder al inbreukprocedures waren ingeleid. Op 15 december 2006 is een schriftelijke aanmaning aan Polen gestuurd, onder andere over de ringweg rond Augustów, terwijl de Poolse autoriteiten op 2 en 9 februari 2007 het besluit hebben uitgevaardigd dat de werkzaamheden konden beginnen.</p>
      <p sl="en">Het Rospudadal is het laatste veensysteem van zijn soort in Europa. Daarom is de Commissie van mening dat, als het project in zijn huidige vorm wordt uitgevoerd, dit een inbreuk zou vormen op de vogel- en habitatrichtlijnen. Op 28 februari 2007 heeft de Commissie een urgent met redenen omkleed advies uitgebracht waarin Polen werd verzocht om zich binnen een week naar de communautaire milieuwetgeving te voegen. Niet tevreden gesteld door de reactie van de Poolse autoriteiten, heeft de Commissie op 21 maart besloten om de zaak aanhangig te maken bij het Hof van Justitie. Het besluit gaat vergezeld van een verzoek om tussentijdse maatregelen, hetgeen betekent dat de bouwwerkzaamheden moeten worden opgeschort tot het arrest in het hoofdgeding gewezen is, om te voorkomen dat onherstelbare schade wordt toegebracht aan het betreffende Natura 2000-gebied.</p>
    </intervention>
    <intervention id="4-035" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">namens de PPE-DE-Fractie. – Mevrouw de Voorzitter, om te beginnen is het misschien een goed idee dat we commissaris Dimas sterkte en spoedig beterschap toewensen.</p>
      <p sl="en">Verder zou ik tegen mijn Poolse vrienden willen zeggen dat we er niet opuit zijn om Polen te pesten. Vele andere lidstaten zijn eerder al door het Parlement en de Commissie onder druk gezet toen een ontwikkelingsplan mogelijk schadelijk was voor het milieu.</p>
      <p sl="en">In dit geval denk ik echter dat we met een ernstig geval te maken hebben, dat de wilskracht van de Commissie, het beleid en zeker ook dit Parlement op de proef zal stellen. We verwachten onherstelbare schade aan de habitats van een groot aantal soorten: arenden, spechten, auerhoenderen, wolven en lynxen. Ik ben blij dat de Commissie het initiatief heeft genomen om naar het Hof van Justitie te stappen en ik ben zeker blij met het daaropvolgende besluit om het Hof te verzoeken om een speciale procedure teneinde Polen dringend aan te manen de werkzaamheden te staken totdat het volledige eindarrest gewezen is. Dat is niet meer dan redelijk. De president van het Hof heeft dit verzoek op 18 april ingewilligd en ik hoop dat dit een heel sterk signaal is aan de Poolse autoriteiten die bij dit plan betrokken zijn. Het ziet er helaas naar uit dat Polen het naast zich neerlegt en, tenminste gedeeltelijk, doorgaat met de bouwwerkzaamheden aan twee van de projecten in Noordoost-Polen.</p>
      <p sl="en">Mijn verzoek aan de Commissie is dan ook om erop aan te dringen dat we serieus naar alternatieve routes kijken, want wij menen – en mijn commissie meent – dat er alternatieven zijn die veel beter zouden zijn voor het milieu. Wij menen dat deze alternatieven volledig onderzocht moeten worden, dat de strategische milieubeoordelingsprincipes moeten worden aangewend en dat we niet moeten instemmen met de verdere aanleg van deze verkeersroute voordat hieraan wordt voldaan.</p>
      <p sl="en">Ik hoop dat de commissaris deze boodschap aan haar collega zal overbrengen. Ik hoop dat dit zal zorgen dat hij zich beter voelt. Het zal zeker beter zijn voor het Poolse milieu als we ons aan de regels houden.</p>
    </intervention>
    <intervention id="4-036" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">namens de PSE-Fractie . – Voorzitter, mijn fractie steunt de Commissie in dit geschil met de Poolse regering.</p>
      <p sl="nl">De Europese Unie heeft met zijn milieurichtlijnen, zoals de habitatrichtlijn en de vogelrichtlijn, een essentiële stap gezet naar een duurzame ontwikkeling van ons continent. De richtlijnen zijn een groot succes. De gebieden waar zij gelden, zijn vaak onder te brengen onder Natura 2000. En dit Europese netwerk van beschermde natuurgebieden van de lidstaten vormt de spil van het milieubeleid van de EU en voor het behoud en herstel van de biodiversiteit. De bescherming van natuur en milieu wordt er enorm mee versterkt.</p>
      <p sl="nl">Dat gaat soms in tegen lokale en nationale pressie. Politici bezwijken gemakkelijk onder de druk van economische belangen op korte termijn, in plaats van moed te tonen voor een schoon milieu voor toekomstige generaties.</p>
      <p sl="nl">Natuurlijk is de Via Baltica van groot economisch belang. Niemand zal dat ontkennen. Het ontsluiten van Noord- en Oost-Europa, het leggen van verbindingen van de Baltische staten naar het westen van Europa: het is essentieel. De groei van welvaart en welzijn in Polen is in het belang van heel Europa.</p>
      <p sl="nl">Vandaar ook dat er miljarden euro van de Structuurfondsen in het land worden geïnvesteerd en iedereen begrijpt dat de inwoners van de stad Augustov graag willen dat de gevaarlijke, lawaaierige verkeersoverlast van vrachtwagens snel wordt weggenomen.</p>
      <p sl="nl">Er zal een omleiding moeten komen om het centrum van de stad heen. Maar ten koste waarvan? De Rospudavallei is een uniek gebied, een speciale beschermingszone overeenkomstig de vogelrichtlijn en bovendien hoort het gebied te vallen onder de Habitatrichtlijn vanwege zijn buitengewone waarde. Polen heeft een enorme rijkdom aan natuur, met een landschap van buitengewone schoonheid. Die rijkdom is ook cruciaal voor de economische toekomst van Polen.</p>
      <p sl="nl">In Nederland hadden we zo'n situatie nog niet eens zo lang geleden, met de bouw – die tegengehouden is – van een nieuwe snelweg door een stuk van het Naardermeer. Het Naardermeer is het oudste natuurreservaat van ons land. Het valt onder de Europese vogelrichtlijn. Die situatie is zeer vergelijkbaar met dit Poolse natuurgebied van de Via Baltica.</p>
      <p sl="nl">De Commissie heeft er terecht voor gekozen om de Poolse regering te waarschuwen tegen de aanleg van dit stuk snelweg. Polen heeft als Europese lidstaat de verplichting om de Rospudavallei te beschermen. De Poolse regering heeft weliswaar maatregelen voorgesteld die de vernietiging van een deel van het natuurgebied moeten compenseren, maar die compensatie is onvoldoende.</p>
      <p sl="nl">Het onderzoek naar mogelijke alternatieve routes is onvolledig uitgevoerd. Er zijn andere routes denkbaar die zouden voorkomen dat er onherstelbare schade aan het gebied wordt toegebracht.</p>
      <p sl="nl">De Commissie verzoekschriften van het Europees Parlement zal half juni een onderzoeksmissie sturen die de klachten zal onderzoeken van Poolse burgers die tegen de verwoesting van de vallei zijn.</p>
      <p sl="nl">We zullen alle partijen horen, we zullen alle argumenten wegen, maar een ding staat voorop: de Via Baltica mag een van Europa's mooiste natuurgebieden niet aantasten. En de aanleg van deze weg mag niet in strijd zijn met de Europese milieuwetten, die ook Polen heeft ondertekend. Pacta sunt servanda : verdragen moeten worden nageleefd.</p>
    </intervention>
    <intervention id="4-037" speaker_id="28296" name="Paweł Bartłomiej PISKORSKI" is_mep="True" mode="spoken" nationality="Poland" birth_date="25-02-1968" birth_place="Warszawa" p_group="Group of the European People's Party (Christian Democrats) and European Democrats" m_state="PL">
      <p sl="pl">namens de ALDE-Fractie . – Mevrouw de Voorzitter, de kwestie over het wegenbouwproject Via Baltica en de Rospudavallei moeten we vanuit twee perspectieven bezien, die elkaar niet per definitie hoeven uit te sluiten.</p>
      <p sl="pl">Ten eerste moeten we rekening houden met het praktische perspectief van de mensen die in het gebied wonen en die gebruik maken van de autowegen. Dat zijn niet alleen Polen, maar ook inwoners van de Baltische landen en Scandinavië. Voor hen is het een reëel probleem waaraan we niet voorbij mogen gaan. Er zijn al veel dodelijke ongelukken op deze wegen geweest. Daarom verdienen deze mensen infrastructuur van de hoogste kwaliteit en moeten zij zich onder goede en veilige omstandigheden in het verkeer kunnen begeven.</p>
      <p sl="pl">Ten tweede hebben we te maken met het probleem dat we hier raken aan de verantwoordelijkheid van autoriteiten om beslissingen te nemen. Het klopt namelijk niet, zoals men probeert voor te spiegelen, dat er geen alternatieve route voor de autoweg mogelijk zou zijn. Er bestaat wel een alternatieve route die bovendien haalbaar is, mits politici daartoe bereid zijn. In Polen wordt er al jaren over deze kwestie gediscussieerd. Samen met een groep Poolse afgevaardigden van dit Parlement hebben wij er vorig jaar al aandacht voor gevraagd. We hebben toen een verzoek ingediend bij de Commissie en we hebben een beroep op de Poolse regering gedaan om deze investering op te schorten, omdat ze beter direct kan worden uitgevoerd in overeenstemming met de Europese normen.</p>
      <p sl="pl">We kunnen deze kwestie ook als een les beschouwen. In Polen is dit de eerste gebeurtenis van die aard die als precedent kan werken. Wij als afgevaardigden van het Europees Parlement en de Europese instellingen moeten heel duidelijk maken aan alle lidstaten dat zij investeringen voor het welzijn en de veiligheid van hun burgers goed moeten voorbereiden, zodat deze direct voldoen aan de eisen in de richtlijnen en tevens de natuur sparen.</p>
      <p sl="pl">Dat is haalbaar, want er is hier geen sprake van tegenstrijdigheid. Laat dit een duidelijke les zijn, waardoor wij als liberale fractie onze steun betuigen aan de volgende oplossing. De Via Baltica moet zo snel mogelijk worden aangelegd, maar tevens moet dit een keerpunt zijn, zodat we ons realiseren dat het niet de moeite loont te volharden in slechte beslissingen die het milieu ernstig schaden.</p>
    </intervention>
    <intervention id="4-038" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">namens de UEN-Fractie . – Dank u wel, mevrouw de Voorzitter en mevrouw Grybauskaitė. Allereerst zou ik willen zeggen dat, nu ik op de hoogte geraak van de geschiedenis van dit weggedeelte, ik, als Lets burger, sterk de indruk heb dat het al verscheidene jaren bekend is dat dit stuk weg gebouwd zou gaan worden. Mogelijk is de overeenkomst over de Natura 2000-gebieden door de vorige Poolse regering niet optimaal afgehandeld. Als gevolg daarvan echter leidt dit uitstel niet alleen voor Poolse ingezetenen tot overlast, in het bijzonder die in het Oosten, die dit stuk weg wellicht dagelijks gaan gebruiken, maar ook drie hele EU-lidstaten, te weten Estland, Letland en Litouwen. En het zijn niet alleen burgers die naar de EU reizen; de industrie heeft ook een aanzienlijk aandeel, aangezien er dagelijks 4 500 vrachtwagens door de stad Augustów rijden via dit stuk weg. Ik zou erg graag willen dat er een compromis wordt bereikt zodat de al vertraagde aanleg van deze weg niet nog verder wordt vertraagd. Ik vind het zorgelijk dat deze drie Baltische Staten feitelijk niet met een normale, moderne snelweg met de Europese Unie zijn verbonden.</p>
      <p sl="lv">Per spoor zijn deze drie Baltische Staten evenmin met de Europese Unie verbonden, want het lijkt erop dat het gedeelte van de Rail Baltica in deze regio op dezelfde problemen zal stuiten als het gaat om het voldoen aan de milieueisen. Deze drie Baltische Staten zijn zelfs niet bij de Pools-Litouwse grens met de Europese elektriciteitsmarkt verbonden. Ik doe een beroep op de Commissie en alle andere partijen, waaronder de Poolse regering, die binnen een redelijke termijn tot deze besluiten kunnen komen, om deze kwestie niet alleen vanuit het gezichtspunt van Polen en de Europese milieubelangen te bekijken, maar ook rekening te houden met de belangen van deze drie EU-lidstaten. Dank u wel.</p>
    </intervention>
    <intervention id="4-040" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">namens de Verts/ALE-fractie. – Mevrouw de Voorzitter, de Poolse regering daagt de Europese instellingen uit.</p>
      <p sl="es">De Europese milieuwetgeving moet worden toegepast. Als we een richtlijn inzake natuurlijke habitats hebben, dan moet die worden toegepast. De wijze waarop we met deze kwestie omgaan is van cruciaal belang. We moeten de communautaire wetgeving en de bepalingen voor de toepassing en het gebruik van Europese middelen voor grote infrastructuurprojecten serieus nemen. Anders verliezen deze normen geleidelijk aan alle betekenis.</p>
      <p sl="es">Ik heb zelf een bezoek aan de Rospuda-vallei kunnen brengen – een prachtig en uniek gebied. Ik kan u daarom verzekeren dat dit project absurd is. Het is technisch gezien vrijwel onmogelijk, aangezien een deel van het traject door een moerasgebied voert. Ik kan u bovendien verzekeren dat er ook duidelijk omlijnde alternatieven zijn die precies hetzelfde doel dienen als deze weg en daarbij minder kosten en gemakkelijker te realiseren zijn.</p>
      <p sl="es">Mensen in Augustów, Oost-Polen, die hinder ondervinden van zwaar verkeer, zijn pionnen in een politiek spelletje dat de Poolse regering speelt en dat andere onderwerpen als inzet heeft. Dit is een politieke uitdaging aan het adres van de Europese Commissie, waarbij ook andere zaken spelen. De inwoners van de regio en het milieu aldaar zullen daarvan uiteindelijk de slachtoffers worden.</p>
      <p sl="es">Daar komt bij dat het voorlopig onderzoek zich uitspreekt vóór alternatieven voor deze weg – en die lopen door de bossen. Ik doel hier op het strategisch milieuonderzoek dat door Scott Wilson, een zeer prestigieus internationaal consultancybureau, is uitgevoerd. Het is dus niet waar dat deze weg per se langs de Via Baltica en door de Rospuda-vallei hoeft te lopen en dat er geen andere mogelijkheid bestaat. Integendeel.</p>
      <p sl="es">Waar het hier om gaat, is of het Europees Parlement zich zelf en de Europese milieuwetgeving serieus neemt. Ik hoop dat de Europese Commissie voet bij stuk zal houden. Dat houdt in dat er geen middelen uit de regionale fondsen naar Polen kunnen worden overgemaakt totdat Polen begrijpt dat het lidmaatschap van de Europese club ook betekent dat je je aan de regels hebt te houden.</p>
    </intervention>
    <intervention id="4-041" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">namens de GUE/NGL-Fractie . – Voorzitter, de meeste in 2004 en 2007 toegetreden lidstaten van de Europese Unie hebben een goed ontwikkeld spoorwegnet.</p>
      <p sl="nl">Helaas is dat spoorwegnet de laatste 15 jaar ingekrompen en is er bezuinigd op het onderhoud. Bovendien ontvangen de oude spoorwegmaatschappijen voor hun exploitatietekorten veelal niet de vergoedingen van de staat waarop zij vooraf meenden te mogen rekenen. Nieuwe ondernemingen worden door die ervaring afgeschrikt om deel te nemen aan aanbestedingen. Daardoor is de kans groot dat het spoorwegnet steeds minder wordt gebruikt en dat het rollend materieel onbruikbaar wordt.</p>
      <p sl="nl">De grote voorsprong die deze landen op het gebied van spoorvervoer ten opzichte van het westen van Europa hadden, gaat zo verloren. Daardoor loopt ook hun milieu extra gevaar.</p>
      <p sl="nl">Minder spoor betekent niet dat er minder verkeer is. Om dat verkeer op te vangen, gaat nu alle aandacht naar investeringen in autosnelwegen. Die wegen bestonden daar ook 15 jaar geleden al, maar toen waren ze nog beperkt tot de allerdrukste routes, vooral rond de grote steden. In snel tempo komen er nu zulke wegen bij.</p>
      <p sl="nl">Uit een oogpunt van kostenbeperking wordt daarbij veelal onvoldoende rekening gehouden met de belangen van natuur en landschap. De kortst mogelijke route door als leeg beschouwde gebieden heeft de voorkeur en er is geen geld voor omleidingen, tunnels of wildviaducten.</p>
      <p sl="nl">Polen is niet het eerste of enige land dat daarmee te maken heeft. Ditzelfde probleem speelde jaren geleden al in de Tsjechische Republiek bij de verbinding vanaf Praag in de richting Dresden en ook in Bulgarije bij de verbinding van Sofia naar Thessaloniki.</p>
      <p sl="nl">De wijze waarop daar wordt omgegaan met waardevolle natuurgebieden trekt niet alleen de aandacht in het binnenland, maar ook in het buitenland. Internationale natuur- en milieuorganisaties vestigen er de aandacht op. Zij wijzen er ook op dat de Europese Unie medeverantwoordelijk wordt voor natuurvernietiging als zij zulke slechte projecten medefinanciert. Ik dring er al vele jaren op aan om in zulke gevallen iedere medeverantwoordelijkheid te weigeren.</p>
      <p sl="nl">Op 2 juli 2002 heeft commissaris Wallström als antwoord op mijn schriftelijke vragen verklaard dat Polen zijn plannen met de Via Baltica moet aanpassen. Ik herinner eraan dat het oorspronkelijke plan erin voorzag dat de Via Baltica buiten dit kwetsbare gebied om ging, maar dat die plannen later zijn herzien om andere steden beter te kunnen bedienen. Terugkeer naar het oorspronkelijke plan, dat allang ontwikkeld is, moet de inzet zijn van het optreden van de Europese Unie.</p>
    </intervention>
    <intervention id="4-042" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">namens de IND/DEM-Fractie . – Voorzitter, het is een goede zaak dat we ondanks de toenemende welvaart en de daarmee samenhangende verstedelijking nog waardevolle natuurgebieden binnen de grenzen van de Europese Unie hebben. Deze behoren tot het Natura 2000-netwerk. Dit netwerk zorgt ervoor dat de natuur in de Europese Unie een beschermde status krijgt, hetgeen erg belangrijk is. Het draagt bijvoorbeeld bij tot de handhaving van biodiversiteit.</p>
      <p sl="nl">Juist deze week hebben we het voorstel van collega Adamou goedgekeurd. Daarin wordt voor het behoud van biodiversiteit gestreden. De Natura 2000-status zorgt er verder voor dat de natuurgebieden gegarandeerd blijven voor ons nageslacht.</p>
      <p sl="nl">Tenminste, dat zou zo moeten zijn. Niet iedere regering lijkt dit te beseffen, zo hebben we het afgelopen jaar gezien. De Poolse regering wil de nieuwe weg, de Via Baltica, aanleggen dwars door het Natura 2000-gebied van de Rospudavallei.</p>
      <p sl="nl">Ik ben zelf met een delegatie van de Milieucommissie in de Rospudavallei geweest en heb daar met eigen ogen gezien hoe uniek en waardevol dit Poolse natuurgebied is. Het is voor mij volstrekt onbegrijpelijk dat juist de Poolse minister van Milieu voorstander is van dit project, terwijl er goede alternatieven beschikbaar zijn. Hij zou toch als geen ander de desastreuze effecten van dit project moeten inzien.</p>
      <p sl="nl">Als compensatie voor de aanleg van de weg zouden ten noorden van het gebied een miljoen bomen geplant worden. Dat heeft echter ook nadelige effecten op de natuur. Ik weet dat de kwestie in Polen heel gevoelig ligt. Voor de verkeersveiligheid is het noodzakelijk dat de Via Baltica er snel komt, maar dan wel goed ingepast met een zo gering mogelijk negatief milieueffect.</p>
      <p sl="nl">Ik ben verheugd dat de Commissie waarschuwingen heeft gegeven aan de Poolse regering en dat ze naar het Europees Hof van Justitie is gestapt, toen de Poolse regering niet op haar eisen inging. De uitspraak van het Hof op 18 april dat de Poolse regering onmiddellijk met de compensatiemaatregelen moest stoppen, is hopelijk een signaal voor de toekomst. Een signaal dat door lidstaten niet zomaar aan waardevol natuurgebied kan worden getornd.</p>
    </intervention>
    <intervention id="4-043" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de aanleg van de Via Baltica blijkt uiterst controversieel te zijn, wat ook geldt voor veel andere trans-Europese transportcorridors. We kunnen uit de statistieken van de Europese Commissie over investeringen duidelijk opmaken dat veel lidstaten, zoals Oostenrijk, Spanje en Portugal, heel wat problemen ondervinden bij het plannen van infrastructurele projecten in gebieden die deel uitmaken van het Natura 2000-netwerk.</p>
      <p sl="pl">De huidige Poolse regering blijft vasthouden aan de aanleg van een ringweg om Augustów, dwars door de Rospudavallei. Als argument daarvoor voert zij aan dat de beslissing al was gevallen voordat Polen toetrad tot de Europese Unie en dus nog niet gebonden was aan de strenge eisen uit communautaire richtlijnen als de vogelrichtlijn en de habitatrichtlijn. De Commissie verwijt Polen nu deze richtlijnen aan zijn laars te lappen. Voor Polen is verkeersveiligheid het voornaamste argument dat pleit voor de ringweg. De ecologische criteria waaraan dit project moet voldoen, worden echter uit het oog verloren.</p>
      <p sl="pl">Hoe dan ook, we mogen ons er niet bij neerleggen dat de discussie over de ringweg vastloopt. We moeten een compromis vinden dat voor beide partijen bevredigend is. Beide argumenten, het milieu en de verkeersveiligheid, leggen evenveel gewicht in de schaal en zullen in de toekomst bij nog honderden andere, gelijksoortige investeringen in en buiten Polen gebruikt worden. We moeten de samenwerking op verschillende niveaus vereenvoudigen en de criteria in de regelgeving aanpassen aan actuele maatschappelijke en ecologische omstandigheden.</p>
      <p sl="pl">Ik zou er echter ook op willen aandringen om overeenkomstige verzoeken om debat in dit Parlement in de toekomst op dezelfde manier te behandelen. Ondanks de steun van meer dan zestig afgevaardigden is er tot op de dag van vandaag geen toestemming gegeven voor een debat over het enorme ecologische gevaar dat de aanleg van een Noord-Europese pijpleiding op de bodem van de Oostzee met zich meebrengt. Ik wil er even op wijzen dat meer dan tien procent van dit zeegebied deel uitmaakt van het Natura 2000-netwerk en dat niemand, letterlijk niemand, deze kwestie in het Europees Parlement heeft aangesneden.</p>
      <p sl="pl">In de ogen van milieuactivisten en de rest van Europa verwoest deze gasleiding gebieden die vanwege hun biodiversiteit van grote waarde zijn. Toch bestaat er zelfs nu nog geen bereidheid tot discussie over deze ecologische bedreiging van onze enige binnenzee, de Oostzee.</p>
    </intervention>
    <intervention id="4-044" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Mevrouw de Voorzitter, de Poolse delegatie van de PSE-Fractie benadrukt al heel lang dat een ringweg om Augustów noodzakelijk is.</p>
      <p sl="pl">Er is echter gekozen voor een weg die de Rospudavallei doorkruist, wat gegarandeerd het ecosysteem in dit gebied ernstig zal verstoren. De Rospudavallei is een uniek natuurgebied in Europa, dat onder bescherming van het Natura 2000-netwerk valt. Een ringweg via deze vallei brengt onherstelbare schade aan het milieu toe, waaronder het kappen van twintigduizend bomen en het uitsterven van zeer zeldzame planten- en diersoorten. Helaas moet ook benadrukt worden dat elke route door dit gebied een nadelige uitwerking op het milieu zou hebben. We moeten kiezen voor een tracé dat zo min mogelijk schade veroorzaakt aan de zeldzame flora en fauna van de vallei.</p>
      <p sl="pl">Leden van Recht en Rechtvaardigheid, de partij die momenteel regeert in Polen, hebben voor de verkiezingen verzekerd dat de Via Baltica, waar de ringweg om Augustów deel van uitmaakt, de meest waardevolle natuurgebieden zou ontzien. Nu breken zij deze belofte. De Poolse autoriteiten hebben ruim de tijd gehad om de route van de ringweg te heroverwegen. Desondanks hebben zij suggesties van milieudeskundigen in de wind geslagen, die een andere route voor de snelweg opperden om milieuschade te vermijden en geld te besparen. De Poolse regering is voorbij gegaan aan het feit dat deze investering buitensporig prijzig zal zijn en de Poolse belastingbetaler het kind van de rekening zal worden. De Europese Unie draagt immers niet bij aan de aanleg van een snelweg door een gebied dat onder de habitatrichtlijn valt. En omdat de Europese Commissie het project negatief heeft beoordeeld, kan dit grapje Polen op torenhoge boetes komen te staan, waar de Poolse belastingbetaler eveneens voor mag opdraaien.</p>
      <p sl="pl">Het idee van Jarosław Kaczyński om een plaatselijk referendum te houden over de route van de ringweg door de Rospudavallei, is naar mijn idee slechts een indicatie dat de Poolse regering zich onttrekt aan haar verantwoordelijkheid voor zaken die het hele land aangaan en aanstuurt op onnodige polarisatie. Het referendum is gehouden omdat er op hetzelfde tijdstip regionale verkiezingen in de desbetreffende provincie, Podlasie, plaatsvonden. Vanaf het begin was echter bekend dat de uitslag van het referendum niet bindend zou zijn voor het Europese Hof van Justitie, dat zich momenteel over het probleem buigt. Het referendum heeft derhalve geen enkele betekenis en dit soort praktijken dienen slechts de binnenlandse belangen van politici. Bovendien wil ik niet onvermeld laten dat een referendum volgens de Poolse wet pas rechtsgeldig is wanneer minimaal dertig procent van de kiesgerechtigden een stem heeft uitgebracht. Deze drempel werd bij de verkiezingen van afgelopen zondag niet gehaald.</p>
      <p sl="pl">De natuur is bijkans ons kostbaarste bezit, dat we desondanks niet voldoende bescherming bieden. Ik vind dat de Poolse regering onverwijld een alternatief moet uitwerken waarmee dit probleem kan worden opgelost.</p>
    </intervention>
    <intervention id="4-045" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Mevrouw de Voorzitter, dames en heren, de ringweg rond Augustów moet deel gaan uitmaken van de Via Baltica. Dit is van groot belang voor de stad Augustów, waar jaarlijks zo’n 1,5 miljoen voertuigen het stadscentrum doorkruisen.</p>
      <p sl="lt">De Europese Commissie heeft beroep aangetekend bij het Europees Hof van Justitie tegen de aanleg door Polen van de ringweg rond Augustów als onderdeel van de Via Baltica, waaraan Polen al voor het tot de EU toetrad was begonnen. Het beroep is gebaseerd op claims dat de milieubeschermingseisen van het Rospudadal, waar het geplande viaduct doorheen moet, geschonden zullen worden. Dit gebied is beschermd in het kader van het Natura 2000-programma.</p>
      <p sl="lt">Dergelijke milieubeschermingsbezwaren zijn evenwel niet geuit met betrekking tot de Nord Stream gaspijplijn, die volgens de plannen door een Natura 2000-gebied komt te lopen, hetgeen onvoorspelbare ecologische gevolgen kan hebben.</p>
      <p sl="lt">Polen zoekt naar manier om het probleem op te lossen, mogelijk door een aanzienlijk duurdere tunnel te bouwen. De mensen in Augustów willen echter rust. En niemand maakt zich zorgen over de inwoners die last hebben van de vervuiling.</p>
      <p sl="lt">Ik heb de Commissie gevraagd wat voor oplossing er mogelijk is, afgezien van een verbod op de aanleg van de ringweg, en wat voor hulp Polen kan krijgen. Mij werd uitgelegd dat in overeenstemming met het subsidiariteitsbeginsel, de Commissie niet bevoegd is om lidstaten concrete oplossingen voor te schrijven, noch om uitgaven te vergoeden.</p>
      <p sl="lt">Misschien wordt het tijd de bevoegdheden van de Commissie te herzien?</p>
      <p sl="lt">Zullen de inwoners van de Baltische landen genoodzaakt blijven om enkel door te lucht naar Europa te vliegen?</p>
    </intervention>
    <intervention id="4-046" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, het milieu is bijzonder belangrijk, een van de belangrijkste dingen in onze hedendaagse wereld. De natuur is een autonoom element in onze omgeving dat wij niet zelf kunnen creëren en dat daarom koste wat kost moet worden beschermd.</p>
      <p sl="pl">Sommige groepen milieuactivisten gebruiken natuurbescherming echter als dekmantel om politici in afzonderlijke landen en regio’s te chanteren. Dat mag niet gebeuren. Meer uit politieke dan uit milieuvriendelijke overwegingen en in de hoop er een slaatje uit te slaan, proberen zij de aanleg van wegen, ringwegen en luchthavens te blokkeren. Een klassiek voorbeeld van de wijze waarop ecologische argumenten worden misbruikt, bieden de protesten tegen de aanleg van een luchthaven in het Poolse Świdnik, vlakbij Lublin. Milieuactivisten wijzen op een kolonie grondeekhoorns die daar leeft, waarbij ze en passant vergeten dat dit niet het oorspronkelijke leefgebied van die diertjes is en dat ze volgens specialisten zonder problemen overgeplaatst kunnen worden naar andere gebieden.</p>
      <p sl="pl">Milieuactivisten hebben zich op precies dezelfde twijfelachtige manier teweergesteld tegen andere geplande investeringen in Midden- en Oost-Europa, waaronder de Via Baltica. Zij verliezen uit het oog dat een aanzienlijke meerderheid zich in het plaatselijke referendum heeft uitgesproken vóór de aanleg van de rondweg.</p>
      <p sl="pl">De Europese milieuregels mogen niet klakkeloos worden toegepast zonder rekening te houden met aparte gevallen. Regels moeten met een flinke dosis gezond verstand worden benaderd en mogen niet onderhevig zijn aan ideologische stemmingmakerij. Ecologische dreigementen zouden de meeste infrastructurele investeringen in de nieuwe lidstaten kunnen tegenhouden. Laten we vooral niet vergeten dat deze investeringen van cruciale invloed op de levensstandaard zijn en dat het recht van mensen op goede infrastructuur net zo belangrijk is als milieuoverwegingen.</p>
    </intervention>
    <intervention id="4-047" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Mevrouw de Voorzitter, het klopt dat Polen de laatste achttien jaar, sinds de val van het communistische regime, zeer veel wegen van uiterst dubieuze kwaliteit heeft aangelegd. Dat klopt.</p>
      <p sl="pl">We proberen momenteel met man en macht iets te doen aan die problemen, maar dat gaat natuurlijk niet zo makkelijk. Het milieu vormt nu een van de obstakels waar, laten we wel wezen, nog geen sprake van was toen Zuid-Europese lidstaten een aanzienlijk deel van hun natuurgebied gingen asfalteren. Nu ontstaat er opeens wel een conflict.</p>
      <p sl="pl">In dit conflict is de natuur zeker geen zwijgende partij. Veel milieuactivisten werpen zich op als spreekbuis, waarbij ze soms buitensporig hard roepen en dan vergeten dat de mens ook belangrijk is, zo niet het belangrijkste deel van het ecosysteem. En dat de mens bovenal beschermd moet worden.</p>
      <p sl="pl">Het is betreurenswaardig dat het conflict over de Rospudavallei zo complex is geworden, ook in politiek opzicht. Is er nog een verstandige uitweg mogelijk die voor beide partijen bevredigend is? Ik vrees dat dat niet het geval is en dat de Commissie zal moeten kiezen. De Commissie moet daarom een besluit nemen.</p>
      <p sl="pl">Persoonlijk ben ik van mening dat de weg er moet komen, maar dan wel onder strikte voorwaarden, zodat het milieu er zo min mogelijk onder lijdt. Want, laten we onszelf niet voor de gek houden, we zullen altijd met verlies te maken krijgen. Verlies is nu eenmaal inherent aan beschaving, en in dit beschavingsproces krijgen we niets cadeau. Alles heeft zijn prijs.</p>
    </intervention>
    <intervention id="4-048" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Mevrouw de Voorzitter, de Via Baltica is bovenal van belang om meer cohesie in de Europese Unie tot stand te brengen. De snelweg is belangrijk om de Baltische landen via Polen dichter bij de Europese Unie te brengen, dus Litouwen, Letland en Estland, en indirect ook Finland. De hele Europese Unie zal dus aanzienlijk profiteren van deze snelweg.</p>
      <p sl="pl">Ik ben tegelijk ook op de hoogte van de zeer moeilijke situatie waarin de inwoners van Augustów zich bevinden. Zij hebben te kampen met een enorme hoeveelheid vrachtauto’s, personenauto’s en bussen die zich elke dag een weg door de stad banen. Het verkeer neemt gestaag toe. Die mensen kunnen zo niet verder leven. Dit gebied is bijzonder rijk aan natuur: flora, fauna, meren, bossen en vergezichten. Een snelweg zal hoe dan ook negatieve gevolgen voor het milieu hebben. Maar het is simpelweg niet mogelijk om het gebied te mijden bij de aanleg van de weg. De snelweg maakt dit prachtige gebied voor Europeanen toegankelijk en brengt het dichterbij. Zonder snelweg blijft het een nog altijd ontoegankelijk openluchtmuseum.</p>
      <p sl="pl">Ik zou daarom willen dat de Commissie rekening houdt met deze aspecten van de zaak, ondanks de niet altijd even professionele opstelling van de huidige Poolse regering. Het is mogelijk en ook noodzakelijk dat de Commissie en de regering effectief naar een oplossing zoeken die de Europese Unie en haar burgers voordeel oplevert, de inwoners van Augustów en de bestuurders van de voertuigen verlichting brengt, en dat zonder overmatige milieuschade. Ik ben gedurende de eerste helft van de jaren negentig in Polen minister van Transport geweest. Toen al steunde ik dit project, ik erkende de noodzaak ervan, en ook vandaag betuig ik mijn steun aan de aanleg van de Via Baltica.</p>
    </intervention>
    <intervention id="4-049" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Mevrouw de Voorzitter, als Pools afgevaardigde ben ik verplicht mijn collega’s ervan op de hoogte te stellen dat de Via Baltica een politiek en een ecologisch aspect heeft, en dat de zaak schromelijk wordt overdreven.</p>
      <p sl="pl">Het ergste is nog wel dat de Europese Commissie zich gemengd heeft in de verkiezingsstrijd van Podlasie. Ik wil van de gelegenheid gebruik maken om te zeggen dat de Commissie de laatste tijd wat te vaak haar neus steekt in zaken die onder de bevoegdheid van de Poolse centrale en lokale overheden vallen. Daarom zal er ook niet veel te doen zijn om de route van de E19.</p>
      <p sl="pl">Ik zou dus graag willen weten waar de Commissie eigenlijk naartoe wil. In Polen beweren velen dat de Commissie Polen de mogelijkheden tot de aanleg van snelwegen wil ontnemen. Daarom is het wellicht beter wanneer de Commissie zich zou bemoeien met bijvoorbeeld de productie van genetisch gemodificeerde voedingsmiddelen in Europa, omdat deze pas echt een ecologische en biologische catastrofe kunnen veroorzaken, of met de Schmidt farms , die straffeloos wegkomen met steeds zwaardere milieuvervuiling. Er is dus genoeg te doen en het is niet noodzakelijk om daarbij degenen die integer werken in de wielen te rijden.</p>
    </intervention>
    <intervention id="4-050" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, de Europese Commissie heeft Polen voor het Hof van Justitie gedaagd voor de aanleg van een traject dat 1 500 meter langer is dan de weg waar het vrachtverkeer momenteel gebruik van maakt en waarvan vijf kilometer door Natura 2000-gebied voert. Het huidige traject bevindt zich in zo’n jammerlijke toestand dat de inwoners van het gebied de weg een dodenweg noemen. Alleen al in 2006 zijn er in de buurt van het stadje Augustów veertien mensen bij een verkeersongeval om het leven gekomen en 25 zijn ernstig gewond geraakt. Wanneer de bouw van de ringweg drie tot vijf jaar vertraging oploopt, kunnen er veertig tot zeventig extra dodelijke slachtoffers vallen. Drie tot vijf jaar is minimaal nodig voordat het Hof een definitieve uitspraak heeft gedaan en het investeringsproces eventueel weer van voren af aan moet beginnen.</p>
      <p sl="pl">Ook wil ik u attenderen op de geluidsoverlast die wordt veroorzaakt door de duizenden vrachtwagens die Augustów doorkruisen. Er dreigt tevens een catastrofe wanneer er ongelukken gebeuren met trucks die gevaarlijke stoffen vervoeren langs plaatsen waar werkzaamheden worden uitgevoerd.</p>
      <p sl="pl">De habitatrichtlijn staat bij uitzondering investeringen in Natura 2000-gebied toe. Dit met het oog op maatschappelijke omstandigheden en onder voorwaarde van compensatie. Tijdens het referendum van afgelopen zondag heeft bijna 92 procent zich uitgesproken voor de aanleg van de reeds uitgezette nieuwe route. Is dit standpunt van de direct betrokkenen niet voldoende reden om de aanklacht bij het Hof in te trekken?</p>
      <p sl="pl">Wanneer de Commissie volhardt in haar aanklacht is dat een indicatie dat ze niet in staat is een rechtvaardige afweging te maken tussen twee partijen: enerzijds de mening van een gering aantal milieuactivisten, om niet te zeggen milieuterroristen, die wel zeer veel invloed hebben op het directoraat-generaal Milieuzaken. En anderzijds de verwachtingen en behoeften van de inwoners, die door de burgemeester en het hoofd van de provincie persoonlijk aan de Commissie zijn overgebracht.</p>
      <p sl="pl">In een situatie waarin de Commissie niet tevreden is met alternatieven voor een brug over de Rospuda, kan er een bijzonder heftig conflict ontstaan. Dan dreigt permanente verlamming en kunnen de wegen die tot nu toe zijn bewandeld kunnen voorgoed versperd raken. Alles is namelijk mogelijk voor zulke vastberaden betrokkenen. Ik weet waar ik over praat, aangezien ik als enige hier inwoner van dat gebied ben. Wanneer die snelweg er niet gauw komt, moet wellicht overwogen worden om onderhandelingen met Rusland, Wit-Rusland en Oekraïne te starten over de aanleg van verkeersroutes uit het Baltische gebied via die landen.</p>
    </intervention>
    <intervention id="4-051" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">Mevrouw de Voorzitter, als afgevaardigde van Estland wil ik het belang van de Via Baltica benadrukken. Zij is in de hele geschiedenis voor ons een belangrijke verbinding met Europese landen geweest en moet zo worden ontwikkeld dat zij snel en veilig wordt. Dat is zij nu niet.</p>
      <p sl="et">Dit voorjaar duurde het bijvoorbeeld meer dan twaalf uur om met de auto van Tallinn naar Warschau te rijden, wat niet normaal is. Wij verwelkomen daarom van harte de mogelijkheden die het tiende kaderprogramma biedt voor de bouw van de snelweg. Een goede weg rechtvaardigt echter niet het negeren van alle milieueisen. Zulke wegen zullen ons niet naar een gelukkige toekomst leiden. Helaas werpt het Poolse incident een schaduw over het Via Baltica-project, dat vooral voor de Baltische landen van essentieel belang is.</p>
      <p sl="et">Wij hopen dat het Europees Hof van Justitie spoedig een besluit neemt en dat er zo snel mogelijk een compromis wordt bereikt tussen de Commissie en de Poolse autoriteiten. Ik wil nog eens het belang onderstrepen van alle verbindingen tussen de lidstaten van de Europese Unie, of het nu wegen, spoorwegen of elektriciteitsverbindingen zijn. Wij kunnen ons geen volledige leden van de Europese Unie voelen als deze verbindingen praktisch ontbreken of in zeer slechte staat verkeren.</p>
    </intervention>
    <intervention id="4-052" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . Mevrouw de Voorzitter, ik begrijp hoe gevoelig deze kwestie ligt. We hebben het voortdurend over trans-Europese netwerken, over trans-Europese werkzaamheden en wegen en mensen die langs deze wegen wonen.</p>
      <p sl="en">We begrijpen dat dit project al voor de toetreding van Polen tot de Europese Unie is begonnen. Ik zou echter namens de Commissie willen benadrukken dat voordat grote programma's aangevangen kunnen worden, bepaalde procedures in acht genomen moeten worden, in het bijzonder effectbeoordelingen. De Commissie maant Polen – want het is nu de verantwoordelijkheid van het land – om de effectbeoordeling zo spoedig mogelijk af te ronden.</p>
      <p sl="en">Het North Stream-project daarentegen – in antwoord op de vraag over dat voorstel – is nog niet begonnen; aan de effectbeoordeling wordt gewerkt en dit project kan pas beginnen als deze is afgerond. Dat is dus een totaal andere situatie dan die van de Via Baltica. Daarbij is geen effectbeoordeling uitgevoerd; het project is pas halverwege, maar de werkzaamheden gaan door.</p>
      <p sl="en">De werkzaamheden die nu worden uitgevoerd vinden plaats buiten Natura 2000. We hebben geen gegevens waaruit blijkt dat Polen een besluit van het Hof schendt. Ik kan ook bevestigen dat er nog geen Europese middelen zijn verstrekt aan het project.</p>
      <p sl="en">Er waren enige opmerkingen over de verantwoordelijkheden en bevoegdheden van de Commissie. Deze worden omschreven in de Europese Verdragen. Als u deze wilt veranderen, zult u de Verdragen moeten veranderen.</p>
    </intervention>
    <intervention id="4-053" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-054" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, Polen, Litouwen en Letland hebben allemaal behoefte aan de Via Baltica en andere infrastructurele investeringen, maar ook aan bescherming van het milieu, waaronder de Rospudavallei. Het mag niet gebeuren dat sommige gebieden en landen in de Europese Unie alleen vanwege milieueisen geïsoleerd raken van andere.</p>
      <p sl="pl">Anderzijds mogen we het milieu ook niet negeren en ons bij al onze beslissingen laten leiden door de noodzaak van infrastructurele ontwikkeling. Volgens kenners zijn er een alternatieve routes mogelijk die minder bedreigend voor het milieu zijn dan de huidige ontwerpen. Als dat klopt, moeten we moeite doen om deze alternatieven snel te realiseren en niet halsstarrig vasthouden aan oplossingen die niet optimaal zijn.</p>
      <p sl="pl">In Polen lopen de emoties over de Via Baltica hoog op. Het lijkt me verstandiger om te zoeken naar een pragmatische oplossing. De huidige Poolse coalitie heeft de zaak gepolitiseerd op een manier die ernstig te denken geeft. Er is zelfs een referendum georganiseerd dat, hoe toevallig, tegelijk met de regionale verkiezingen plaatsvond. Dit wijst erop dat politici de Via Baltica instrumentaliseren. Sterker nog, het referendum is niet bindend, noch voor het Europese Hof van Justitie, noch voor de Poolse regering.</p>
      <p sl="pl">Het lijkt mij voor de inwoners van het gebied en de toekomstige weggebruikers het beste wanneer we zoeken naar een compromis op Europees niveau, zodat het principe van duurzame ontwikkeling geen loze kreet blijft.</p>
    </intervention>
  </section>
  <section id="creitem6" title="6. Welkomstwoord">
    <intervention id="4-250" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dames en heren, ik heb Garry Kasparov op 15 april, toen hij elf uur in de gevangenis zat en een van mijn stafmedewerkers zich om andere redenen in Moskou bevond te weten voor de erfenis van Andrej Sacharov uitgenodigd voor een bezoek aan het Europees Parlement. Ik ben blij met de aanwezigheid hier van de heer Kasparov gisteren en vandaag en ik ben ingenomen met de grote steun die u hem en zijn vrienden in Rusland geeft.</p>
      <a text="(Applaus)"/>
    </intervention>
    <intervention id="4-059" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="en">Mijnheer de Voorzitter, ik zou het Parlement op de hoogte willen stellen van het feit dat de Israëlische autoriteiten een aantal gekozen volksvertegenwoordigers van de Palestijnse Wetgevende Raad hebben opgepakt, onder wie een minister van de regering-Abbas. Ik zou u daarom willen vragen, mijnheer de Voorzitter, om deze Israëlische actie te veroordelen en een ferm stelling te nemen tegen hun gewoonte om gekozen vertegenwoordigers van het Palestijnse volk op te pakken. Dit is geen manier om het vredesproces voort te zetten.</p>
      <a text="(Applaus)"/>
    </intervention>
    <intervention id="4-060" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Daar hebben we het ook al over gehad in de Conferentie van voorzitters. Als er niets onverwachts gebeurt, vlieg ik op zondag naar het Midden-Oosten waar ik zal kijken hoe ik een en ander op een passende wijze tot uitdrukking kan brengen.</p>
    </intervention>
  </section>
  <section id="creitem7" title="7. Stemmingen">
    <intervention id="4-252" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de stemmingen.</p>
      <p sl="nl">(Uitslagen en nadere bijzonderheden betreffende de stemmingen: Zie notulen.</p>
    </intervention>
  </section>
  <section id="creitem8" title="7.1. Gemeenschappelijke ordening van de landbouwmarkten (stemming)"/>
  <section id="creitem9" title="7.2. Gemeenschappelijke ordening der markten in de sector granen (stemming)">
    <intervention id="4-066" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, wilt u er geen misverstand over laten bestaan dat het verslag wordt verworpen op aanbeveling van de rapporteur en niet van de Commissie landbouw en plattelandsontwikkeling? Meer heb ik niet te zeggen.</p>
    </intervention>
    <intervention id="4-067" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Het is de rapporteur die aanbeveelt het voorstel van de Commissie te verwerpen. Zij die zich achter de rapporteur scharen, dienen thans een negatieve stem uit te brengen.</p>
    </intervention>
  </section>
  <section id="creitem10" title="7.3. Onderzoek van de geloofsbrieven van Beniamino Donnici (stemming)">
    <intervention id="4-070" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik wil het woord voeren krachtens artikel 3, lid 3, van het Reglement om u te verzoeken uw bevoegdheden van Voorzitter, als omschreven in artikel 19, aan te wenden om het verslag (A6-0198/2007) van de heer Gargani onontvankelijk te verklaren, omdat het in strijd is met de Verdragen en in het bijzonder met de artikelen 12 en 13 van de Akte van 1976. Het ontbeert dan ook iedere rechtsgrondslag en ik verzoek u uw bevoegdheden van Voorzitter aan te wenden om het onontvankelijk te verklaren.</p>
    </intervention>
    <intervention id="4-071" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Het gaat hier om een verslag van de Commissie juridische zaken. Wie kan er beter gekwalificeerd zijn om informatie te verstrekken over de juridische stand van zaken dan zij! De Voorzitter acht zich niet in de positie een besluit aan te vechten dat door de Commissie juridische zaken over een juridische aangelegenheid is genomen – zelfs al heeft ook hij, lange tijd geleden, rechten gestudeerd. Ik besluit derhalve de stemming over dit verslag voor te zetten.</p>
      <p sl="nl">Na de eindstemming</p>
    </intervention>
    <intervention id="4-072" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, mijn fractie beschouwt hetgeen het Parlement zojuist gedaan heeft als onrechtmatig, zoals ik eerder verklaarde. Wij accepteren echter het oordeel van het Parlement. Zoals men in mijn eigen taal soms zegt: tot ziens in de rechtbank!</p>
      <a text="(Gelach)"/>
    </intervention>
    <intervention id="4-073" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dit gaat het gehele Parlement aan en aangezien u daar lid van bent, zou ook u voor het gerecht moeten verschijnen.</p>
      <a text="(Applaus)"/>
    </intervention>
  </section>
  <section id="creitem11" title="7.4. Situatie in Nigeria (stemming)"/>
  <section id="creitem12" title="7.5. Overeenkomst inzake internationale handel in bedreigde in het wild levende dier- en plantensoorten (CITES) (stemming)"/>
  <section id="creitem13" title="8. Welkomstwoord">
    <intervention id="4-253" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dames en heren, ik verwelkom de door de heer Matubraimov geleide delegatie van het parlement van Kirgizië, die op de officiële tribune heeft plaatsgenomen. De delegatie is hier om deel te nemen aan de vijfde vergadering van de parlementaire samenwerkingscommissie EU-Kirgizië die hier in Straatsburg wordt gehouden.</p>
      <p sl="nl">Ik heet u allen van harte welkom!</p>
      <a text="(Applaus)"/>
      <p sl="nl">Wij zijn verheugd over de vooruitgang in de betrekkingen tussen onze twee parlementen sinds de inwerkingtreding in 1999 van de samenwerkingsovereenkomst tussen de Europese Unie en de Republiek Kirgizië.</p>
      <p sl="nl">Ik wens u een aangenaam verblijf toe in Straatsburg.</p>
    </intervention>
  </section>
  <section id="creitem14" title="9. Stemmingen (voortzetting)"/>
  <section id="creitem15" title="9.1. Kennis in praktijk brengen: een omvattende innovatiestrategie voor de EU (stemming)"/>
  <section id="creitem16" title="9.2. Ontwikkeling van een strategisch concept inzake de bestrijding van georganiseerde criminaliteit (stemming)"/>
  <section id="creitem17" title="9.3. Kasjmir: huidige situatie en vooruitzichten (stemming)">
    <intervention id="4-086" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil graag een mondeling amendement indienen om het woord “nog” uit de paragraaf te schrappen.</p>
    </intervention>
    <intervention id="4-088" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="en">De tekst luidt als volgt: “spoort de EU aan duidelijk stelling te nemen als het gaat om het hooghouden van de democratie- en mensenrechtenclausule van haar overeenkomsten met zowel India als Pakistan, een intensieve politieke dialoog met beide landen over mensenrechten, ondermeer in Kasjmir, aan te gaan en na te gaan of er met Pakistan een specifieke dialoog over de mensenrechten kan worden aangeknoopt”. Dan komt het mondelinge amendement: “zoals dit reeds met India gebeurt”.</p>
    </intervention>
    <intervention id="4-090" speaker_id="4262" name="Jo LEINEN" is_mep="True" mode="spoken" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="en">De tekst luidt: “[ …] waarschuwt de Europese Unie en de internationale gemeenschap echter dat het geschil rond Kasjmir nog steeds een ernstig conflictrisico in de regio en daarbuiten vormt, [ …]”. Het amendement luidt: “[ …] waarschuwt de Europese Unie en de internationale gemeenschap echter dat het geschil rond Kasjmir een ernstig conflictrisico in de regio heeft gevormd , [ …]”.</p>
    </intervention>
    <intervention id="4-092" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik meende dat er via het secretariaat van de Fractie Alliantie van Liberalen en Democraten voor Europa een mondeling amendement van mijn hand is ingediend. Zou u zo vriendelijk willen zijn even in uw papieren te kijken?</p>
    </intervention>
    <intervention id="4-093" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Het zou best kunnen dat het verzoek is ingediend, maar ik vind er niets van terug in mijn papieren. Daarom gaan we volgens schema verder.</p>
    </intervention>
  </section>
  <section id="creitem18" title="9.4. Estland (stemming)"/>
  <section id="creitem19" title="10. Stemverklaringen">
    <intervention id="4-098" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik ben ingenomen met het verslag-Busk, dat een aanzienlijke vereenvoudiging van het gemeenschappelijk landbouwbeleid moet opleveren. Hoewel ik een verdere hervorming van het GLB verlang, aanvaard ik het argument van de rapporteur dat dit niet "langs de achterdeur" mag gebeuren.</p>
    </intervention>
    <intervention id="4-099" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="nl">Het is goed dat het wettelijke kader vereenvoudigd wordt maar tegelijkertijd worden exportsubsidies en steun in de vorm van interventies behouden. Dat is een stand van zaken die ik niet kan accepteren en dus onthoud ik mij van stemming.</p>
    </intervention>
    <intervention id="4-100" speaker_id="1945" name="Salvatore TATARELLA" is_mep="True" mode="written" nationality="Italy" birth_date="11-10-1947" birth_place="Cerignola" p_group="Group of the European People's Party (Christian Democrats)" m_state="IT">
      <p sl="fr">Ik betwijfel de gegrondheid van de aanpak van de Europese Commissie, die – onder de eerder sympathieke dekmantel van een administratieve vereenvoudiging – van die aard is om de bijzonderheden van bepaalde productiewijzen minder in overweging te nemen. Ik vind het eveneens spijtig dat mijn collega’s van de Commissie landbouw en ikzelf niet de tijd hadden om het voorstel van de Europese Commissie in goede omstandigheden te bestuderen omwille van het helse tijdschema dat het voorzitterschap van de Raad ons opgelegd heeft. Deze hele procedure zou veel diepgaander denkwerk hebben verdiend binnen de Europese instellingen en ik betreur dat aan een dergelijk fundamenteel onderwerp niet meer tijd kon worden besteed.</p>
      <p sl="fr">Daarom heb ik me bij de eindstemming onthouden.</p>
    </intervention>
    <intervention id="4-102" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Opnieuw heeft de Landbouwcommissie van het Europees parlement een verslag opgesteld tegen een herziening van het gemeenschappelijke landbouwbeleid.</p>
      <p sl="nl">Wij willen de gemeenschappelijke organisatie van de markt voor graan afschaffen. Wij steunen echter het voorstel van de Commissie tegen de Landbouwcommissie van het Europees Parlement, omdat die commissie nu tegen het afschaffen van de interventieopkoop van maïs in wil gaan.</p>
      <p sl="nl">De Zweedse partij Junilistan stelt vast dat het onder deze omstandigheden een geluk is dat het Europees Parlement niet meebeslist over het landbouwbeleid van de EU, want dan zou de Unie in de val van protectionisme en zware subsidies aan verschillende groepen in de landbouw trappen.</p>
    </intervention>
    <intervention id="4-103" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor het verslag-Glattfelder over de gemeenschappelijke ordening der markten in de sector granen gestemd, niet omdat ik volledig achter de inhoud ervan sta, maar omdat het in overeenstemming is met de hervorming van het GLB. Ook heb ik bij wijze van compromis ingestemd met het geleidelijk afschaffen van de publieke interventies ter ondersteuning van graangewassen.</p>
    </intervention>
    <intervention id="4-104" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">De hervorming van de interventieregeling voor maïs is een noodzaak.</p>
      <p sl="fr">Dat systeem was uitgebouwd als een veiligheidsnet om in geval van moeilijkheden de productie van de hand te doen. Het vervult nu echter niet meer alleen die eerste functie, met name in Hongarije, maar vormt een volwaardige afzetmarkt.</p>
      <p sl="fr">Toch mag de regeling niet van vandaag op morgen afgeschaft worden, en zeker niet op grond van een conjuncturele studie die gaat over twee uitzonderlijke verkoopseizoenen en die gebaseerd is op de moeilijkheden van één enkel land, Hongarije.</p>
      <p sl="fr">Het voorstel van de Commissie is onaanvaardbaar: het is overhaast en de producenten kunnen het niet in goede omstandigheden uitvoeren. We mogen snelheid en haast niet met elkaar verwarren.</p>
      <p sl="fr">Een beperking van de hoeveelheid die onder de interventieregeling valt en een nieuw onderzoek naar aanleiding van de gezondheidssituatie zouden een mooi compromis vormen tussen de noodzaak om te handelen en de tijd nemen om te handelen.</p>
      <p sl="fr">Een plaatselijk probleem vraagt om een plaatselijke oplossing. De Europese Commissie stelt een radicale en ondoordachte maatregel voor, waarop het Parlement zal antwoorden met een progressieve hervorming, met beraad, met een luisterend oor voor landbouwers en met een nieuw onderzoek naar aanleiding van de gezondheidssituatie.</p>
    </intervention>
    <intervention id="4-106" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, dames en heren, ik zal volstaan met de betreurenswaardige constatering dat het het Hof van Justitie van de Europese Gemeenschappen geen enkele moeite zal kosten om de stemming die heeft plaatsgevonden ten gunste van onze collega, teniet te doen. En weet u waarom? Omdat uw jurisprudentie meerduidig is. Toen het erom te doen was om Jean-Marie Le Pen op schandelijke wijze zijn mandaat te ontnemen, hebt u zich beroepen op de nationale rechtsbevoegdheid en was u niet bereid om onder ogen te zien dat de Franse autoriteiten hem onrechtvaardig behandelden. En toen het ging om het onderzoek van de geloofsbrieven van onze collega Ruiz Mateos, was u op hetzelfde uit: u hebt u beroepen op nationale wetgeving.</p>
      <p sl="fr">Op dit moment wilt u de voorrechten van het Parlement verdedigen! Waarom niet? Uw houding heeft telkens geleid tot jurisprudentie van het Hof van Justitie van de Europese Gemeenschappen, dat u – spijtig genoeg – niet gunstig gezind is en dat bijgevolg de Latijnse spreuk Hodie mihi, cras tibi – Heden ik, morgen gij – bevestigt. De jurisprudentie van het Parlement kan enkel verdedigd worden als ze voor alle afgevaardigden gelijk is!</p>
    </intervention>
    <intervention id="4-107" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In dit verslag worden ingewikkelde kwesties met verstrekkende gevolgen aan de orde gesteld, met name de soevereine macht van de lidstaten om leden van het Europees Parlement te benoemen en te bepalen hoe zij in het Europees Parlement vertegenwoordigd zullen worden in de context van het bestaande regelgevingskader betreffende de verkiezingen voor het Europees Parlement.</p>
      <p sl="pt">Ik wil hier niet nader ingaan op de procedurele en juridische aspecten, aangezien die door de betrokken lidstaat moeten worden beslecht, maar de Italiaanse overheden hebben op grond van een besluit van de Italiaanse Raad van State besloten om een politicus tot lid van het Europees Parlement te benoemen wiens geloofsbrieven ter discussie worden gesteld in het verslag dat wij hier voor ons hebben liggen.</p>
      <p sl="pt">Aangezien is voldaan aan alle criteria en voorwaarden voor de benoeming door een lidstaat van een vertegenwoordiger in het Europees Parlement – op zowel nationaal niveau als in het kader van het Europees Parlement – zijn wij van oordeel dat de lidstaat in kwestie toelating moet krijgen om de vertegenwoordiger te benoemen, in overeenstemming met het interne wetgevingskader.</p>
    </intervention>
    <intervention id="4-110" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Mijnheer de Voorzitter. Ik wilde enkel zeggen dat ik me onthouden heb van stemming op het vlak van CITES, niet omdat ik het met bepaalde punten uit de resolutie niet eens ben, maar omdat we hier zo vaak voorschrijven hoe ontwikkelingslanden zich dienen te gedragen. Wij vinden dat een juiste manier van werken, maar voor deze landen is dat misschien niet zo prettig. Daarom heb ik me onthouden van stemming.</p>
    </intervention>
    <intervention id="4-111" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De Overeenkomst inzake internationale handel in bedreigde in het wild levende dier- en plantensoorten (CITES) is een internationale overeenkomst die tot doel heeft te waarborgen dat de internationale handel in bepaalde in het wild levende dier- en plantensoorten het voortbestaan van deze soorten niet in het gedrang brengt. De overeenkomst is ondertekend door 171 landen, waaronder Portugal, dat de tekst in december 1980 geratificeerd heeft. De overeenkomst is in maart 1981 in Portugal in werking getreden.</p>
      <p sl="pt">CITES is des te belangrijker omdat het voortbestaan van vele soorten gevaar loopt. De overeenkomst voorziet thans in de bescherming van 5000 dieren en 28000 planten, waarvan sommige op Portugees grondgebied aanwezig zijn. De soorten die onder de bescherming van CITES vallen, zijn onderverdeeld in drie bijlagen, overeenkomstig het vereiste beschermingsniveau.</p>
      <p sl="pt">De illegale handel in dieren en planten is in de loop der jaren uitgegroeid tot een ernstige bedreiging voor tal van soorten. Ofschoon vele landen de strijd hebben aangebonden met deze praktijken en veel waakzamer zijn geworden, is de bedreiging helaas nog steeds sterk aanwezig.</p>
      <p sl="pt">Zoals ook het geval is met andere overeenkomsten en beschermingsprogramma’s voor in het wild levende soorten is het welslagen van CITES mede afhankelijk van de ontwikkeling van een evenwichtige benadering die gegrondvest is op wetenschappelijke criteria en aanbevelingen door erkende instanties. Alleen op die manier kan worden gewaarborgd dat de ondernomen acties valabel en geloofwaardig zijn en dat de overeengekomen aanbevelingen op doeltreffende wijze ten uitvoer worden gelegd.</p>
    </intervention>
    <intervention id="4-113" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In het verslag wordt innovatie beschouwd als een variabele van de interne markt. Er wordt gepleit voor liberalisering van de markten en een systematische afbouw van de obstakels die het vrije verkeer van goederen, diensten en kapitaal, de vrijheid van vestiging en de mobiliteit van arbeidskrachten belemmeren. Dit alles maakt deel uit van een kapitalistische benadering die gebaseerd is op concurrentie en concentratie.</p>
      <p sl="pt">Om de onderfinanciering van het zevende kaderprogramma voor onderzoek en ontwikkeling te compenseren wordt nog maar eens voorgesteld om gebruik te maken van de structuurfondsen en de totstandkoming van ‘publiekprivate partnerschappen te bevorderen en te versterken’, hetgeen erop neerkomt dat overheidsinvesteringen ten dienste worden gesteld van het verwerven van particulier gewin.</p>
      <p sl="pt">Er zou echter meer overheidsgeld geïnvesteerd moet worden in onderzoek, onderwijs en innovatie op grond van voor elk land vastgestelde strategieën voor duurzame ontwikkeling. Dat zou leiden tot een verbetering van de levenskwaliteit, meer werkgelegenheid (met rechten) en meer (rechtvaardig verdeelde) welvaart. De beoogde strategieën moeten een alternatief bieden voor de commercialisering van kennis, onderwijs en onderzoek en de gedachte dat er thans slechts ruimte is voor uitermate rendabel onderzoek, dat uitzicht biedt op goede marktresultaten. Zij moeten waarborgen dat er meer geïnvesteerd wordt in onderwijs en opleiding op alle niveaus en dat de toegang tot de bestaande programma’s en acties, met name voor kleine en middelgrote bedrijven, vergemakkelijkt wordt.</p>
      <a text="(Verklaring ingekort overeenkomstig artikel 163, lid 1, van het Reglement)"/>
    </intervention>
    <intervention id="4-114" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Terecht wordt in het verslag benadrukt dat we een brede innovatiestrategie moeten invoeren om het concurrentievermogen van de Europese economie te stimuleren. Deze innovatiestrategie moet gebaseerd zijn op gespecialiseerde kennisregio’s, hervorming van de octrooiwetgeving en fiscale stimulansen voor bedrijven die investeren in onderzoek en innovatie.</p>
      <p sl="pl">Om de overdracht van kennis tussen onderzoekscentra en economische subjecten te vergemakkelijken, is het bevorderen van gespecialiseerde kennisregio’s in de lidstaten volgens de rapporteur van cruciaal belang. Dit geldt ook voor het uitbreiden van grensoverschrijdende samenwerking en het intensiveren van de samenwerking met experts uit niet-lidstaten.</p>
      <p sl="pl">In het verslag staat dat het Europees Technologie-Instituut de voorwaarden moet scheppen voor het koppelen van kenniscentra aan bedrijven. Daartoe moet het Instituut zich concentreren op innovatie en bijdragen aan herleving van het concurrentievermogen op innovatieve terreinen van de economie. Ik sluit me daar volledig bij aan.</p>
      <p sl="pl">Een ander belangrijk element in het verslag is de noodzaak om het Europese octrooibeleid te herzien. Iedereen is het er namelijk over eens dat solide beschermde auteursrechten en octrooisystemen sleutelelementen zijn bij het creëren van een innovatieve economie en maatschappij.</p>
    </intervention>
    <intervention id="4-115" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik voor het verslag-Gierek gestemd, maar tegen alle amendementen die de discussies over de richtlijn betreffende de octrooieerbaarheid van in computers geïmplementeerde uitvindingen weer hadden kunnen doen oplaaien. Gegeven de inspanningen die het toch al heeft gekost om een meerderheid voor deze richtlijn te vinden, zou het niet handig geweest zijn om het debat te heropenen.</p>
    </intervention>
    <intervention id="4-116" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Van oudsher wordt aangenomen dat nauwe betrekkingen tussen het hoger onderwijs en de bedrijfswereld alleen maar voordelen opleveren voor beide partijen. Die regel gaat echter niet altijd op. De overheidsinstanties zetten zich over het algemeen in om voorwaarden te creëren (afhankelijk van methoden en tijden) die het wetenschappelijk en academisch onderzoek bevorderen, maar zij doen dat niet steeds – of kunnen dat niet doen – met dezelfde efficiëntie in de bedrijfswereld.</p>
      <p sl="pt">Het spreekt vanzelf dat het verlenen van steun voor innovatie in de bedrijfssector aan andere regels en methoden moet beantwoorden dan die welke aan de investeringen in academisch onderzoek ten grondslag liggen. Gelet op het feit dat innovatie in de meeste gevallen rechtstreeks wordt ingegeven door de bedrijfsactiviteit en het zoeken naar oplossingen voor marktbehoeften, ben ik evenwel van oordeel dat het Parlement met dit verslag een nuttige bijdrage levert aan de voorstellen die in de mededeling van de Commissie vervat zijn. Laten wij hopen dat de nationale en regionale overheden deze kansen benutten.</p>
    </intervention>
    <intervention id="4-117" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ik wil graag uitleggen waarom ik vóór het verslag-Gierek over innovatie heb gestemd.</p>
      <p sl="es">Ik heb dat gedaan omdat de rapporteur een verslag heeft opgesteld over een gecompliceerd onderwerp dat voor het behalen van de Lissabon-doelstellingen van cruciaal belang is, maar waaraan we nog niet werkelijk aandacht hebben besteed. Het werd tijd dat dit gebeurde.</p>
      <p sl="es">Om de EU te transformeren in een geavanceerde kennismaatschappij hebben we niet genoeg aan goede prestaties op het gebied van technologisch onderzoek en ontwikkeling – en dan hebben we het over ons vermogen om nieuwe capaciteiten te genereren, te assimileren en door te geven aan bedrijven en de maatschappij als geheel. We zullen ook moeten kunnen beschikken over een sterk ontwikkeld vermogen om deze kennis om te zetten in welvaart en sociaal welzijn. Dát is innovatie.</p>
      <p sl="es">Niet alle EU-landen bevinden zich op een zelfde niveau als we uitgaan van de indicatoren waarmee we het begrip kennismaatschappij hebben gedefinieerd, en datzelfde geldt voor de inspanningen die worden gedaan ten behoeve van innovatie. Het zoveel mogelijk uitvlakken van deze niveauverschillen zou iedereen ten goede komen.</p>
      <p sl="es">Innovatie is misschien wel het enige instrument dat ons in staat kan stellen binnen een redelijk tijdsbestek de volgende belangrijke doestellingen te verwezenlijken:</p>
      <p sl="es">1) het verbeteren van de kwaliteit en het concurrentievermogen van onze ondernemingen;</p>
      <p sl="es">2) economische groei verenigbaar maken met het behoud van het milieu, de kwaliteit van het leven en de sociale cohesie;</p>
      <p sl="es">3) innovatie inzetten voor het behoud van traditionele sectoren;</p>
      <p sl="es">4) innovatie gebruiken om bij te dragen tot aanzienlijk verbeterde arbeidomstandigheden en de integratie van bepaalde groepen, zoals gehandicapten.</p>
      <p sl="es">De meest recente economische analyses leggen een rechtstreeks verband tussen de inspanningen op het gebied van onderzoek, ontwikkeling en innovatie enerzijds en de productiviteit anderzijds. Dat is een interessant gegeven voor al die EU-landen (en het gaat dan om een meerderheid) waarvan de economie op de dienstensector is gebaseerd. In zulke landen is de productiviteit misschien wel een van de zwakste punten.</p>
      <p sl="es">Al deze punten komen in dit verslag op de één of andere wijze aan de orde. Daarom heb ik vóór gestemd.</p>
    </intervention>
    <intervention id="4-118" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik stem voor het aannemen van het verslag van professor Adam Gierek over “Kennis in de praktijk brengen: een omvattende innovatiestrategie voor de Europese Unie”.</p>
      <p sl="pl">Momenteel bestaat er wereldwijd een diepe kloof op het gebied van innovatie. Enerzijds hebben we de landen die “innovatiefronten” vormen en waar zich een enorme hoeveelheid wetenschappelijke centra, onderzoek en ontwikkeling concentreert. Anderzijds zijn er de perifere landen die innovatie alleen kunnen importeren, of de landen met diffusie innovatie. De Verenigde Staten, Japan en lidstaten van de Europese Unie zijn wereldwijde koplopers op het gebied van innovatie, wat wordt gestimuleerd door de concurrentie tussen deze economieën.</p>
      <p sl="pl">In de Europese Unie is de laatste tijd de zogeheten “innovatieparadox” ontstaan. Gezien de mogelijkheden die de interne markt biedt, kunnen we de economische prestaties in Europa als teleurstellend beschouwen. Het voornemen om de Europese Unie te transformeren tot de “meest dynamische en concurrerende kenniseconomie” bewijst enerzijds dat we ons realiseren dat het nodig is om het economisch-maatschappelijke systeem grondig op de schop te nemen, en getuigt anderzijds van ambitie en het optimisme dat we zo’n verandering tot stand kunnen brengen.</p>
      <p sl="pl">De rapporteur toont in zijn verslag duidelijk aan hoe deze situatie is ontstaan en benadrukt bovenal de urgentie van een doeltreffende Europese innovatiestrategie.</p>
    </intervention>
    <intervention id="4-120" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Deze aanbeveling van het Europees Parlement aan de Raad betreffende de ontwikkeling van een strategische concept inzake de bestrijding van georganiseerde criminaliteit is, denk ik, belangrijk en welkom nieuws voor de Europese burger. Het bewijst wel dat de Unie zich kwijt van zijn cruciale taak op dit gebied, een gebied dat de meest nauwe internationale samenwerking vereist. Die samenwerking functioneert nu al prima, maar dat volstaat niet meer. Terrorisme en andere vormen van georganiseerde criminaliteit kennen geen grenzen en misbruiken letterlijk de voordelen die ons democratisch bestel biedt. Daarom moeten wij zorgvuldig afwegen wat ons in deze situatie het meeste waard is – bestrijding van criminaliteit of onbegrensde vrijheid. Op het moment dat deze prachtige onbegrensde vrijheid de bescherming van ons meest kostbare goed in de weg staat, namelijk het leven van een mens, moeten wij water bij de wijn doen. Het roer moet echt om en wij moeten een aantal interne belemmeringen wegnemen, bijvoorbeeld als deze het illegale gebruik van economische en financiële middelen beschermen. De Raad moet Europol en Eurojust meer onafhankelijkheid en macht geven. Dit is een nieuwe strategische taak, dit is een verantwoordelijkheid die wij dragen ten overstaan van de 500 miljoen burgers van de EU.</p>
    </intervention>
    <intervention id="4-121" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Ik ben blij dat het initiatiefverslag van de heer Newton Dunn met een heel ruime meerderheid is aangenomen. Op die manier richt ons Parlement verschillende aanbevelingen tot de Raad over het opstellen van een strategisch concept in de strijd tegen de georganiseerde misdaad.</p>
      <p sl="fr">Het wegvallen van de binnengrenzen tussen de lidstaten van de Schengenruimte betekent ongetwijfeld een grote vooruitgang voor onze burgers, maar houdt eveneens een voordeel in voor de georganiseerde misdaad. De Europese Unie moet bijgevolg een uiterst belangrijke rol spelen op dit gebied.</p>
      <p sl="fr">De uitvoering van een preventief beleid en de uitwerking van efficiënte instrumenten zijn dringend en essentieel. Er moet aanzienlijke vooruitgang geboekt worden om meer vertrouwen te creëren tussen de lidstaten, en dan vooral tussen hun politiediensten. Bovendien moeten we onze landen ertoe aanzetten om voldoende financiële middelen uit te trekken voor uitwisselings- en opleidingsprogramma’s.</p>
      <p sl="fr">Ten slotte heeft ons Parlement nogmaals gewezen op de noodzaak om enerzijds de maatregelen voor de bescherming van slachtoffers en getuigen van criminele daden te verbeteren en anderzijds om programma’s voor de bewustmaking van de publieke opinie over mensenhandel te stimuleren.</p>
      <p sl="fr">Om al deze redenen heb ik de rapporteur gesteund en mij bij de eindstemming uitgesproken ten voordele van deze tekst.</p>
    </intervention>
    <intervention id="4-122" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik ben blij met het verslag van Bill Newton Dunn over de bestrijding van de georganiseerde misdaad. Het is van levensbelang dat de EU de benodigde middelen krijgt om een gecoördineerde strategie voor de bestrijding van de georganiseerde misdaad te bevorderen en te versterken. De rollen van Europol en Eurojust moeten worden uitgebreid en het publiek moet meer bewust gemaakt worden van de rol van de EU op dit vlak.</p>
    </intervention>
    <intervention id="4-123" speaker_id="4519" name="Claude MORAES" is_mep="True" mode="written" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="nl">Ik heb gestemd voor het verslag over de bestrijding van de georganiseerde criminaliteit van mijn Britse collega Bill Newton Dunn van de Fractie Alliantie van Liberalen en Democraten voor Europa, omdat dat verslag zal zorgen voor versterking van de rol van Europol als inlichtingenorgaan op het gebied van criminaliteit, zodat Europol in staat wordt gesteld de lidstaten overeenkomstig zijn taak te voorzien van informatie en inlichtingen, ter verkrijging van doelmatigere resultaten bij de preventie en bestrijding van georganiseerde criminaliteit.</p>
      <p sl="nl">De EU heeft altijd een belangrijke rol gespeeld in de bestrijding van de georganiseerde criminaliteit, en het is nu noodzakelijk om de Unie een krachtiger en ambitieuzer instrument in handen te geven voor een nauwere samenwerking met de lidstaten om de georganiseerde criminaliteit doeltreffender te bestrijden.</p>
    </intervention>
    <intervention id="4-124" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Meer dan een keuze of een plicht, is samenwerking bij de bestrijding van georganiseerde criminaliteit een praktische noodzaak, aangezien de georganiseerde criminaliteit steeds geraffineerder wordt, over betere instrumenten beschikt en efficiënter omgaat met de meest geavanceerde technologieën.</p>
      <p sl="pt">Wij moeten beseffen dat, behalve de openstelling van de fysieke grenzen ten gevolge van het integratieproces van de Europese Unie, ook de globalisering en haar mechanismen een rol spelen bij criminele praktijken. Zoals met alle technologische innovaties het geval is, kan ook deze ontwikkeling voor goede of slechte doeleinden worden aangewend. Daarom kan ik mij vinden in de basisideeën van dit verslag, waarin wordt gepleit voor meer samenwerking en wordt aangedrongen op de tenuitvoerlegging van een strategische benadering van de bestrijding van georganiseerde criminaliteit en alle aanverwante kwesties, van het begin tot het einde.</p>
      <p sl="pt">Gelet hierop kan de aanbeveling slechts nuttig en doeltreffend zijn als er niet alleen maatregelen op wetgevingsgebied worden genomen, maar ook stappen worden gezet om het wederzijdse vertrouwen aan te zwengelen tussen de instellingen die verantwoordelijk zijn voor de bestrijding van georganiseerde criminaliteit in de verschillende lidstaten. Het is gebleken dat dit soort vertrouwen, dat overigens niet steeds aanwezig is, van vitaal belang is voor het welslagen van deze missie.</p>
    </intervention>
    <intervention id="4-125" speaker_id="4313" name="Martine ROURE" is_mep="True" mode="written" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">De Europese Unie moet zichzelf instrumenten verschaffen om doeltreffender de strijd aan te binden met de georganiseerde misdaad die de grenzen overschrijdt en spijtig genoeg toeneemt.</p>
      <p sl="fr">De verschillende domeinen van de georganiseerde misdaad moeten de Europese Unie ertoe brengen om haar acties te coördineren en te versterken. De Europese Unie moet in staat zijn om te reageren, maar moet eveneens een preventief beleid uitwerken. Dankzij de opstelling van deze strategie zullen we onze kennis van de problematiek kunnen uitdiepen en zullen we middelen krijgen om de georganiseerde misdaad beter te bestrijden. De politiële en justitiële samenwerking versterken via Europol, Eurojust en OLAF is een van onze prioriteiten.</p>
      <p sl="fr">Een multidisciplinaire aanpak is doorslaggevend om het fenomeen van de georganiseerde misdaadbendes zo goed mogelijk te doorgronden. We moeten deze organisaties ontmantelen, de daders voor het gerecht brengen en hun de toegang tot producten van de misdaad ontzeggen. De bestrijding van het witwassen van geld en de wapenhandel vormt een van de Europese prioriteiten in die strijd, aangezien deze beide aspecten van de georganiseerde misdaad het terrorisme dienen.</p>
    </intervention>
    <intervention id="4-126" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="nl">Het verslag grijpt het – reële – probleem van de criminaliteit aan als een voorwendsel om een nog harder beleid te voeren voor de beknotting van de grondrechten, de versterking van de politiestaat en een nog teugellozer optreden van de onderdrukkingsmechanismen van de EU.</p>
      <p sl="nl">De voorstellen in dit kader luiden: convergentie van het strafrecht van de lidstaten door het pad te effenen voor communautarisering van het strafrecht en door een van de belangrijkste fundamenten van de nationale soevereiniteit van de lidstaten te beperken; instelling van gemeenschappelijke onderzoekteams in het kader van de onderdrukkingsmechanismen, het zelfstandig maken van Europol en Eurojust door hun aard en bevoegdheden te versterken en hen tot “motor” te maken in de beleidsvoering van de lidstaten; erkenning van de fundamentele rol van de antiterreurcoördinator van de EU; instelling van een “verklikkers”-mechanisme door op te roepen tot “erkenning van de status van personen die met justitie samenwerken op Europees niveau”.</p>
      <p sl="nl">Na dit alles hoeft het niemand te verwonderen dat nergens in het verslag wordt gesproken over de betrekkingen van de georganiseerde misdaad met de overheidsinstellingen en zelfs met de onderdrukkingsmechanismen van de staat, ofschoon die ondergrondse betrekkingen een publiek geheim zijn.</p>
      <p sl="nl">Uiteindelijk is gebleken dat het echte doel van het verslag is de democratische rechten en volksvrijheden te “bestrijden” en niet de georganiseerde misdaad.</p>
    </intervention>
    <intervention id="4-128" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Aangezien wij van mening zijn dat buitenlands beleid, en daarom dus ook uitspraken over buitenlandse aangelegenheden, niet op EU-niveau thuishoren, hebben wij tegen alle amendementen en het verslag in zijn geheel gestemd. Het lijdt geen twijfel dat veel van de voorstellen op zich wenselijk zijn, maar noch de EU, noch het Europees Parlement zou in deze kwesties zeggenschap moeten hebben.</p>
    </intervention>
    <intervention id="4-129" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Tot hun tevredenheid hebben de Labour-afgevaardigden in het Europees Parlement een zekere mate van evenwicht en onpartijdigheid in dit verslag kunnen brengen, waaraan het in het eerste aan de commissie voorgelegde ontwerp ernstig schortte.</p>
      <p sl="nl">Wat betreft de amendementen 16 en 34 uiten wij onze grote zorgen over de schorsing van de Pakistaanse opperrechter en de daaropvolgende ongeregeldheden die meer dan 40 mensenlevens hebben gekost. In een moderne democratische samenleving is het van levensbelang om de onafhankelijkheid van de rechterlijke macht te beschermen. In een verslag dat specifiek over de kwestie-Kasjmir gaat, is een verwijzing naar deze zaak echter niet op haar plaats.</p>
      <p sl="nl">Wat terrorismebestrijding aangaat, hebben we ingestemd met de constructievere en meer vooruitziende formulering in de amendementen 55 en 56, waarin wordt erkend dat er vooruitgang is geboekt in het terugdringen van de infiltratie door militante groeperingen, maar dat naast een aanzienlijke mate van “demilitarisering” verdere actie moet worden ondernomen.</p>
      <p sl="nl">Door voor de amendementen 18 en 56 te stemmen, benadrukken we opnieuw het recht op zelfbeschikking voor de Kasjmirse bevolking, een recht dat kan worden uitgeoefend door middel van een volksreferendum zodra de omstandigheden dit toelaten.</p>
    </intervention>
    <intervention id="4-130" speaker_id="4531" name="Jean LAMBERT" is_mep="True" mode="written" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="nl">Ik heb met enige terughoudendheid toch voor dit verslag gestemd. Ik erken dat het radicaal verschilt van de eenzijdige versie die oorspronkelijk aan de Commissie buitenlandse zaken werd voorgelegd, en ik dank de betrokkenen voor deze veranderingen. Kasjmir is een gebied dat door te geschiedenis verdeeld is en dat een twistappel is geworden. Om de zoveel tijd heeft het optreden van regeringen en militanten aan beide zijden van de bestandslijn het geweld weer doen oplaaien.</p>
      <p sl="nl">Dit is niet alleen een kwestie voor regeringen, maar ook voor de Kasjmirse bevolking. Ik betreur dat het Parlement niet ingestemd heeft met de steun voor het recht van deze mensen op zelfbeschikking door middel van een volksreferendum. Ik betreur evenzeer dat we onze oproepen tot demilitarisering niet hebben versterkt. Ik erken de rol van de militanten, maar we moeten toegeven dat aan Indiase zijde het aantal militairen en veiligheidsfunctionarissen in verhouding tot de bevolking tot de hoogste van de wereld hoort. We roepen op tot vertrouwenwekkende maatregelen en meer democratie, want onder dergelijke omstandigheden kan democratie niet gedijen. Kortom, ik zou willen dat het uiteindelijke verslag op deze cruciale terreinen sterker was geweest, maar ik erken ook dat deze versie nu een politieke waarde heeft voor de betrekkingen tussen de EU en de betrokken volkeren.</p>
    </intervention>
    <intervention id="4-131" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor dit verslag gestemd, dat evenwichtiger is dan de tekst die aan de commissie werd voorgelegd. Ik heb mij onthouden van stemming over het amendement waarin de schorsing van de Pakistaanse opperrechter wordt betreurd, niet omdat ik de kritiek niet deel, maar omdat ik het niet relevant achtte voor dit verslag. Ik heb voor het amendement gestemd waarin wordt opgeroepen om op termijn een volksreferendum te houden, omdat ik van mening ben dat de bevolking van Kasjmir over haar eigen toekomst moet kunnen beschikken.</p>
    </intervention>
    <intervention id="4-132" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="nl">Ik ben in Kasjmir geweest en heb de verwoestende gevolgen gezien van het geweld dat heeft plaatsgevonden, maar ik heb ook een bevolking gezien die klaar is voor vrede. Dus steun ik dit verslag, omdat het zo belangrijk is voor de manier waarop de Europese Unie door het bieden van “best practice”-maatregelen en ervaring, ernaar streeft om andere landen te laten zien hoe een economische zone vrede en welvaart tot bloei kan brengen in gebieden met een geschiedenis van oorlog.</p>
      <p sl="nl">Ik juich de in dit verslag aangekondigde vertrouwenwekkende maatregelen toe, in het bijzonder de gezamenlijke waarnemingspost voor de uitwisseling van gegevens over seismische activiteit om vroegtijdig te kunnen waarschuwen voor mogelijke aardbevingen. Ook erken ik het belang van de maatregelen tot gemeenschapsvorming die de economie zullen aanjagen en onaangeboorde economische hulpbronnen in de regio zullen activeren.</p>
      <p sl="nl">Bovendien acht ik het van het grootste belang dat de regio van Azad Jammu en Kasjmir naar behoren vertegenwoordigd wordt in de Pakistaanse regering, hetgeen nog niet het geval is.</p>
    </intervention>
    <intervention id="4-134" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Mijnheer de Voorzitter, in de eerste plaats zou ik mijn collega’s willen bedanken die voor de resolutie over Estland hebben gestemd. De stemming van vandaag in het Europees Parlement heeft laten blijken dat het gemeenschappelijk buitenlands en veiligheidsbeleid van de EU niet zomaar een dode letter is of een verzameling losse kreten, maar een concreet beleid. En het Europees Parlement heeft vandaag ook nog iets anders aangetoond, namelijk dat de solidariteit in de Europese Unie springlevens is en een concreet beginsel. Het is gemakkelijk om je solidair te verklaren en te betonen als er geen problemen zijn en alles koek en ei is. Maar het is veel belangrijker en moeilijker om solidariteit toe te passen op kritieke momenten, in tijden van crisis. Vandaag heeft het Europees Parlement bovendien laten zien dat er geen breuk door de Europese Unie loopt tussen oude en nieuwe, of tussen grote en kleine EU-lidstaten, en dat er geen onbelangrijke of minder belangrijke leden zijn wier belangen kunnen worden opgeofferd ten bate of in het belang van de grote landen.</p>
    </intervention>
    <intervention id="4-135" speaker_id="photo_generic" name="Gerard Batten en Derek Roland Clark" is_mep="True" mode="written">
      <p sl="nl">De UK Independence Party betreurt de opstelling van Rusland jegens Estland, maar kan voor geen enkele resolutie van het Europees Parlement stemmen, daar zij de legitimiteit van dat Parlement niet erkent.</p>
    </intervention>
    <intervention id="4-136" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij zijn sterk gekant tegen de resolutie die het Parlement hier vandaag heeft aangenomen, omdat de ernstige en reële betekenis van de recente voorvallen in Estland in de tekst geminimaliseerd en verdoezeld worden in een duidelijke poging om de geschiedenis te herschrijven. Daarom hebben wij tegengestemd.</p>
      <p sl="pt">Er zij op gewezen dat in de resolutie met geen woord wordt gerept van de nazistische en fascistische acties die in Estland plaatsvinden, te beginnen met het eerherstel en de verheerlijking van voormalige nazi-collaborateurs wier deelname aan de brutale repressie en stelselmatige uitroeiing van duizenden mensen eenvoudigweg verhuld wordt.</p>
      <p sl="pt">De recente beslissing om uit het centrum van Tallinn een gedenkteken – met inbegrip van menselijke resten – weg te halen dat destijds is opgericht voor degenen die tijdens de Tweede Wereldoorlog gesneuveld zijn in de strijd tegen de nazi’s en de fascisten is in dit verband de zoveelste provocatie op rij. De burgers van Estland hebben zich op legitieme wijze tegen deze beslissing verzet, maar hun acties zijn brutaal onderdrukt. Bovendien worden grote delen van de Russisch sprekende bevolking van Estland op onaanvaardbare wijze gediscrimineerd en wordt hun zelfs door de autoriteiten het burgerschap ontzegd.</p>
      <p sl="pt">Deze kwestie reikt veel verder dan de betrekkingen tussen de Europese Unie en de Russische Federatie. Daarom is het van fundamenteel belang dat alle antifascisten en democraten in het geweer komen en hun verontwaardiging uiten.</p>
    </intervention>
    <intervention id="4-137" speaker_id="28142" name="Nils LUNDGREN" is_mep="True" mode="written" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">Ik steun de resolutie omdat wij van mening zijn dat de Russische inmenging in Estland zeer ernstig en niet acceptabel is.</p>
      <p sl="sv">Ik sta echter negatief tegenover paragraaf 8. Het is aan elke soevereine staat om te bepalen in hoeverre een dialoog gestart moet worden. In paragraaf 7 worden de uitgevoerde internetaanvallen besproken. Het gaat hier om zeer ernstige handelingen, maar ik vind niet dat de EU hierover een plan moet uitwerken, omdat zo’n kwestie het beste op lidstaatniveau kan worden behandeld.</p>
    </intervention>
    <intervention id="4-138" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor de resolutie over Estland gestemd, waarin wij ons solidair met dat land betonen, nu het te maken heeft met de inmenging van de Russische autoriteiten in zijn binnenlandse aangelegenheden. Ik steun in het bijzonder de oproep aan de Russische regering om de Conventie van Wenen inzake de bescherming van diplomaten te eerbiedigen.</p>
    </intervention>
    <intervention id="4-139" speaker_id="28586" name="Dimitrios PAPADIMOULIS" is_mep="True" mode="written" nationality="Greece" birth_date="21-03-1955" birth_place="Athina" m_state="GR">
      <p sl="nl">Ik heb – evenals de Fractie Europees Unitair Links/Noords Groen Links – tegen de compromisresolutie over de recente gebeurtenissen in Estland gestemd, omdat deze gekenmerkt wordt door eenzijdigheid. Mijns inziens is herziening van de geschiedenis onaanvaardbaar, hoezeer men ook onder de Sovjets te lijden heeft gehad. Het standbeeld dat werd verwijderd – en waardoor demonstraties werden uitgelokt en er spanning ontstond – is een monument van de overwinning op de fascisten. Je kunt het niet, in naam van het verzet tegen de sovjetoverheersing, anders gaan noemen. In de resolutie wordt het thema eenzijdig benaderd, en dat is onaanvaardbaar. Daarmee draagt men geenszins bij tot ontspanning tussen Estland en Rusland. Integendeel, daarmee voedt men deze alleen maar.</p>
    </intervention>
    <intervention id="4-140" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De rellen in Tallinn en de aanval op de Estse ambassade in Moskou hebben aan het licht gebracht welke koers de huidige autoriteiten varen ten opzichte van afzonderlijke lidstaten. Deze keer echter heeft Moskou een vergissing begaan door zich bijzonder agressief op te stellen tegen één van de kleinste landen van Europa. Voor het eerst heeft Europa zich eensgezind tegen Rusland gekeerd, welhaast een unicum in de geschiedenis van de Europese Unie. Een van de grondbeginselen van de Gemeenschap is namelijk het solidariteitsbeginsel. Daarom ben ik blij me in het gezelschap van een zeer ruime meerderheid van de afgevaardigden te bevinden, die allen vóór het aannemen van deze resolutie hebben gestemd.</p>
    </intervention>
  </section>
  <section id="creitem20" title="11. Rectificaties stemgedrag/voorgenomen stemgedrag: zie notulen"/>
  <section id="creitem21" title="12. Goedkeuring van de notulen van de vorige vergadering: zie notulen"/>
  <section id="creitem22" title="13. Agenda: zie notulen"/>
  <section id="creitem23" title="14. Debatten over gevallen van schending van de mensenrechten, de democratie en de rechtsstaat (debat)"/>
  <section id="creitem24" title="14.1. Het geval &quot;Radio Caracas TV&quot; in Venezuela">
    <intervention id="4-148" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over vijf ontwerpresoluties over het geval ‘Radio Caracas TV’ in Venezuela .</p>
    </intervention>
    <intervention id="4-149" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="es">auteur. – Mijnheer de Voorzitter, dames en heren, wat we in Venezuela waarnemen is een klassiek verschijnsel, waarbij de autoritaire macht geleidelijk aan steeds verder geconcentreerd wordt. De regering van dit land verwijst vaak naar zichzelf als de verbreider van een revolutie. We moeten ons nu afvragen of die revolutie zich in een democratische richting begeeft of niet. Helaas blijkt dat laatste niet het geval te zijn.</p>
      <p sl="es">Als we kijken naar de vrijheden, grondrechten, en zaken als pluralisme en sociale harmonie, dan zien we dat de beweging in een ondemocratische richting gaat. Ik zou verder kunnen wijzen op verontrustende verschijnselen in de politieke, constitutionele, legislatieve, sociale en – sinds kort – militaire sfeer. Het gaat hier om gebeurtenissen die verontrustend zijn voor alle democraten, voor iedereen in deze wereld die het volk van Venezuela is toegedaan en voor de grote Portugese gemeenschap die in Venezuela woont en werkt.</p>
      <p sl="es">We weten dat de Venezolanen de afgelopen vijftig jaren een zware prijs hebben betaald om een democratie te worden. Wij willen dat die democratie gehandhaafd blijft. We weten ook dat politieke en sociale stabiliteit voor de democratie, de vrijheid en de vrede van groot belang zijn.</p>
      <p sl="es">Vandaag concentreren we ons op de verwikkelingen rond Radio Caracas Televisión en de wijze waarop die verwikkelingen een bedreiging vormen voor de vrijheid van meningsuiting, een universeel grondrecht. Ik zal niet in details treden maar volstaan met de mededeling dat Zijne Excellentie President Chávez op 28 december bekend heeft gemaakt dat hij besloten had de uitzendingen van Radio Caracas te verbieden, waarbij hij ernstige politieke beschuldigingen uitte aan het adres van deze zender.</p>
      <p sl="es">De bevoegde autoriteit heeft de nodige administratieve stappen pas drie maanden later genomen, op 28 maart. In die beschikking worden de ernstige beschuldigingen die ook de Venezolaanse ambassade in Brussel aan ons had doorgegeven niet genoemd. Geen van deze beschuldigingen is aan een rechtbank voorgelegd. In de administratieve beschikking van de Nationale Raad voor Telecommunicatie (CONATEL) wordt wel gewag gemaakt van andere plannen, zoals het opzetten van een staatszender. Daarbij wordt een procedure gevolgd die bij ons als illegaal en arbitrair zou worden beschouwd.</p>
      <p sl="es">De stemming wordt steeds grimmiger en we hebben gezien dat mensen de straat zijn opgegaan om te betogen tegen dit besluit. We weten uit opiniepeilingen dat de bevolking tegen is, en dat dit een politieke kwestie is – en dus een kwade zaak.</p>
      <p sl="es">We roepen op tot respect voor de rechtsstaat en dringen aan op een dialoog: dialoog en respect voor de rechtsstaat. Dat is waar nu behoefte aan is.</p>
    </intervention>
    <intervention id="4-150" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">auteur. – Mijnheer de Voorzitter, dames en heren, er is een internationale campagne gaande om Venezuela, zijn vrij verkozen president en al zijn democratische instellingen ongeldig te laten verklaren. Er bestaat een direct verband tussen het debat van vandaag en deze internationale campagne; zelfs het Europees Parlement mengt zich ongepast in een debat over een vraagstuk waar alleen de Venezolaanse regering zelf over kan beslissen. Daarnaast richt ons debat zich op de verkeerde sector, dat van de mensenrechten, terwijl we allemaal weten dat er geen mensenrechten zijn geschonden.</p>
      <p sl="it">Dit houdt in feite een politieke verschuiving in; het is geen toeval dat dit agendapunt door een groep afgevaardigden naar voren is gebracht en niet door een officiële afvaardiging van het Europees Parlement zoals sommigen beweerden, om precies te zijn door een groep afgevaardigden van het Europees Parlement die naar Venezuela is gegaan en alleen oppositieleden heeft ontmoet.</p>
      <p sl="it">De niet-verlenging van de vergunning voor Radio Caracas Televisión (RCTV) gaat in feite alleen de Venezolaanse regering aan en hun beslissing is in overeenstemming met de wetten en de grondwet van het land. RCTV zal via de kabel, de satelliet en het internet kunnen uitzenden en daarom weten degenen, die beweren dat de beslissing een afkerige daad naar de vrijheid van meningsuiting is, dat ze liegen. In Europa zijn er veel gevallen waarbij de frequentievergunningen niet worden verlengd en toch spreekt dit Parlement nooit over de schending van mensenrechten en het intomen van de vrijheid van meningsuiting.</p>
      <p sl="it">Het punt is dat vrijheid van meningsuiting en pluralisme van informatie en televisie-uitzendingen in Venezuela gewaarborgd zijn. In het specifieke geval van RCTV hebben we het over een televisiestation dat een actieve rol heeft gespeeld bij de steun aan de staatsgreep in 2002 en aan de olieblokkade in 2002 en 2003. Eventuele beschuldigingen van subversieve activiteiten moeten daarom aan het adres van degenen worden gericht die de instorting van het democratische en constitutionele Venezolaanse bestuur hebben aangemoedigd, aan de hand van een terroristische campagne en door informatie te manipuleren, en niet aan het adres van een democratisch gekozen regering die op actieve wijze blijk geeft van zijn sociale betrokkenheid.</p>
    </intervention>
    <intervention id="4-151" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . – Mijnheer de Voorzitter, RCTV is een particulier televisiestation, dat al meer dan een halve eeuw in Venezuela televisie maakt. Helaas heeft RCTV een smet op haar blazoen in de vorm van haar vermeende controversiële rol bij de couppoging in Venezuela van april 2002. Dit wordt beschouwd als de voornaamste grond voor het recente besluit van de nationale telecommunicatiecommissie, gesteund door een uitspraak van het Hooggerechtshof, om de zendvergunning van RCTV niet te verlengen.</p>
      <p sl="en">Dit standpunt is aanvechtbaar op grond van de verdediging van het beginsel van persvrijheid en het pluralisme in de media. Ik geef toe dat de situatie niet zwart-wit is en dat het een lastige afweging is tussen beide kanten van de zaak, maar wij zijn van mening dat de persvrijheid toch net iets zwaarder weegt en dat vermeende misstappen van RCTV naar behoren voor de rechtbank bewezen moeten worden. Daarom steunt mijn fractie de resolutie in haar huidige vorm.</p>
    </intervention>
    <intervention id="4-152" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">auteur. – Mijnheer de Voorzitter, dames en heren, de Fractie De Groenen/Vrije Europese Alliantie is van mening dat de niet-verlenging van de frequentievergunning voor Radio Caracas Televisión (RCTV) een politieke precedent is die slecht uitkomt, in zoverre dat zulke maatregelen beperkt moeten blijven tot de specifieke gevallen die in de wet zijn vastgelegd.</p>
      <p sl="it">Tegelijkertijd weigeren we betrokken te raken bij een campagne die niet alleen te rechtvaardigen valt door voorvallen in Venezuela, maar die bovendien binnen een lidstaat van de Europese Unie is ontstaan, namelijk in Spanje, waar dit idee actief leeft. Door de druk die er op dergelijke zaken ligt, in een situatie waarin er geen ruimte is voor vrijheid van meningsuiting – niet alleen in Venezuela kan ik zeggen, maar ook in verschillende andere landen binnen de Europese Unie – kan ons Parlement niet op een geloofwaardige manier aan deze vraagstukken werken.</p>
      <p sl="it">We kunnen ons over dit soort onderwerpen niet in twee groepen opsplitsen, we kunnen geen stemming houden waarbij het ene deel van het Parlement de ene richting op gaat en het andere deel de andere richting. We moeten een positief signaal afgeven, dat aanzet tot een dialoog en geen kwade geesten wakker maakt. Hoewel we niet achter de resolutie staan, denken en hopen we dat er een paragraaf aangenomen zal worden, die onze bevoegde commissies in staat stelt om samen aan deze vraagstukken te werken en een gezamenlijk standpunt te bereiken dat van pas kan komen tijdens het debat in Venezuela.</p>
      <p sl="it">Hier is geen sprake van bemoeienis met binnenlandse aangelegenheden, maar termen als “wettigheid” en “onwettigheid” kunnen niet te pas en te onpas worden gebruikt. We hebben het hier over een serieus onderwerp; we erkennen dat er inderdaad een kans op beperking van vrijheid in Venezuela is, maar dat rechtvaardigt nog geen heksenjacht, die de EU bovendien onwaardig is.</p>
    </intervention>
    <intervention id="4-153" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">auteur . – Mijnheer de Voorzitter, als we het hebben over de vrijheid van meningsuiting en over het feit dat president Chávez van Venezuela heeft besloten de zendvergunning van één van de grootste radio- en televisienetwerken niet te verlengen, loont het de moeite zich eens af te vragen waar de grenzen van de vrijheid liggen. We zijn het erover eens dat vrijheid niet absoluut is en beperkt wordt door het welzijn van anderen en door morele principes, en beperkt kan worden door juridische beginselen. Vrijheid moet ons dienen. En vrije media vormen precies het fundament van zo’n vrijheid die ons dient.</p>
      <p sl="pl">Daarom verbaast het me ten zeerste dat ik in deze zaal de mening hoor verkondigen dat vrijheid beperkt mag worden wanneer het de vrijheid van politieke tegenstanders betreft. Zoals te doen gebruikelijk in dit soort gevallen, komt die mening van links. In de woorden van één van de collega’s die voor mij sprak: vrijheid voor ons is in orde, maar vrijheid voor onze tegenstanders niet. Deze vorm van vrijheid is nu eenmaal niet mogelijk. Wij hebben dit soort vrijheid aan den lijve ondervonden, wij hebben onder een communistisch regime geleefd, waar werd gepredikt dat vrijheid inderdaad bestaat, maar dan alleen voor ons en niet voor onze politieke tegenstanders. Volledig in overeenstemming met het adagium “er bestaat geen vrijheid voor tegenstanders van de vrijheid”.</p>
      <p sl="pl">Het communisme is gevallen en het ziet ernaar uit dat we daar nu vanaf zijn, maar ondertussen blijkt dat communisme toch weer als een hydra de kop op te steken op verschillende plekken ter wereld. Zelfs in deze zaal heeft het zijn pleitbezorgers, die beweren dat Chávez er goed aan heeft gedaan degenen die hem niet bevallen de mond te snoeren en die, zoals is gebleken, ook sommigen van de hier aanwezigen niet bevallen.</p>
      <p sl="pl">Dames en heren, laten we alstublieft alert zijn op extreem links, dat altijd bereid is inperking van de mensenrechten te bepleiten wanneer het zo te pas komt.</p>
    </intervention>
    <intervention id="4-154" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">namens de PPE-DE-Fractie. – Mijnheer de Voorzitter, dictaturen vestigen zich niet ineens, ze ontstaan door talloze kleine ondermijningen van de democratische orde – oppositieleiders wordt de voet dwars gezet, de rol van de verkiezingscommissie wordt ondermijnd, de rechterlijke macht wordt gecorrumpeerd, het parlement wordt ontbonden en, niet in de laatste plaats, onafhankelijke media wordt het zwijgen opgelegd.</p>
      <p sl="en">Het Venezuela van Hugo Chávez doet enigszins denken aan het Oos-Europa van eind jaren veertig van de vorige eeuw. Weliswaar werden er nog verkiezingen gehouden en waren er nog onafhankelijke kranten, maar het was onmiskenbaar welke kant het op ging. Zeker, president Chávez heeft het verkiezingsproces niet afgeschaft, maar anderzijds werden ook in de Comecon-landen gedurende de hele koude oorlog om de vier jaar verkiezingen gehouden. Ook de meeste van de nauwste bondgenoten van de heer Chávez – Iran, Wit-Rusland, Zimbabwe – houden nog altijd verkiezingen, maar de tegenstanders van het regime hebben grote moeite om die verkiezingen aan te vechten, en dat is de reden waarom het ons zulke zorgen moet baren dat de critici van de heer Chávez het leven zuur wordt gemaakt en dat hun de middelen om oppositie te voeren worden ontnomen.</p>
      <p sl="en">Venezuela is geen Cuba, nog niet althans, maar de vergoelijkende houding die sommigen in dit Parlement aan den dag leggen is op zijn best naïef en op zijn slechtst beschamend. We zijn getuige van de langzame verstikking van een eens open en vrije staat. Als we verder niets doen, laten we dan in ’s hemelsnaam tenminste onze afkeuring te kennen geven!</p>
    </intervention>
    <intervention id="4-155" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">namens de PSE-Fractie. – Mijnheer de Voorzitter, ik wil in dit Parlement graag een verdediging voeren voor de persvrijheid – hier, in Venezuela en in de rest van de wereld.</p>
      <p sl="es">De socialistische fractie in het Europees Parlement heeft deze door de Groenen geconcipieerde en later ietwat geamendeerde ontwerpresolutie gesteund. En dat blijven we doen.</p>
      <p sl="es">We doen dat omdat er in Venezuela verkiezingen worden gehouden. Voorgaande sprekers hebben daar al op gewezen. Mevrouw Frassoni en ik hebben de Europese Unie vertegenwoordigd bij de laatste verkiezingen in Venezuela. Wij hebben vastgesteld dat die verkiezingen eerlijk zijn verlopen. Er is persvrijheid in Venezuela.</p>
      <p sl="es">Uiteraard is het een slechte zaak als de persvrijheid aan banden wordt gelegd. We moeten ons dan bezorgd gaan maken. We moeten echter ook erkennen dat de Venezolaanse regering een democratische regering is en dat er wettelijke garanties bestaan. Interventie van onze zijde zou daarom kunnen worden uitgelegd als inmenging van de Europese Unie in de interne aangelegenheden van een land dat zich in een moeilijke situatie bevindt.</p>
      <p sl="es">Venezuela is momenteel in tweeën verdeeld. Bijdragen tot een confrontatie tussen de inwoners van dit land is wel het laatste dat we moeten doen. Het Parlement en de Europese Unie moeten zich juist vriendschappelijk opstellen ten aanzien van de regering, de maatschappij en de politieke krachten in Venezuela om te verhinderen dat het huidige conflict escaleert.</p>
    </intervention>
    <intervention id="4-156" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mijnheer de Voorzitter, het is waar dat het sociaaleconomisch beleid van president Chávez tegen machtige belangen ingaat, en het kan zeker zo zijn dat er, zoals de heer Catania beweert, een campagne aan de gang is om zijn regering zwart te maken. We zijn hier echter niet om de goede en slechte kanten van zijn sociaaleconomische beleid of het binnenlands beleid van Venezuela te bespreken. Deze ontwerpresolutie is een uiting van zorg over een maatregel waardoor pluralisme en afwijkende meningen worden beteugeld, en dat hoort tot ons domein. Het is schandalig als de verheffing van president Chávez tot icoon van antiglobalisme en antikapitalisme sommigen in dit Huis blind maakt voor zijn steeds autoritairder en antidemocratischer koers. Op dat punt ben ik het voor de verandering een keer eens met de heer Hannan.</p>
      <p sl="en">Dit is gebeurd met de burgemeester van mijn stad, Londen, de heer Livingstone, die tot de Labour-partij behoort. Een jaar geleden zei hij: “Jarenlang hebben mensen erop aangedrongen dat sociale vooruitgang en democratie hand in hand gaan, en dat is nu precies wat er in Venezuela gebeurt. [ …] Met Chávez is het niet moeilijk om te kiezen. Hij voert een progressief programma uit en doet dat ook nog via een kiezersmandaat.”</p>
      <p sl="en">Inderdaad zijn er, zoals de heer Hannan al zei, nog steeds verkiezingen, maar er is ontegenzeglijk een beweging ingezet richting alleenheerschappij en onderdrukking van meningen die het regime onwelgevallig zijn. We moesten lachen toen de heer Livingstone een half jaar geleden vijfduizend mijl reisde om president Chávez te ontmoeten, maar spijtig genoeg in Cuba eindigde omdat de president geen tijd had om hem te ontvangen. Dat vonden wij vermakelijk. Maar het is vrij ernstig wanneer iemand die democratisch tot burgemeester is verkozen van, laat ik zeggen, de belangrijkste stad van Europa, in het gevlij wil komen met iemand die niet alleen populistisch maar ook steeds autoritairder is. De reden voor deze ontwerpresolutie is dat in Venezuela de mensenrechten geschonden worden.</p>
    </intervention>
    <intervention id="4-157" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">namens de Verts/ALE-Fractie. – Mijnheer de Voorzitter, we hebben het al eerder gezegd en we zeggen het opnieuw: vrijheid van meningsuiting is meer dan alleen maar een grondrecht – het vormt de garantie voor de democratie. Daarom moeten we elke poging, waar dan ook, om de vrijheid van meningsuiting te beperken of te schenden afwijzen en bestrijden.</p>
      <p sl="es">En dat is precies wat er gezegd wordt in deze gezamenlijke resolutie die door de Verts/ALE-Fractie, de PSE-Fractie en de GUE/NGL-Fractie is ingediend. In wezen dringen we aan op twee dingen: om te beginnen dat de Staat Venezuela de pluraliteit en niet-concentratie van de media garandeert als een mechanisme voor het bevorderen van de vrijheid van meningsuiting; verder roepen we zowel de particuliere en openbare media in Venezuela op om informatie aangaande het electoraal beleid op een objectieve en onpartijdige manier te behandelen.</p>
      <p sl="es">De resolutie verwijst ook naar de verklaring van de regering van Venezuela dat ze zich strikt aan de besluiten van de rechterlijke macht zal houden. Wij voegen daaraan toe dat alle partijen precies hetzelfde zouden moeten doen.</p>
      <p sl="es">Ik geloof oprecht dat dit een heel evenwichtige resolutie is die aansluit bij de beginselen van vrijheid van meningsuitdrukking en pluraliteit van de media. Ik moet daarom wel aannemen dat de PPE-DE-Fractie, de ALDE-Fractie en de UEN-Fractie zich bij het indienen van hun alternatieve voorstel hebben laten leiden door overwegingen die verband houden met het binnenlands beleid van Spanje. Hun resolutie is dus niet ingegeven door de fundamentele kwestie die we hier bespreken, maar door het soort politiek opportunisme dat we in dit Parlement wel vaker hebben gezien.</p>
      <p sl="es">Deze laatste resolutie gaat bijvoorbeeld voorbij aan het feit dat de weigering om de vergunning te herzien alleen betrekking heeft op VHF, en niet op uitzendingen via de kabel, UHF of het Internet.</p>
      <p sl="es">Het gaat hier niet om de vraag of je voor Hugo Chávez bent of niet – daar hebben we het niet over. We hebben het hier over de vrijheid van meningsuiting. Dus geen demagogie, alstublieft.</p>
    </intervention>
    <intervention id="4-158" speaker_id="28250" name="Sahra WAGENKNECHT" is_mep="True" mode="spoken" nationality="Germany" birth_date="16-07-1969" birth_place="Jena" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie. – Mijnheer de Voorzitter, beste collega’s. Met de onderhavige resolutie proberen de conservatieve fracties voor de zoveelste maal om het thema mensenrechten te misbruiken voor hun eigen doel. Het gaat helemaal niet om de vrijheid van de media, het gaat erom dat Venezuela aangeklaagd wordt, een regering die bij democratische verkiezingen altijd een overweldigend aantal stemmen van de bevolking heeft behaald, een regering die de strijd tegen armoede en uitbuiting in het land ernstig neemt, en op die manier natuurlijk ook een contrast vormt met de meeste Europese regeringen, die met hun neoliberale agenda de kloof tussen boven en onder steeds groter laat worden.</p>
      <p sl="de">Voor een conflict met de macht van de particulieremedia en mediaconglomeraten en voor het opzetten van een echte democratische mediacultuur is het in Europa inderdaad veel te laat. In plaats van zich arrogant te mengen in de Venezolaanse mediapolitiek zou het dus veel gepaster zijn een voorbeeld te nemen aan de democratische en sociale rechten van de Bolivar-revolutie. Alternatieven voor neoliberalisme zijn ook in Europa mogelijk.</p>
    </intervention>
    <intervention id="4-159" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de president van Venezuela, Hugo Chávez, heeft aangekondigd dat hij de zendvergunning van een van de grootste particuliere omroepen niet zal verlengen. Het betreft Radio Caracas TV, een zender die al 53 jaar bestaat.</p>
      <p sl="pl">Deze ontwikkeling kan niet anders worden opgevat dan als een aanval op de democratie en de vrijheid van meningsuiting en minachting voor de positie van particuliere zenders die zich kritisch uitlaten over Venezolaanse machthebbers. Zo’n beslissing is laakbaar en strijdig met alle internationale overeenkomsten. Venezuela heeft deze ondertekend en daarmee de verplichting op zich genomen het pluralisme in de media te respecteren. Om nog maar te zwijgen van het feit dat artikel 57 en 58 van de Venezolaanse grondwet de vrijheid van meningsuiting, communicatie en informatie garanderen. Deze gebeurtenissen zijn uitermate zorgwekkend, daar ze het zoveelste voorbeeld zijn van openlijke schending van mensen- en burgerrechten in landen die zich als democratisch afficheren, zoals Cuba, China en nu dus ook Venezuela.</p>
      <p sl="pl">Kort geleden werd de wereld opgeschrikt door de dood van de Russische journaliste Anna Politkovskaja, die het Kremlin bekritiseerde voor zijn optreden in Tsjetsjenië. Iedere poging om journalisten de mond te snoeren die de moed hebben zich kritisch over machthebbers uit te laten, moet de Europese Unie helder en duidelijk veroordelen. Wij mogen niet onverschillig blijven onder het schenden van democratische principes.</p>
    </intervention>
    <intervention id="4-160" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, de belangstelling die de Fractie van de Europese Volkspartij (Christen-democraten) en Europese Democraten en de Alliantie van Liberalen en Democraten voor Europa fractie, onder het voorwendsel van de vrijheid van meningsuiting, te elfder ure aan de dag leggen voor een gezamenlijke resolutie van het Europees Parlement waarin de ongegronde beweringen zijn overgenomen van de eigenaars van de omroep Radio Caracas TV en van de reactionaire politieke krachten in Venezuela – die samen het voortouw hadden in de poging tot een militaire staatsgreep in 2002, in de aardolieblokkade van 2003, in de ondermijnende activiteiten gedurende het referendum over de eventuele afzetting van de president en in de voortdurende flagrante overtredingen van de regels inzake vrije informatie – is een onbeschaamde inmenging, een onaanvaardbare daad tegen de regering en tegen het volk van Venezuela.</p>
      <p sl="el">Informatie is een sociaal goed. 82 procent van de radio- en televisiezenders is in handen van particulieren. Het spectrum van radio- en televisiefrequenties in Venezuela is een sociaal goed, het bezit van het volk van dit land. De legitieme vertegenwoordiger voor het beheer daarvan is de regering. De regering van Venezuela past de nationale en internationale regels inzake vrije informatie volledig toe.</p>
      <p sl="el">Je moet wel heel veel euvele moed hebben om vanuit dit Parlement een aanval te plegen op de regering van Venezuela, als het werkelijke doel van deze aanval er duimendik bovenop ligt. In feite wil men immers in Venezuela de vorige situatie doen terugkeren. Men wil de natuurlijke hulpbronnen van dit land. Men wil het volk van Venezuela blijven uitbuiten, maar dat zullen het Europees Parlement en het volk van Venezuela niet toestaan.</p>
    </intervention>
    <intervention id="4-161" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">President Hugo Chávez heeft ervoor gezorgd dat de vergunning van Radio Caracas Televisión niet is verlengd. Tienduizenden Venezolaanse burgers zijn de straat opgegaan om hiertegen te protesteren en zij verwachten daarbij steun van democratisch Europa. Zij weten dat hun Cubaanse taferelen te wachten staan wanneer de vrije omroepen verloren gaan. Zij weten dat zij zonder onafhankelijke informatieverstrekking net als de Cubanen gevangenen in eigen land worden omdat zij in dat geval onmogelijk op democratische wijze beslissingen kunnen nemen. Chávez wil de media de mond snoeren en de oppositie verpulveren, een oppositie die waarschuwt dat nationaliseringen en autocratie het land gaarkeukens voor de armen brengen in plaats van ontwikkeling, een oppositie die aanvoert dat de communistische oligarchie de eigen macht en voorrechten ongeremd uitbreidt. Venezuela, Cuba en Bolivia: deze landen vormen een gevaarlijke alliantie van autocratische regimes die antidemocratische ideologieën verspreiden in Latijns-Amerika en het Caribische gebied. Europa zal niet zwijgen. Wij eisen van Venezuela dat het zich houdt aan de door het land aangegane internationale verplichtingen op het vlak van de mensenrechten en dat het gelijke rechten voor onafhankelijke media garandeert.</p>
    </intervention>
    <intervention id="4-162" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . Mijnheer de Voorzitter, de Commissie heeft het debat over de toekomst van Radio Caracas TV aandachtig gevolgd, en wij waren meteen al bezorgd toen de president van Venezuela en leden van de Venezolaanse regering verklaarden dat de zendvergunning per 27 mei niet wordt verlengd.</p>
      <p sl="en">De Commissie heeft deze belangrijke kwestie herhaaldelijk bij de Venezolaanse autoriteiten aangekaart. We hebben beklemtoond dat ieder land het soevereine recht heeft om zijn eigen radio- en televisiebeleid vorm te geven en te regelen, maar we hebben ook onderstreept dat de Europese Unie de vrijheid van meningsuiting beschouwt als hoeksteen van de democratie en de rechtsstaat. In haar eigen betrekkingen met de Venezolaanse regering heeft de Commissie ook benadrukt dat zij alle initiatieven steunt die erop gericht zijn de dialoog en het wederzijds begrip te bevorderen, en zij heeft onderstreept dat vergunningsprocedures voor radio en televisie transparant en onpartijdig moeten zijn.</p>
      <p sl="en">De Commissie heeft in april een schrijven ontvangen van het de president van het televisiestation, de heer Granier en leden van Primero Justicia. Ook heeft zij ontmoetingen gehad met de autoriteiten en leden van het Venezolaanse Parlement. Zij heeft de argumenten en verklaringen van beide zijden aandachtig beluisterd.</p>
      <p sl="en">Ik wil het Parlement graag verzekeren dat de Commissie de ontwikkelingen nauwlettend in het oog zal houden via haar delegatie in Venezuela en door middel van haar hechte samenwerking met de diplomatieke vertegenwoordigingen van de EU-lidstaten in Caracas.</p>
    </intervention>
    <intervention id="4-163" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem25" title="14.2. Mensenrechten in Syrië">
    <intervention id="4-165" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over de mensenrechten in Syrië .</p>
    </intervention>
    <intervention id="4-166" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">auteur . – Mijnheer de Voorzitter, iedereen kent mijn inzet voor het Syrische dossier. Ik heb altijd gesteld dat het isolement van dat land niets goeds op internationaal niveau zal teweegbrengen en de vrede in de regio niet dichterbij zal brengen. Ik heb me dus toegelegd op het dossier over de associatieovereenkomst, dat sinds de moord op Rafiq Hariri is bevroren. Deze inzet en vriendschap ten opzichte van Syrië houden echter ook in dat er duidelijke taal gesproken wordt wanneer fundamentele rechten worden geschonden. Daarom geef ik blijk van mijn veroordeling en afkeuring voor de politieke repressie die vandaag heel de oppositie treft, ongeacht haar strekking.</p>
      <p sl="fr">De meeste gevangenen van wie we vandaag de vrijlating vragen, zijn mensen die we ontmoet hebben, bijna vrienden. Geen van hen heeft in onze gesprekken een andere manier overwogen om het land te democratiseren dan via wettelijke, vredelievende weg. Allen houden ze zielsveel van hun land. Wanneer een land zich richt tegen diegenen die er zielsveel van houden, wanneer het de vrijheid van meningsuiting doodt, brengt het zichzelf in gevaar. Ik zou niet willen dat Syrië zichzelf in gevaar brengt.</p>
      <p sl="fr">Vandaag vragen we de vrijlating van Michel Kilo, Mahmoud Issa, Suleiman Achmar, Faek El Mir, Aref Dalila, Kamal al-Labwani en Anouar Bunni. Zij moeten vrijgelaten worden. Ik wens dus dat de Raad en de Commissie deze boodschap aan de Syrische regering overbrengen en dat die ze met de grootste aandacht behandelt, want het is een ernstige boodschap.</p>
      <p sl="fr">Bovendien zou het goed zijn dat Syrië een duidelijk standpunt inneemt ten voordele van het internationaal straftribunaal – hoofdstuk zes – om de moordenaars van Hariri te veroordelen. De internationale gemeenschap zou dergelijk gebaar weten te waarderen. Dat zou een uitweg kunnen vormen uit de politieke impasse waarin Libanon zich bevindt. Die impasse werkt het ontstaan van nieuwe bloedige conflicten in de hand en voorspelt een periode van gewelddaden en instabiliteit. Iedereen weet dat een dergelijk standpunt van Syrië geen inmenging in de Libanese aangelegenheden betekent, maar integendeel de impasse zou kunnen doorbreken en vooral een einde zou maken aan de geruchten, waaruit zou kunnen worden opgemaakt dat Syrië in het geheim de oprichting van dat straftribunaal tegenhoudt.</p>
    </intervention>
    <intervention id="4-167" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Syrië is een voortdurend terugkerend punt op onze agenda. De Europese Unie wil graag goede en intensieve betrekkingen met dat land in het kader van het nabuurschapsbeleid met de landen rond de Middellandse Zee. Ook vanwege de chaos in het buurland Irak, wordt stabiliteit in Syrië op prijs gesteld.</p>
      <p sl="nl">Tegelijk is Syrië een dictatuur die geen binnenlandse oppositie toestaat. Ook voor christenen en Koerden is het op zijn minst een onaangenaam land. Het is geen theocratische staat die positief tegenover moslimfundamentalisme staat, maar het beschouwt de theocratische dictatuur in Iran wel als bondgenoot.</p>
      <p sl="nl">In Libanon steunt het land Libanese en Palestijnse moslimfundamentalisten zolang die tot meer zeggenschap van Syrië over dat kleine buurland kunnen bijdragen. Libanon wordt gezien als een gebied dat door Europees ingrijpen ten onrechte van Syrië is afgescheiden. Het conflict met Israël wordt zorgvuldig gecultiveerd, omdat de spanningen die dat oproept, ertoe kunnen bijdragen dat de Syriërs het voortbestaan van het regime als het kleinste kwaad gaan beschouwen.</p>
      <p sl="nl">Verbetering komt niet in zicht. Zowel een agressieve houding tegenover Syrië als het betrekken van dit regime in vriendschapsrelaties werken contraproductief. Alleen steun voor Syrische vluchtelingen en Syrische opposanten in de gevangenis en in ballingschap kan ertoe bijdragen dat het op lange termijn beter wordt.</p>
      <p sl="nl">Mijn laatste zin, Voorzitter: diegenen die recent slachtoffer zijn geworden van vrijheidsbeperkingen, zoals Michel Kilo die eerder dit Parlement bezocht, hebben onze volledige aandacht nodig.</p>
    </intervention>
    <intervention id="4-168" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . – Mijnheer de Voorzitter, het jaarverslag over de mensenrechtensituatie in Syrië over 2006 is inderdaad zeer akelige lectuur.. Er hebben tientallen willekeurige arrestaties en gevangenhoudingen plaatsgevonden van politieke dissidenten, hervormers, mensenrechtenactivisten en activisten uit het maatschappelijk middenveld. Bovendien is er overvloedig bewijs dat marteling aan de orde van de dag is en structureel wordt gebruikt als ondervragingsmethode om bekentenissen los te krijgen. Daar komt bij dat corrupte leden van de Syrische rechterlijke macht, zowel militaire rechters als burgerrechters, draconische vonnissen hebben geveld, waaronder levenslange gevangenisstraffen en doodvonnissen, die voornamelijk politiek gemotiveerd waren.</p>
      <p sl="en">We roepen de Syrische regering op gehoor te geven aan de internationale veroordeling hiervan en er eindelijk serieus werk van te maken om de eerbiediging van de mensenrechten jegens haar onderdanen te verbeteren. Zo niet, dan zullen dit spoedig – naar ik, met enig voorbehoud, hoop – drastische consequenties hebben.</p>
    </intervention>
    <intervention id="4-169" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur. – Mijnheer de Voorzitter, Damascus behoort tot de oudste steden van de wereld, het huidige Syrië is een oeroude cultuur waarin verschillende volkeren en godsdiensten al eeuwenlang, meestal vreedzaam, samenleven. Op deze plaats bestaat, zoals altijd al, een intensieve samenwerking tussen moslims en christenen. Collega Dess en ik zetten ons in voor de dialoog tussen de godsdiensten, die veel kans op slagen heeft in een land uit de Arabische wereld dat nog geen islamitisch land is en in de hele regio van groot belang is. Daarom is het nog betreurenswaardiger dat in dit land een regime aan de macht is gekomen dat in naam van het Baathistische, nationale socialisme mensen bedreigt, vervolgt, onderdrukt, met schijnprocessen belast en politieke gevangenen maakt. Dit alles gebeurt in een tijd waarin we Syrië meer dan ooit nodig hebben voor de vrede in de regio.</p>
      <p sl="de">Ik hoor niet bij de groep mensen die gelooft dat Syrië volledig geïsoleerd moet worden. Dit land heeft een oeroude traditie. Deze traditie moeten we gebruiken om voor vrede te zorgen. Zonder Syrië zal er in het Midden-Oosten en in Libanon geen vrede zijn en zal er geen oplossing voor het probleem van Irak gevonden worden. Maar precies daarom mogen we niet aanvaarden dat de mensenrechten geschonden worden, dat Koerden en andere personen om de meest ongeloofwaardige redenen onderdrukt worden. Daarom roepen we Syrië op om terug te keren naar een beleid van dialoog en samenwerking, waar wij toe bereid zijn, maar niet met een regime dat zelfs niet in de meest elementaire vorm bereid is de democratie en de mensenrechten te respecteren. Een verstandig buitenlands en veiligheidsbeleid en verstandige economische betrekkingen zijn niet mogelijk met een land dat de elementaire mensenrechten niet naleeft. Daarom moet dit een duidelijk signaal zijn aan Syrië om zijn koers te wijzigen en weer de weg naar samenwerking te bewandelen.</p>
    </intervention>
    <intervention id="4-170" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">auteur . – Mijnheer de Voorzitter, de voortdurende schending van de mensenrechten in Syrië neemt afschrikwekkende vormen aan. De Syrische autoriteiten zijn druk doende de vrijheid van meningsuiting, van vergadering en van het vormen van wat voor organisatie dan ook, drastisch in te perken. Zij volharden in het intimideren en gevangennemen van degenen die de mensenrechten verdedigen en vreedzame kritiek op de huidige regering uitoefenen.</p>
      <p sl="pl">Naar aanleiding van de verklaring van Beiroet-Damascus, die in mei 2006 is ondertekend ter verbetering van de relatie tussen Libanon en Syrië, heeft de Syrische veiligheidsdienst tientallen personen gearresteerd. De arrestanten hadden in die verklaring een standpunt ingenomen dat afweek van dat van de Syrische regering. Onder hen bevonden zich de beroemde schrijver Michel Kilo en mensenrechtenactivist Anwar al-Bunni. Duizenden politieke gevangenen worden zonder vorm van proces tijden in hechtenis gehouden. Het jaar 2006 is voorbijgegaan zonder dat de Syrische regering op wat voor wijze dan ook informatie heeft verstrekt over het lot van de zeventienduizend mensen die zijn gearresteerd door de Syrische veiligheidsdienst. Dit zijn voornamelijk leden van de verboden organisatie Muslim Brotherhood , alsmede Syrische activisten die in de vroege jaren tachtig gevangen zijn gezet. Zo heeft de veiligheidsdienst, in samenwerking met Libanese en Palestijnse milities die onder Syrisch gezag staan, ook honderden Libanezen en Palestijnen in Syrië en Libanon gearresteerd.</p>
      <p sl="pl">Wij als vertegenwoordigers van de Europese Unie moeten resoluut protest aantekenen tegen verdere repressie en schending van de mensenrechten in Syrië, zoals we ook samen in deze resolutie hebben verwoord.</p>
    </intervention>
    <intervention id="4-171" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie en de lidstaten houden de situatie in Syrië zeer nauwlettend in het oog.</p>
      <p sl="en">Sinds ons afgelopen debat in de vergadering van juni 2006 zijn er enige positieve ontwikkelingen geweest. Ik zou erop willen wijzen dat er in januari 2007 een contactpersoon voor de mensenrechten is aangesteld op het Syrische ministerie van Buitenlandse Zaken. Ook zien wij het als positief dat de EU geregeld toegang wordt verleend tot terechtzittingen van het Opperste Hof voor de Staatsveiligheid, de militaire rechtbank en de rechtbank voor strafzaken.</p>
      <p sl="en">We betreuren echter dat de beloften van politieke openheid geen van alle in de praktijk zijn gebracht zoals bijvoorbeeld de versoepeling van de noodwetgeving, de aanneming van een meerpartijenstelsel, de verlening van het staatsburgerschap aan stateloze Koerden of de oprichting van een nationale raad voor mensenrechten. Ook betreuren we de buitensporige vonnissen die de afgelopen weken zijn geveld tegen activisten uit het maatschappelijk middenveld. Het is voor ons onaanvaardbaar dat zij gevangengezet worden, enkel omdat zij hun mening hebben geuit.</p>
      <p sl="en">We roepen nogmaals op tot de vrijlating van alle politieke gevangenen in Syrië. Om een voorbeeld te geven: alle pogingen om de heer Anwar al-Bunni te helpen zijn vruchteloos geweest. Vandaag is de heer al-Bunni veroordeeld tot vijf jaar gevangenisstraf, alleen omdat hij de martelingen en slechte gevangenisomstandigheden in Syrië aan de kaak had gesteld. Bovendien kreeg hij een boete van 1 500 euro opgelegd voor het overtreden van de Syrische wet bij het oprichten van een opleidingscentrum waar Europa aan meebetaalt.</p>
      <p sl="en">De Commissie steunt al jaren door middel van uiteenlopende activiteiten het moderniseringsproces in Syrië. Op economisch terrein hebben we zeer bemoedigende resultaten gezien. We hopen van harte dat deze zullen doorwerken op het politieke vlak. We zullen Syrië aansporen deze verplichting, alsmede het Internationaal Verdrag inzake burgerrechten en politieke rechten en het Verdrag tegen marteling, in acht te nemen. Ik ben ervan overtuigd dat het Europees Parlement zijn steun zal verlenen voor deze inspanningen van de Commissie.</p>
    </intervention>
    <intervention id="4-172" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem26" title="14.3. Mensenrechten in Sudan">
    <intervention id="4-174" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over zes ontwerpresoluties over de mensenrechten in Sudan .</p>
    </intervention>
    <intervention id="4-175" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">auteur . – Mijnheer de Voorzitter. Amouna Abdallah Daldoum, 23 jaar oud, en Sadia Idries Fadul, 22 jaar oud, zijn respectievelijk op 6 maart en op 13 februari 2007 veroordeeld tot de dood door steniging wegens overspel. Beide vrouwen waren door een strafrechtbank in de provincie Managil in de deelstaat Gezirah schuldig bevonden aan overspel. Volgens verslagen hadden de vrouwen tijdens het proces geen advocaat en konden ze zichzelf niet verdedigen omdat ze enkel de taal van hun eigen etnische groep beheersen. Het proces werd in het Arabisch gevoerd, zonder dat de vrouwen een tolk ter beschikking kregen.. Er werd beroep aangetekend tegen het vonnis.</p>
      <p sl="de">Volgens informatie van de ambassade van Sudan in Brussel werd het doodvonnis door de rechtbank ingetrokken. Motivering: niet voldoende rechtsbijstand. We zijn blij met het intrekken van de doodstraf, als dit ook echt door de rechtbank bevestigd wordt, en vragen de Sudanese regering de lichamelijke en geestelijke integriteit van de twee vrouwen te garanderen.</p>
      <p sl="de">Op 3 mei zijn twee zestienjarigen ter dood veroordeeld voor moord en diefstal. Het opleggen van de doodstraf aan minderjarige delinquenten is volgens het internationale recht verboden. Sudan heeft de overeenkomst van de Verenigde Naties over de Rechten van het Kind geratificeerd en zich er op die manier toe verbonden personen die jonger zijn dan 18 jaar niet te executeren. De Sudanese regering wordt opgeroepen de doodstraf van deze twee minderjarigen in te trekken en hun lichamelijke en geestelijke integriteit te garanderen.</p>
      <p sl="de">We roepen de Commissie, de Europese Raad en de lidstaten op om de doodstraf, zweepslagen en andere wrede en vernederende straffen te veroordelen.</p>
    </intervention>
    <intervention id="4-176" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">auteur . – Mijnheer de Voorzitter, dit is mijn eerste termijn in het Europees Parlement, maar als ik me goed herinner, debatteren we inmiddels al voor de derde keer over de kwestie Sudan. Voor de inwoners van Sudan zou het natuurlijk het beste zijn wanneer we ons niet met hen bezig hoefden te houden. Ik ben blij dat er tussen de zes grootste fracties van het Parlement overeenstemming bestaat over de Sudan en dat we dus kunnen uitgaan van een gemeenschappelijk standpunt. Paradoxaal genoeg is het blijkbaar zo dat het lijden en de afgrijselijke vonnissen die in Sudan worden voltrokken, ons Europeanen tot eendracht brengen. Die vonnissen zijn werkelijk uiterst onrechtvaardig.</p>
      <p sl="pl">In de eenentwintigste eeuw is het absoluut onacceptabel dat overspelige vrouwen ter dood veroordeeld worden door steniging of dat zestienjarigen worden opgehangen. Ja, wij mengen ons inderdaad in de binnenlandse aangelegenheden van Sudan. Sterker nog, we moeten dat doen uit morele overwegingen, maar niet alleen daarom. Ook omdat we dat land alleen al dit jaar 85 miljoen euro aan humanitaire hulp hebben geboden. Twee maanden geleden is dit bedrag zelfs nog verhoogd, want aanvankelijk zou het 40 miljoen euro zou zijn. Ook moeten we luid en duidelijk onze afkeur uitspreken over de andere wrede praktijken in dat land, zoals genitale verminking van kleine meisjes.</p>
      <p sl="pl">Een persoonlijke noot. In mijn land wordt gedebatteerd over de doodstraf, laten we er niet omheen draaien. Ik persoonlijk ben tegen de doodstraf. De gruwelijkheden die zich in Sudan afspelen, bevestigen mijn bezwaren tegen de doodstraf, hoewel de culturele context natuurlijk compleet anders is.</p>
      <p sl="pl">Ik benadruk dat we in deze kwestie eensgezind moeten optreden, samen één front moeten vormen, omdat alleen onze solidariteit, de solidariteit van de hele Europese Unie, ervoor kan zorgen dat deze absurde vonnissen niet meer worden voltrokken.</p>
    </intervention>
    <intervention id="4-177" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . – Mijnheer de Voorzitter, Sudan is misschien het bekendst vanwege het conflict in Darfur, waar de mensenrechtenschendingen reusachtige vormen hebben aangenomen. Sudan is echter ook een staat waar de inachtneming van de mensenrechten in het algemeen in het gehele land ernstig tekortschiet.</p>
      <p sl="en">Deze ontwerpresolutie herinnert ons eens te meer aan het anachronistische en primitieve rechtssysteem dat in Sudan wordt toegepast, een systeem waarin vrouwen tot de doodstraf door steniging veroordeeld kunnen worden als zij schuldig worden bevonden aan overspel, en waarin kinderen ter dood veroordeeld kunnen worden. Het is toch welhaast onvoorstelbaar dat er in de eenentwintigste eeuw nog altijd regeringen zijn die dergelijke uitermate barbaarse systemen blijven billijken en steunen.</p>
      <p sl="en">We begrijpen heel goed dat Sudan een straatarm land is, met veel politieke en economische problemen, maar dergelijke problemen mogen geen excuus zijn om niet een koers van door het gezond verstand ingegeven vooruitgang te varen in de richting van het in acht nemen van de universele waarden van rechtvaardigheid en democratie. Bovendien vinden wij het moeilijk te aanvaarden hoe religie zich op zo’n drastische en soms sadistische wijze kan mengen in zaken op het gebied van het strafrecht en het burgerlijk recht.</p>
      <p sl="en">We willen een sterk signaal afgeven aan de Sudanese regering dat ons geduld opraakt en dat onze tolerantiegrenzen al lang zijn overschreden. Wij dringen erop aan dat zij dringend hun rechtssysteem hervormen, waarbij rekening wordt gehouden met het internationaal recht, de VN-verdragen en de eerbiediging van de mensenrechten van de Sudanese bevolking. We vertrouwen erop dat dit spoedig gedaan zal worden, zodat wij niet tot drastischer overtuigingsmaatregelen hoeven over te gaan.</p>
    </intervention>
    <intervention id="4-178" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">auteur. – Mijnheer de Voorzitter. Ik ben het roerend eens met collega Matsakis, op één punt na. Hij zegt dat Sudan een arm land is. Dat klopt. Maar Sudan is ook potentieel een zeer rijk land, door zijn olierijkdom en vele andere factoren. Maar het is een land dat uitgebuit wordt en waar internationale krachten en concerns de oorlog in Darfur en elders nog aangewakkerd hebben om hun eigen belangen op het vlak van energie veilig te stellen.</p>
      <p sl="de">Sudan is echter ook een land dat zichzelf door een defect politiek systeem oneindig veel schade toebrengt, niet enkel door het conflict tussen noord en zuid, oost en west, christenen en moslims, zoals altijd generaliserend gezegd wordt, maar ook door een hele reeks aparte conflicten. Daarom moeten we er op toezien dat de elementaire mensenrechten hier gerespecteerd worden. Daarnet werd terecht gezegd dat we in Europa de doodstraf afwijzen. In het debat werd over Polen gesproken. De doodstraf is onverenigbaar met het lidmaatschap van de Europese Unie of de Raad van Europa – dat weten we. Maar natuurlijk moeten er in Afrika stilaan gelijkaardige normen worden ontwikkeld. Dit is met name een taak voor de Afrikaanse Unie, die nog in haar kinderschoenen staat, om stap voor stap – we weten dat dit niet van de ene dag op de andere mogelijk is – deze normen voor de mensenrechten niet enkel te ontwikkelen maar ook in wetgeving om te zetten en ten uitvoer te leggen..</p>
      <p sl="de">Daarom roepen we de Sudanese regering op om de doodstraf niet alleen niet meer toe te passen – met name voor minderjarigen, wat een echte schande is – maar ook er van af te zien om a) de sharia zo verkeerd te interpreteren als nu gebeurt, want de barbaarse gewoonten ter plaatse hebben helemaal niets met de echte sharia te maken en b) bovendien de sharia niet toe te passen op niet-islamitische bevolkingsgroepen. Hier moet een normaal burgerlijk recht van toepassing zijn, dat voldoet aan de normen van de Verenigde Naties inzake mensenrechten.</p>
    </intervention>
    <intervention id="4-179" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">auteur. – Van al de verschrikkingen die een mens kan ondergaan is terechtstelling door steniging er ongetwijfeld één van de meest onbegrijpelijke en onaanvaardbare.</p>
      <p sl="es">Het geval dat we nu bespreken – de terdoodveroordeling door steniging van Sadia Idris Fadul en Amouna Abdallah Daldoum – heeft twee dimensie, die beide even belangrijk zijn. Om te beginnen verplicht het ons opnieuw duidelijk te stellen dat wij ons uit principe verzetten tegen de doodstraf. Verder zijn we hier getuige van een flagrant geval van discriminatie op grond van geslacht. Het vonnis is immers gebaseerd op de beschuldiging van het begaan van een vergrijp – overspel – dat alleen als zodanig wordt aangemerkt als het om vrouwen gaat. Voor mannen is dat niet het geval.</p>
      <p sl="es">Het volstaat dus niet om aan te dringen op de naleving van de internationale wetgeving met betrekking tot het ter dood brengen van minderjarigen. Het volstaat ook niet om al de landen die de doodstraf toepassen op te roepen deze straf naar een politiek en strafrechterlijk verleden te verwijzen. We zullen deze toestand ook moeten presenteren als een geval van ongegeneerd seksisme. Het gaat hier welbeschouwd om selectieve moorden ten behoeve van het patriarchaat.</p>
      <p sl="es">Als we geconfronteerd worden met vonnissen die alleen voor vrouwen gelden, dan komt het erop neer dat er aan een vrouwenleven minder waarde wordt gehecht dan aan een mannenleven. Dat is niet aanvaardbaar – niet in Sudan, en ook niet in de rest van de wereld.</p>
      <p sl="es">Ik ben daarom heel blij dat er met betrekking tot deze resolutie een zo’n brede consensus is bereikt. Ik hoop dat we er zo niet alleen toe bijdragen dat de doodstraf wordt afgeschaft, maar ook dat er een einde komt aan deze gewoonte om mannenlevens een grotere waarde toe te kennen dan vrouwenlevens.</p>
    </intervention>
    <intervention id="4-180" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, al in de tijd dat de huidige staat Sudan nog bekend stond als de Anglo-Egyptische Sudan, was de vraag aan de orde of dit zeer omvangrijke gebied met sterk verschillende volkeren als één staat onafhankelijk moest worden. Een eenheidsstaat zou vooral de staat zijn van de Arabische bevolkingsgroep in het noorden, het oosten en het midden. De zwarte islamitische bevolkingsgroep in het westen en de zwarte christelijke en animistische bevolking in het zuiden zouden moeilijk een gelijkwaardige positie kunnen krijgen.</p>
      <p sl="nl">Die toen veel minder ontwikkelde gebieden lagen ver van zee en kregen nauwelijks internationale aandacht. Uiteindelijk heeft niemand rekening met ze gehouden. Na jarenlange oorlog lijkt een compromis bereikt voor het niet-islamitische zuiden, dat zelfbestuur en een vertegenwoordiging in de centrale regering heeft gekregen. Zoals we weten, geldt dat niet voor het westelijke Darfur.</p>
      <p sl="nl">Binnen de dominerende Arabische bevolkingsgroep, en vooral bij de bestuurlijke machthebbers en de justitie slaat het fundamentalisme toe. Doodstraffen vanwege overspel en zelfs toepassing van steniging zijn daarvan nu de ergste uitwassen. Terecht wijst de resolutie op internationale afspraken en de noodzaak tot afschaffing van de doodstraf. Daarvoor moet voldoende aandacht blijven, omdat er een verschrikkelijke situatie in Sudan ontstaat.</p>
    </intervention>
    <intervention id="4-181" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie . – Mijnheer de Voorzitter, het conflict in Sudan sleept zich al vijftig jaar voort en heeft al tenminste twee miljoen slachtoffers geëist. Een keerpunt in deze oorlog, die één van de bloedigste in het hedendaagse Afrika is, vond plaats in 2005. Er werd toen een vredesovereenkomst in Nairobi getekend. In het westelijk gelegen Darfur duurt het conflict echter nog steeds voort. De balans wijst tot nu toe op vierhonderdduizend dodelijke slachtoffers en twee miljoen vluchtelingen. De inwoners van deze provincie zijn het slachtoffer van de grootste humanitaire ramp die momenteel plaatsvindt. Zij hebben niets te eten of te drinken en geen toegang tot gezondheidszorg. De tragedie in Darfur sleept zich al vier jaar voort. Tot nog toe heeft de Europese Unie geen enkele effectieve stap gezet om Hartum te dwingen een einde te maken aan de oorlogsmisdaden en de misdaden tegen de menselijkheid.</p>
      <p sl="pl">Onlangs is aan het licht gekomen dat minderjarigen in Sudan ter dood worden veroordeeld. Dit is de zoveelste flagrante bevestiging van stelselmatige schendingen van de mensenrechten in een land dat weliswaar veel internationale overeenkomsten heeft ondertekend, waaronder de Cotonou-overeenkomst, maar deze openlijk negeert. We kunnen niet langer alleen maar onze verontrusting over de situatie in Sudan uiten, zoals de Europese ministers van Buitenlandse Zaken de afgelopen drie jaar hebben gedaan in hun negentien verklaringen over deze zaak. De tijd is rijp om effectieve economische sancties te gaan instellen, waarmee we de leiders in Sudan inpeperen dat massaal geweld tegen de eigen burgerbevolking zijn prijs kent.</p>
    </intervention>
    <intervention id="4-182" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">namens de ALDE-Fractie . Mijnheer de Voorzitter, dames en heren, de al vier jaar durende oorlog in Darfur biedt weinig hoop dat in landen in oorlog de mensenrechten geëerbiedigd zullen worden.</p>
      <p sl="lt">De benodigde documenten mogen dan ondertekend zijn, de verplichtingen zijn niet nagekomen.</p>
      <p sl="lt">Tijdens het militaire conflict in Darfur zijn zo’n tweehonderdduizend mensen omgekomen en zijn tweeënhalf miljoen inwoners van de provincie dakloos geworden. Het land is gedompeld in chaos en de regering denkt alleen aan haar eigen belangen.</p>
      <p sl="lt">Ik zou de aandacht willen vestigen op de omstandigheden die in Sudan militair geweld blijven teweegbrengen en aanleiding blijven geven tot de mensenrechtenschendingen.</p>
      <p sl="lt">Van wie zijn de wapens afkomstig die voor de gevechten in Darfur worden gebruikt? Volgens Amnesty International, leveren China en Rusland wapens aan Darfur, ook al ontkennen die dit en hebben zij de resolutie van de VN-Veiligheidsraad die het leveren van wapens aan Darfur verbiedt, gesteund.</p>
      <p sl="lt">Bovendien hebben de Chinezen veel energie- en grondstoffenbelangen in Sudan. Ze komen om winst te maken en het lijkt erop dat de instabiele situatie in hun voordeel is.</p>
      <p sl="lt">Het oplossen van het conflict en het herstellen van de mensenrechten in Sudan zal afhangen van onze samenwerking met de betrokken partijen en internationale organisaties, en hun verplichtingen, die deze landen niet gestand doen.</p>
    </intervention>
    <intervention id="4-183" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . Mijnheer de Voorzitter, de mensenrechtensituatie in Sudan blijft de Europese Commissie en de EU buitengewoon grote zorgen baren, zeker gezien de onzekere en buitengewoon explosieve situatie die nog altijd in gemarginaliseerde gebieden als Darfur heerst. De Sudanese regering heeft haar handtekening gezet onder een alomvattend vredesakkoord (CPA). Het is nu bijna twee jaar later en veel van de verplichtingen op het gebied van de mensenrechten die zij is aangegaan in het kader van het CPA en de binnenlandse nationale interimgrondwet, die in juli 2005 door de president van de republiek is ondertekend, komt zij verre van na.</p>
      <p sl="en">Binnen de internationale gemeenschap zijn de Europese inspanningen om de bescherming van de burgers in Sudan te verbeteren, toegespitst op zowel de veiligheid als op politieke activiteiten door burgers. Sinds 2005 heeft de Commissie ongeveer 35 projecten gefinancierd ter bevordering van de mensenrechten en de democratie in Sudan, voor een bedrag van in totaal zo’n 6 miljoen euro.</p>
      <p sl="en">Wat betreft de gevallen van de twee vrouwen die in de resolutie van het Parlement worden genoemd, kan ik de geachte leden van het Parlement verzekeren dat de Europese Unie en de Commissie de zaak aandachtig volgen. Deze zaak is voor het eerst aan de orde gesteld in de vergadering van missiehoofden die half maart in Nederland is gehouden, en vervolgens op de EU-trojka van 27 maart, die samengesteld was uit vertegenwoordigers van Duitsland, Griekenland en de Commissie.</p>
      <p sl="en">Sindsdien heeft de EU het onderwerp aan de orde gesteld op de laatste vergadering van de adviesraad voor de mensenrechten op 16 april. Het Hof van beroep heeft de zaak terugverwezen naar de oorspronkelijke rechtbank – de staatsrechtbank van al-Gezira – om deze opnieuw te overwegen. Hoewel wij de doodstraf categorisch blijven afwijzen, is het in elk geval positief dat de zaak voor een nieuw proces is terugverwezen, en we hopen dat de vrouwen een eerlijk proces zullen krijgen in overeenstemming met de internationale mensenrechtennormen.</p>
      <p sl="en">De laatste zaak waar we het nu over hebben is de zaak van twee jongens van zestien jaar, die tot de doodstraf door ophanging zijn veroordeeld. Verscheidene lidstaten en de Commissie hebben deze kwestie bij de Duitse ambassade aangekaart en wachten af totdat het EU-voorzitterschap dezer dagen het initiatief neemt in deze kwestie. Zo niet, dan is de Commissie voornemens deze kwestie rechtstreeks in een schrijven aan de Sudanese autoriteiten, waaronder de minister van Justitie en de adviesraad voor de mensenrechten, aan de orde te stellen.</p>
      <p sl="en">De komende bijeenkomst met de adviesraad voor de mensenrechten, in het kader van de politieke dialoog tussen de EU en Sudan, zal begin juni plaatsvinden, en dat zou een goede gelegenheid kunnen zijn om deze zaak opnieuw ter sprake te brengen.</p>
    </intervention>
    <intervention id="4-184" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-185" speaker_id="28119" name="Kathy SINNOTT" is_mep="True" mode="written" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="nl">Hoe kan het dat deze situatie nog steeds voortduurt? Er zijn de afgelopen honderd jaar zoveel genocides geweest en elke keer weer zeggen we dat het nooit meer zal gebeuren. Maar we weten dat het nu in Darfur gebeurt, en de wereld weet dat het gebeurt, dus waarom zijn we niet bij machte deze toestand te doen ophouden?</p>
      <p sl="nl">In mijn eigen land, Ierland, zijn we in staat geweest de geweren het zwijgen op te leggen en gemeenschappen samen te brengen waarvan we dit nooit voor mogelijk hadden gehouden. Waarom zijn we niet in staat om in dit deel van de wereld vooruitgang te boeken?</p>
      <p sl="nl">Om deze vraag te beantwoorden moeten we de situatie in Darfur anders bekijken. Als het medeleven van de wereld en onze resoluties de bevolking van Sudan vrede en verlichting van de ellende konden brengen, dan was dat al lang gebeurd. We kunnen de regering in Sudan die toch niet luistert, blijven oproepen zich anders op te stellen, of we kunnen kijken waarom de steun voor haar onverzettelijkheid blijft voortduren. We moeten de aanvoerlijnen die brandstof leveren voor de verwoesting in Darfur, afsnijden, net als de aanvoer van de Chinese oliedollars en de Russische wapens. Zolang we niet bereid zijn om ons tegen deze machten te verzetten, zullen onze resoluties machteloos en vruchteloos blijven.</p>
    </intervention>
  </section>
  <section id="creitem27" title="14.4. Zaak “Voorzitter van de Wereldbank”">
    <intervention id="4-187" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Aan de orde is het debat over vier ontwerpresoluties over de situatie betreffende de voorzitter van de Wereldbank .</p>
    </intervention>
    <intervention id="4-188" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik voer het woord namens mijn fractie. Volgens het Reglement vinden op donderdagnamiddag in een uur tijd drie debatten plaats over mensenrechten, uitsluitend over gevallen van schendingen van de mensenrechten, de democratie en de rechtstaat. Dit is het vierde thema, en dat thema heeft niets met democratie en mensenrechten te maken.</p>
      <p sl="de">Daarom zijn wij van mening dat dit een inbreuk op het Reglement is. Zelfs de Conferentie van voorzitters heeft niet het recht het Reglement zomaar naast zich neer te leggen.</p>
      <p sl="de">Daarom vraagt mijn fractie formeel om de behandeling van dit punt nu stop te zetten.</p>
    </intervention>
    <intervention id="4-189" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="fr">Mijnheer Posselt, ik neem nota van uw opmerking. De Conferentie van voorzitters heeft met kennis van zaken beslist om vandaag vier punten te behandelen. Ik kan dus enkel nota nemen van uw opmerking en die doorgeven aan de Voorzitter, die er op de best mogelijke manier gevolg zal aan geven.</p>
      <p sl="fr">Na deze toelichting mag het duidelijk zijn dat we dit punt niet kunnen uitstellen. U kent de regels: de punten die vandaag niet worden behandeld in het kader van het spoeddebat vallen weg. Indien u er dus absoluut op staat om dit punt vandaag niet te behandelen, valt het weg en wordt het niet uitgesteld tot de miniplenaire.</p>
    </intervention>
    <intervention id="4-190" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, ik heb een punt van orde: u zei dat de Conferentie van voorzitters dit besloten had overeenkomstig het Reglement. Zou u mij kunnen zeggen welk artikel hun de mogelijkheid gaf dit onderwerp uit te breiden tot vier in plaats van drie debatten?</p>
    </intervention>
    <intervention id="4-191" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, de Conferentie van voorzitters heeft het besluit genomen om deze procedure te volgen. Het debat over gevallen van schending van de mensenrechten, de democratie en de rechtsstaat is op de agenda geplaatst en ik denk dat we verder moeten gaan. Ik zie niet in wat ons belet om verder te gaan met onze werkzaamheden.</p>
    </intervention>
    <intervention id="4-192" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, misschien hebben we een verschillende opvatting van ons Reglement …, maar volgens artikel 115 mogen punten in spoedbehandeling op de agenda komen, en daar gaat het inderdaad om kwesties aangaande de rechtsstaat. Indien de Conferentie van voorzitters beslist heeft en van mening is dat deze resolutie in dat kader op de agenda kon komen, is dat net omdat de situatie die zich binnen de Wereldbank heeft voorgedaan, een kwestie aangaande de rechtsstaat en de werking van het recht binnen deze instelling is.</p>
    </intervention>
    <intervention id="4-193" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter. Er is al gezegd dat in het huishoudelijk reglement sprake is van drie thema’s. Daar kan niemand iets aan veranderen. In feite – en mijn collega heeft dat net gezegd – is de zaak al door het annuleren opgelost. Er is geen reden om van deze zaak een thema te maken omdat de betrokken persoon op de juiste wijze heeft gereageerd. . In in het Reglement staat echter het getal drie en we hebben al drie thema’s behandeld. Dat kan ook de Conferentie van voorzitters niet naast zich neer leggen!</p>
    </intervention>
    <intervention id="4-194" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Dames en heren, de situatie ziet er als volgt uit. In ons Reglement staat inderdaad dat er drie punten op de agenda komen bij debatten over de schending van de mensenrechten, de democratie en de rechtsstaat. De Conferentie van voorzitters heeft er vier voorgesteld. De plenaire vergadering van ons Parlement heeft dat maandag zonder enig bezwaar goedgekeurd.</p>
      <p sl="nl">De mogelijkheid om bezwaar aan te tekenen bestaat op basis van artikel 167, met name de prealabele kwestie, maar dat moet 24 uur voor het debat gebeuren.</p>
      <p sl="nl">We stellen dus vast dat de Conferentie van voorzitters, die op de hoogte is van het Reglement, haar voorstel tijdens de plenaire heeft gedaan en dat de plenaire daartegen geen bezwaar heeft aangetekend. Daarom zie ik niet in hoe ik vandaag tegen de beslissing van de plenaire op maandag zou kunnen ingaan, vooral omdat u uw verzoek niet op tijd heeft ingediend.</p>
    </intervention>
    <intervention id="4-195" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, aan het begin van een debat kan toch gevraagd worden om een punt te annuleren. Dat heb ik net gedaan</p>
    </intervention>
    <intervention id="4-196" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Mijnheer Posselt, ik lees u het artikel voor: “Van het voornemen om een dergelijk voorstel te doen, wordt de Voorzitter ten minste vierentwintig uur van te voren in kennis gesteld, die het Parlement hiervan onmiddellijk mededeling doet.”</p>
      <p sl="nl">Het spijt me, maar ik ben verplicht dit artikel toe te passen.</p>
      <p sl="nl">U hebt uiteraard het recht om dit punt van de agenda te schrappen. U kon dat doen toen de agenda maandag werd aangenomen. Ik wijs u erop dat maandag niemand in dit Parlement zich heeft verzet tegen de agenda, zoals die werd voorgesteld door de Conferentie van voorzitters. De voorziene termijn om dit punt van de agenda te schrappen is jammer genoeg verstreken.</p>
      <p sl="nl">Het spijt me werkelijk, maar ik kan niet verkondigen dat de plenaire maandag ongelijk had. Ik stel voor om nu over te gaan tot het debat dat – ik verzeker het u – heel kort zal zijn, ik heb heel weinig sprekers op mijn lijst.</p>
    </intervention>
    <intervention id="4-197" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, de benoeming van de baas van de Wereldbank hoort niet het privilege te zijn van de leider van de staat met het grootste aandelenpakket. Dat is tot nu toe wel gebruikelijk geweest. De kandidaat namens de Verenigde Staten hoefde niet te worden vergeleken met andere kandidaten en er hoefde geen afweging tussen kandidaten plaats te vinden. En wie de kandidaat van de Verenigde Staten is, wordt uitgemaakt door één man.</p>
      <p sl="nl">Wolfowitz was niet de keuze van de meest betrokkenen bij de Wereldbank, maar alleen die van de Amerikaanse president Bush. Voor Bush was hij een trouwe bondgenoot, voor anderen een brokkenmaker die steeds tevergeefs probeert om een foute politiek door te zetten.</p>
      <p sl="nl">Bij zijn aantreden bij de Wereldbank was hij al uiterst omstreden en nu hij weggaat is hij dat in nog veel sterkere mate. De bevoordeling van zijn vriendin was geen toevallige fout, maar de aanleiding om een eind te maken aan zijn eigengereide en onaanvaardbare werkwijze. Bij de keuze van zijn opvolger mogen zulke fouten niet herhaald worden. Een transparante benoemingsprocedure met openbare hoorzittingen voor kandidaten is hard nodig.</p>
    </intervention>
    <intervention id="4-198" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">auteur . – Mijnheer de Voorzitter, zestig jaar na de inwerkingtreding van het systeem van Bretton Woods moet er duidelijk iets veranderen. Iedereen herinnert zich de omstandigheden van de benoeming van de heer Wolfowitz aan het hoofd van de Wereldbank – ze werden bovendien aangestipt door de vorige spreker – die ertoe hebben geleid dat de heer Wolfowitz zich hier moest verantwoorden voor de vertegenwoordigers van de Europese Unie binnen Ecofin. Twee jaar na de komst van de heer Wolfowitz, moeten we misschien vaststellen dat de Europeanen in de fout hebben gemaakt dat ze te vroeg gelijk kregen. Twee jaar later bevinden we ons in een situatie die niet alleen de Wereldbank heeft verzwakt, maar ook het volledige internationale regelmechanisme, op een moment waarop we er echt behoefte aan hebben dat dat systeem zijn taken kan vervullen.</p>
      <p sl="fr">De resolutie die we u voorleggen, heeft de volgende teneur. Ik stel voor dat de Europese Unie in de toekomst haar verantwoordelijkheid volledig op zich neemt en haar mogelijkheid benut om hervormingen van het systeem van Bretton Woods voor te stellen zodat er een evolutie kan plaatsvinden in het benoemingssysteem. Dat systeem biedt nu geen waarborg voor legitimiteit, noch voor transparantie, noch voor de geloofwaardigheid van de verantwoordelijke van een dermate belangrijke instelling als de Wereldbank. In die zin denk ik dat bijvoorbeeld het systeem bij het Internationaal Monetair Fonds aanvaardbaarder is. In dat systeem heerst namelijk een zekere concurrentie tussen de kandidaten en een bepaalde openbaarheid. Met het oog hierop moeten we met onze Amerikaanse partners harde discussies voeren, over alle aspecten.. We hebben daarop gewezen in de resolutie die we vorige maand hebben aangenomen en we vragen in dat opzicht zowel aan het Duitse voorzitterschap als aan het toekomstige Portugese voorzitterschap om na te denken over de voorstellen die de Europese Unie graag op tafel zou leggen. Wat de benoeming van de opvolger van de heer Wolfowitz betreft, hopen we dat de Europeanen de kans zullen krijgen om de gekozen kandidaat te horen voordat deze wordt benoemd. .</p>
      <p sl="fr">Ten slotte vinden we het jammer dat de heer Wolfowitz door de heer Barroso is ontvangen, terwijl zijn positie aan het hoofd van de Wereldbank twijfelachtig was.</p>
    </intervention>
    <intervention id="4-199" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="nl">auteur . – Mijnheer de Voorzitter, de heer Wolfowitz behoort tot de machtige coterie rond president Bush die de aanzet heeft gegeven tot de oorlog in Irak. Het was dan ook geen verrassing dat Uncle Sam hem in juni 2005 het lucratieve baantje van voorzitter van de Wereldbank toeschoof.</p>
      <p sl="nl">Wel verrassend was de provocerende brutaliteit waarmee deze persoon een riante salarisverhoging voor zijn vriendin bedisselde, en nog verrassender was de schaamteloze wijze waarop hij zich, in weerwil van het wereldwijde protest aan zijn adres, ertegen verzette om op te stappen. Vanzelfsprekend bleef hij hierbij tot het einde toe de volledige steun genieten van president Bush, wie beschamend gedrag per slot van rekening niet vreemd is. De zaak-Wolfowitz mag nu dan voorbij zijn, de bedorven lucht rond de regering-Bush, die op corrupte en boosaardige wijze de wereld naar haar hand probeert te zetten, blijft nadrukkelijk in onze neus hangen.</p>
      <p sl="nl">Laten we hopen, voor het Amerikaanse volk en voor de rest van de wereld, dat de heer Bush en zijn oorlogszuchtige trawanten over niet al te lange tijd eveneens van het toneel zullen verdwijnen. Door deze ontwerpresolutie aan te nemen, feliciteren we de Wereldbank met het feit dat ze de heer Wolfowitz kwijt is, en hopen we dat er betere tijden aanbreken.</p>
    </intervention>
    <intervention id="4-200" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">auteur. – Mijnheer de Voorzitter, dames en heren, toen de heer Wolfowitz werd benoemd tot president van de Wereldbank, heeft ons Parlement via de Commissie ontwikkelingssamenwerking, een open brief ingestuurd waarin we gedetailleerd alle problemen hebben aangekaart die mogelijkerwijs konden ontstaan door een benoeming die op deze manier tot stand is gekomen, zowel op bestuurlijk niveau – en daarmee op het niveau van de rechtsstaat – als op internationaal niveau.</p>
      <p sl="it">Voorvallen hebben aangetoond dat dat initiatief terecht is. Helaas is het binnen de Europese Unie een op zichzelf staand geval gebleven, aangezien noch de Commissie noch de leden van de Raad ooit oprecht hebben gestreefd naar een Europese positie binnen de Bretton-Woodsinstellingen.</p>
      <p sl="it">Ik denk dat de komende weken voor ons een uitdaging zullen zijn: hierin zullen we moeten aantonen en de lidstaten, maar ook de Commissie, ervan moeten overtuigen dat dit vraagstuk opgepakt moet worden, zonder nog langer te doen alsof deze zaak ons niet aangaat; zonder een Europese stem zal een dergelijke procedure ongewijzigd blijven.</p>
    </intervention>
    <intervention id="4-201" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">namens de PSE-Fractie. – Mijnheer de Voorzitter. Paul Wolfowitz legt eind juni zijn functie neer als voorzitter van de Wereldbank. Zijn aftreden is vooral gevraagd door Canada en Europa, omdat men terecht vreest voor een verlies aan vertrouwen in de Wereldbank.</p>
      <p sl="de">De basisbeginselen van democratie, transparantie en het verplicht afleggen van verantwoording van overheidsinstellingen, die de aftredende voorzitter van de Wereldbank altijd heeft benadrukt, moeten ook gelden voor de zaken en de besluitvormingsprocedures van de Wereldbank zelf. Net als vele collega’s ben ik zeer tevreden dat Paul Wolfowitz, een toonaangevend neoconservatief en belangrijk pleitbezorger van de oorlog in Irak, ontslag neemt. Net als anderen betreur ik het feit dat deze beslissing vrij laat is genomen.</p>
      <p sl="de">Natuurlijk gaat het in deze discussie en deze resolutie niet enkel om de persoon van Paul Wolfowitz. Het is belangrijker deze fouten in de toekomst te vermijden en veel betere verkiezingsprocedures te zoeken. We proberen het Duitse en het Portugese voorzitterschap, namens de Unie, voorstellen te doen over de selectie van personen voor leidinggevende functies in de instellingen van Bretton Woods. We willen dat deze procedure in de toekomst democratischer, transparanter en met meer verantwoordelijkheidszin kan gebeuren.</p>
    </intervention>
    <intervention id="4-202" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">namens de IND/DEM-Fractie . – Mijnheer de Voorzitter, in de resolutie wordt over de zaak-Wolfowitz gezegd dat de procedures bij de Wereldbank “niet voldoen aan de algemeen geldende normen van transparantie en democratie”. Wat een klinkklare onzin! Als er al normen van transparantie en democratie gelden in de wereld, worden deze maar op zeer beperkte schaal toegepast, en de Europese Unie is niet bepaald een lichtend voorbeeld.</p>
      <p sl="en">De heer Wolfowitz is van zijn post verdreven door degenen die zich verzetten tegen zijn anticorruptieplannen. Het slechtste dat de bewindvoerders van de Bank in zijn nadeel wisten te zeggen was dat “er een aantal vergissingen was begaan”. Als het schenken van een baantje aan zijn vriendin het ergste was dat de heer Wolfowitz misdaan had, dan zou dat amper een kleine beoordelingsfout zijn in vergelijking met de enorme schaal waarop de Europese Unie zich in de loop der jaren aan vriendjespolitiek en corruptie heeft schuldig gemaakt en de gebruikelijke mate van corruptie in en om de Wereldbank. De heer Wolfowitz wilde de bezem erdoor halen en dat zal hij nu niet kunnen doen, maar de Europese Unie kan dit niet in haar voordeel uitleggen.</p>
      <p sl="en">Dit brengt mij op paragraaf 6 van de resolutie, waarin erop wordt aangedrongen dat de Commissie de status van waarnemer bij de Wereldbank krijgt, zodat zij aanwezig kan zijn bij bepaalde bijeenkomsten en daar het woord kan voeren. Waar het hier om gaat zijn de woorden “in afwachting van een rechtspersoonlijkheid voor de Unie”. Die rechtspersoonlijkheid is afhankelijk van de ratificatie van de Europese Grondwet, die de Europese Unie de volkeren van Europa willens nillens door de strot wil duwen.</p>
      <p sl="en">President Bush moet een nieuwe baas voor de Wereldbank benoemen, van wie de vriendin of vriend al een baan heeft, en die de bezem door deze instelling kan halen of haar kan opheffen, en hij moet zorgen dat de Europese Unie zich er in de tussentijd niet mee kan bemoeien.</p>
    </intervention>
    <intervention id="4-203" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . Mijnheer de Voorzitter, de Commissie begrijpt de zorgen van het Europees Parlement omtrent de situatie bij de Wereldbank voordat de heer Wolfowitz aftrad. In tegenstelling tot de lidstaten is de Commissie evenwel geen aandeelhouder bij deze bank, noch is zij lid van de Raad van Bewindvoerders. Zij kan daarom enkel nota nemen van het besluit van de heer Wolfowitz om zijn functie neer te leggen.</p>
      <p sl="en">De Commissie roept de Wereldbank en haar leden op de gesprekken over de benoeming van een opvolger aan te vatten, teneinde de continuïteit en de stabiliteit in het bestuur van de bank te waarborgen. De Wereldbank speelt een sleutelrol in de ontwikkelingssamenwerking. De Commissie hoopt dat de Wereldbank een sterke rol zal blijven spelen en dat er sprake zal blijven van een goede samenwerking met deze instelling met betrekking tot ontwikkelingsactiviteiten.</p>
    </intervention>
    <intervention id="4-204" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Alvorens het debat te sluiten, wil ik eerst de volgende verklaring afleggen.</p>
      <p sl="nl">Ik begrijp de verbazing en consternatie bij sommige leden van het Parlement toen ze merkten dat er naast de reglementaire drie debatten nog een vierde debat op de agenda voor vanmiddag was geplaatst. Wat er gebeurde, was zoiets als een botsing tussen bepalingen uit het Reglement en afspraken in de Conferentie van voorzitters van maandag, die overigens door de plenaire vergadering zijn goedgekeurd.</p>
      <p sl="nl">Ik roep de Voorzitter van het Parlement op ervoor te zorgen dat het Voorzitterschap nooit meer voor een dergelijk probleem wordt gesteld. Het Voorzitterschap moest een antwoord weten te vinden op de verbazing van het Parlement, die begrijpelijk is gegeven het conflict dat we vandaag hebben geconstateerd tussen twee bronnen van legitimiteit.</p>
      <p sl="nl">Denkt u alstublieft niet dat uw meningen worden genegeerd. Wij gaan ermee aan de slag en er zullen de nodige conclusies worden getrokken.</p>
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats, dat wil zeggen nu.</p>
    </intervention>
  </section>
  <section id="creitem28" title="15. Stemmingen">
    <intervention id="4-206" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem29" title="15.1. Het geval “Radio Caracas TV” in Venezuela (stemming)"/>
  <section id="creitem30" title="15.2. Mensenrechten in Syrië (stemming)">
    <intervention id="4-211" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter. Het gaat om paragraaf zes, subparagraaf a:</p>
      <p sl="de">“Vraagt om de intrekking van de noodtoestand die in Syrië meer dan 40 jaar geleden werd uitgeroepen.”</p>
      <p sl="de">Dit zouden we graag in de tekst invoegen.</p>
    </intervention>
    <intervention id="4-214" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Zijn er bezwaren tegen dit mondeling amendement?</p>
    </intervention>
    <intervention id="4-215" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Mijnheer de Voorzitter, zou u er nota van willen nemen dat ik het aantal aanwezige afgevaardigden dat nodig is om zich tegen een mondeling amendement te verzetten op donderdagnamiddag surrealistisch vind? Aan meer mensen dan hier in deze Kamer aanwezig zijn, wordt gevraagd om zich te verzetten: ik ben er zelfs niet zeker van dat er hier veertig mensen zijn om dat mondelinge amendement te steunen. Ik kan me niet verzetten tegen het mondelinge amendement, maar ik verzet me in elk geval tegen de procedure. Ik zou willen dat u daar nota van neemt.</p>
    </intervention>
    <intervention id="4-216" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik zal u uitleggen hoe de vork in de steel zit. Het aantal personen dat nodig is om de goedkeuring van een mondeling amendement te blokkeren is altijd gelijk, ongeacht het moment waarop we stemmen, het tijdstip, de dag en de plaats van stemming. Voor het indienen van een amendement is echter slechts één afgevaardigde nodig.</p>
      <p sl="nl">U kunt een verzoek doen om vaststelling van het quorum maar daar is een procedure, een andere procedure voor. Verzoekt u toch om vaststelling van het quorum en het quorum wordt niet gehaald, dan wil ik u eraan herinneren dat deze stemming niet wordt uitgesteld omdat het gaat om een urgentiestemming. De tekst komt dan te vervallen en er zal niet over gestemd worden. Zo zit de regel in elkaar.</p>
    </intervention>
    <intervention id="4-217" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, het is niet het Reglement dat niet deugt, maar het feit dat collega’s van onze fracties eerder vertrekken. Zij horen hier te zijn om te stemmen!</p>
      <a text="(Applaus)"/>
    </intervention>
  </section>
  <section id="creitem31" title="15.3. Mensenrechten in Sudan (stemming)"/>
  <section id="creitem32" title="15.4. Zaak &quot;Voorzitter van de Wereldbank&quot; (stemming)">
    <intervention id="4-223" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem33" title="16. Onderzoek geloofsbrieven: zie notulen"/>
  <section id="creitem34" title="17. Samenstelling Parlement: zie notulen"/>
  <section id="creitem35" title="18. Verzoek om verdediging van de immuniteit: zie notulen"/>
  <section id="creitem36" title="19. Samenstelling commissies en delegaties: zie notulen"/>
  <section id="creitem37" title="20. In het register ingeschreven schriftelijke verklaringen (artikel 116 van het reglement)"/>
  <section id="creitem38" title="21. Besluiten inzake bepaalde documenten: zie notulen"/>
  <section id="creitem39" title="22. Verzending van de tijdens deze vergadering aangenomen teksten: zie notulen"/>
  <section id="creitem40" title="23. Rooster van de volgende vergaderingen: zie notulen"/>
  <section id="creitem41" title="24. Onderbreking van de zitting">
    <intervention id="4-233" speaker_id="1838" name="Gérard ONESTA" is_mep="True" mode="spoken" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.25 uur gesloten)"/>
    </intervention>
  </section>
</text>
