<?xml version='1.0' encoding='utf-8'?>
<text id="20061116.NL" lang="nl" date="2006-11-16" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="1405" name="Edward McMillan-Scott" is_mep="True" mode="spoken">
      <p sl="en">Mijnheer de Voorzitter, ik wil dit Huis alleen het goede nieuws overbrengen dat de president van Pakistan, die enkele weken geleden onze gast was, gisteravond de doodstraf voor Mirza-Tahit Hussain heeft omgezet. Mirza-Tahit Hussain is uit mijn kiesdistrict afkomstig en zit al achttien jaar in de dodencel, maar wordt in brede kring gezien als onschuldig aan de feiten die hem ten laste worden gelegd. Een aantal leden van het Parlement, onder leiding van de heer Karim, zou volgende maand naar Pakistan vertrekken om een laatste pleidooi te houden. Nu zullen we onze inspanningen er natuurlijk op richten dat de heer Hussain nog voor Kerstmis naar Leeds kan terugkeren.</p>
      <p sl="en">Ik ben opgetogen over dit nieuws en ik hoop dat de Voorzitter van het Parlement later vandaag een verklaring zal afleggen. Ik weet dat hij hard gewerkt heeft aan deze zaak, evenals andere leden van het Parlement.</p>
      <a text="(Applaus)"/>
    </intervention>
  </section>
  <section id="creitem2" title="2. Jaarverslag van de Europese ombudsman (2005) (debat)">
    <intervention id="4-007" speaker_id="28387" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0309/2006) van Andreas Schwab, namens de Commissie verzoekschriften, over het jaarverslag over de activiteiten van de Europese ombudsman in 2005 (2006/2117(INI)).</p>
    </intervention>
    <intervention id="4-008" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman. – Mijnheer de Voorzitter, ik wil u bedanken voor deze gelegenheid om het Parlement toe te spreken en het jaarverslag 2005 te presenteren, een jaar waarin het bureau van de Europese Ombudsman een belangrijke mijlpaal heeft bereikt: het tienjarig bestaan.</p>
      <p sl="en">In het jaarverslag wordt een overzicht gegeven van de vooruitgang die we hebben geboekt bij het afhandelen van klachten, het bevorderen van goed bestuur en het bekender maken van het werk van de Ombudsman bij de burgers. In totaal hebben we 3920 klachten ontvangen, 5 procent meer dan het jaar daarvoor.</p>
      <p sl="en">Ik merk op dat deze toename van het aantal klachten niet noodzakelijkerwijs het gevolg is van een verslechtering van het gedrag van de Europese instellingen: integendeel, het kan ook weerspiegelen dat de burgers zich meer bewust zijn geworden van Europese aangelegenheden en beter weten welke rechten ze hebben en hoe ze deze rechten kunnen uitoefenen.</p>
      <p sl="en">Deze algemene bewustwording was in 2005 ook zichtbaar in het debat over de toekomst van de Europese Unie en de Grondwet. Als bijdrage aan deze algemene bewustwording heb ik me intensief bezig gehouden met het informeren van de burgers over hun rechten en het bekendheid geven aan de positieve resultaten die zijn bereikt bij het verdedigen van die rechten. Alles bij elkaar hebben ik en mijn medewerkers 170 openbare lezingen, presentaties en interviews aan de pers gegeven, en daarnaast bijeenkomsten gehouden met andere ombudsmannen, overheidsfunctionarissen en andere gesprekspartners in de lidstaten.</p>
      <p sl="en">Een van de meest bijzondere communicatieactiviteiten in 2005 was een reeks evenementen ter markering van het tienjarig bestaan van de Ombudsman, die gericht waren op specifieke doelgroepen, te weten het maatschappelijk middenveld, de academische wereld, de pers en de instellingen zelf, en onderdeel daarvan was ook een receptie op 27 september ter ere van het Europees Parlement, waarop Voorzitter Borrell Fontelles zelf heeft gesproken.</p>
      <p sl="en">In het jaar 2005 kon ik in meer dan 75 procent van de gevallen de klager van dienst zijn door een onderzoek naar de zaak te starten, door deze over te dragen aan een bevoegd orgaan of door klagers mee te delen tot wie zij zich het beste konden wenden voor een snelle en effectieve oplossing van het probleem. Ik heb 312 onderzoeken afgesloten in 2005. In 36 procent van de gevallen was de uitkomst van het onderzoek dat er geen sprake was van wanbeheer. Zo’n bevinding is niet altijd negatief voor de klager, die in ieder geval een volledige uitleg van de betrokken instelling of het betrokken orgaan heeft gekregen. Bovendien kan ik zelfs als er geen sprake is van wanbeheer de betrokken instelling of het betrokken orgaan wijzen op een mogelijkheid om de kwaliteit van het beheer in de toekomst te verbeteren. Als dat het geval is, maak ik daar een opmerking over in mijn besluit.</p>
      <p sl="en">Steeds wanneer ik een geval van wanbeheer tegenkom, probeer ik waar dat mogelijk is een positief resultaat te bereiken waarmee zowel de klager als de aangeklaagde instelling tevreden kan zijn. In 30 procent van de gevallen leidde mijn onderzoek ertoe dat de betrokken instelling de zaak naar tevredenheid van de klager oploste, of dat er in der minne werd geschikt. Wanneer een minnelijke schikking niet mogelijk is, sluit ik de zaak met een kritische opmerking of doe ik een ontwerpaanbeveling.</p>
      <p sl="en">Een van de ontwerpaanbevelingen die in 2005 zijn aanvaard, betrof een zaak waarin de Commissie compensatie toekende aan een klager wiens project zeer kort voordat het van start zou gaan was geannuleerd. De Commissie stemde ermee in om 56.000 euro aan schadevergoeding betalen, de hoogste schikking die ooit door de Ombudsman is geregeld.</p>
      <p sl="en">Indien een communautaire instelling of instantie niet afdoende reageert op een ontwerpaanbeveling, is het laatste wapen van de Ombudsman een speciaal verslag aan het Europees Parlement. In 2005 zijn drie speciale verslagen opgesteld: over de aanhoudende praktijk van de Raad om in zijn wetgevende hoedanigheid achter gesloten deuren te vergaderen; over de verantwoordelijkheid van de Commissie voor kinderen van EU-personeelsleden met speciale onderwijsbehoeften; en over de aard van de informatie die het Europees Bureau voor fraudebestrĳding OLAF tijdens een eerder onderzoek aan de Ombudsman had verstrekt.</p>
      <p sl="en">Ik ben het Parlement dankbaar voor de steun die het heeft uitgesproken in zijn resoluties van 4 en 6 april 2006, die gebaseerd waren op de respectieve verslagen-Hammerstein Mintz en -De Rossa en die betrekking hadden op de eerste twee van deze speciale verslagen.</p>
      <p sl="en">Ik wil nu enkele woorden wijden aan mijn prioriteiten voor de toekomst. Zoals ik al eerder heb aangegeven, is de eerste prioriteit het bevorderen van een aanpak waarbij de burger centraal staat bij alle werkzaamheden van de instellingen en organen van de EU. Met dat doel grijp ik iedere gelegenheid aan om in gesprek te raken met de instellingen van de EU en om het gebruik van beste praktijken en minnelijke schikkingen aan te moedigen. De actieve medewerking van EU-instellingen en -organen is essentieel voor het welslagen van het werk dat de Ombudsman ten behoeve van de burgers verricht. Het jaarverslag bevat tal van voorbeelden van instellingen die snel actie ondernomen hebben om zaken die onder hun aandacht waren gebracht goed te regelen en die positief hebben gereageerd op mijn voorstellen en aanbevelingen.</p>
      <p sl="en">Tijdens mijn bezoeken aan de instellingen en organen heb ik onderstreept hoe belangrijk het is om snel en constructief op klachten te reageren. Het uiteindelijke doel moet voor ons allemaal zijn om te zorgen voor de best mogelijke dienstverlening aan de burgers.</p>
      <p sl="en">De Commissie heeft al constructieve stappen gezet om haar dienstverlening aan de burgers te vergroten, door een grondige herziening van haar systeem voor het reageren op door de Ombudsman ingestelde onderzoeken naar aanleiding van klachten. In haar mededeling van november 2005 heeft de Commissie de nieuwe procedure uiteengezet. De gedachte van commissaris Wallström bij het ontwerpen van de nieuwe procedure was om afzonderlijke commissarissen de politieke verantwoordelĳkheid voor elke zaak op zich te laten nemen, terwĳl de waardevolle rol van het secretariaat-generaal behouden blĳft. Ik ben er haar bijzonder dankbaar voor dat ze dat concept heeft verwezenlijkt, en ook voor haar aanhoudende betrokkenheid bij een goede tenuitvoerlegging ervan.</p>
      <p sl="en">Door de nieuwe procedure kunnen individuele commissarissen in een vroeg stadium bij de zaken worden betrokken, wanneer alle opties nog open liggen. De snelheid van de nieuwe procedure heeft zijn vruchten al afgeworpen in een zaak waarin ik van oordeel was dat de reactie van de Commissie op een inbreukprocedure van een burger niet afdoende was. Ik hield een bijeenkomst met commissaris McCreevy en hoorde van hem dat de Commissie stappen had gezet om een oplossing te vinden voor dat specifieke geval. Ik ben van mening dat de succesvolle oplossing van die zaak illustreert hoe waardevol de rol van de Ombudsman kan zijn bij het bevorderen van goed bestuur in de inbreukprocedure, en ook hoe waardevol het concept van het nemen van politieke verantwoordelijkheid door afzonderlijke commissarissen kan zijn. Ik wil de Commissie daarvoor bedanken in aanwezigheid van vicevoorzitter Wallström.</p>
      <p sl="en">Ik ben ook teruggekomen op de kwestie van het Statuut van de Ombudsman door in juli aan Voorzitter Borrell Fontelles een aantal mogelijke herzieningsvoorstellen voor te leggen, als reactie op eerdere resoluties van dit Huis over het jaarverslag. In zijn algemeenheid blijft het Statuut een goed kader vormen voor de onderzoeken van de Ombudsman en voor een effectieve samenwerking met de instellingen bij het bevorderen van goed bestuur en het bestrijden van wanbeheer.</p>
      <p sl="en">De wijzigingen die ik voorstel zijn daarom in zowel in aantal als in reikwijdte beperkt. Mijn voornaamste doelstelling is dat de burgers er volledig op kunnen vertrouwen dat de Ombudsman de waarheid kan vinden wanneer hij getuigen hoort of documenten inspecteert.</p>
      <p sl="en">Ik wil ook graag samenwerken met het Parlement om ervoor te zorgen dat de klachten van de burgers over schendingen van de fundamentele rechten die worden genoemd in het Handvest van de grondrechten voor het Europees Hof van Justitie kunnen worden gebracht als een belangrijke principekwestie niet op een andere manier kan worden opgelost. Het Parlement heeft als instelling al het volle recht om zaken voor het Hof aanhangig te maken. In dit verband zou het nuttig zijn als de Ombudsman de bevoegdheid kreeg om in dergelijke zaken op te treden, een bevoegdheid die de Europese Toezichthouder voor gegevensbescherming, met wie ik een goede werkrelatie heb ontwikkeld, al heeft.</p>
      <p sl="en">Ik zie uit naar de samenwerking met de heer Guardans Cambó en mevrouw Matsouka, wanneer deze een verslag en een advies over deze ontwerpvisie gaan opstellen in respectievelijk de Commissie constitutionele zaken en de Commissie verzoekschriften.</p>
      <p sl="en">Mijn derde prioriteit is het verdiepen van mijn nauwe samenwerking met de ombudsmannen in de lidstaten door middel van het Europees netwerk van ombudsmannen. Het doel is om goed bestuur te bevorderen in de hele Unie, zodat de burgers hun rechten kunnen uitoefenen krachtens het Europese recht. Het doet me genoegen dat de Commissie verzoekschriften als volledig lid deelneemt aan het netwerk en dat zij was vertegenwoordigd op de bijeenkomst van nationale ombudsmannen die in september heeft plaatsgevonden in Den Haag. Volgende week zal in Londen een soortgelijke bijeenkomst worden gehouden voor regionale ombudsmannen in de Europese Unie, met wie ik heb afgesproken om iedere twee jaar bijeen te komen.</p>
      <p sl="en">Ik wil de leden van de Commissie verzoekschriften, en in het bijzonder de rapporteur van dit jaar, de heer Schwab, bedanken voor hun steun en hun constructieve voorstellen zoals die uiteengezet worden in het verslag van het Parlement.</p>
      <p sl="en">Ik heb vandaag al een groot aantal punten genoemd waarop het verslag wijze adviezen aan de Ombudsman bevat. Ik heb mij ertoe verbonden om het Parlement en de burgers betere informatie te verschaffen over de diensten die door mij en door het Europees netwerk van ombudsmannen worden geleverd. Ik heb al gevraagd om voor de Commissie verzoekschriften te mogen verschijnen in de gevallen dat ik een speciaal verslag aan dit Huis toezend.</p>
      <p sl="en">Het is mijn bedoeling om volgend jaar een interactieve gids op onze website te zetten, die burgers de weg wĳst naar de ombudsman tot wie ze zich het beste kunnen wenden, ongeacht of dit op Europees, nationaal of regionaal niveau is. Ik denk dat de burgers hier veel aan zullen hebben en dat dit zal bijdragen aan het wegnemen van de zorg over het hoge percentage niet-ontvankelijke klachten die terecht in het verslag van de heer Schwab wordt uitgesproken.</p>
      <p sl="en">Vorig jaar hebben we met succes het bureau van de Europese Ombudsman geconsolideerd en zijn we vastberaden de weg ingeslagen van het vergroten van het vermogen van de instellingen om de klachten en vragen van de burgers van de uitgebreide Unie op een doelmatige wijze af te handelen. Daarbij konden we altijd rekenen op de steun van twee senior functionarissen van het Parlement die op het punt staan om met pensioen te gaan of inmiddels al met pensioen zijn – de heer Priestley en de heer Garzón Clariana. Hun wijze raad en hulp aan de Ombudsman zijn van onschatbare waarde geweest en zullen nog lang in onze herinnering blijven.</p>
      <p sl="en">De relatie die in de afgelopen tien jaar tussen de Europese Ombudsman en de instellingen van de Europese Unie is opgebouwd en die wordt gekenmerkt door goodwill, vertrouwen en begrip, is naar mijn mening een kostbaar middel om de kwaliteit van het openbare bestuur in Europa in het belang van de burgers te verbeteren. Het is voor mij enorm geruststellend, zowel in persoonlijke als in institutionele zin, om te weten dat in dit opzicht het Europees Parlement en zijn Commissie verzoekschriften vitale partners zijn voor de Europese Ombudsman. Ik ben van plan om dat partnerschap zo goed mogelijk te benutten bij het verdiepen van een dienstverleningscultuur ten behoeve van de burgers van de Europese Unie. Dank u voor uw aandacht.</p>
      <a text="(Applaus)"/>
    </intervention>
    <intervention id="4-009" speaker_id="28223" name="Andreas Schwab" is_mep="True" mode="spoken" role="rapporteur">
      <p sl="de">Mijnheer de Voorzitter, geachte ombudsman, geachte commissaris Wallström, beste collega’s, ik ben blij dat u allemaal zo vroeg bent opgestaan om vandaag aanwezig te kunnen zijn bij het debat over het verslag over het Jaarverslag 2005 van de Europese Ombudsman.</p>
      <p sl="de">U, mijnheer Diamandouros, wil ik allereerst hartelijk danken voor de constructieve bijdrage die u met dit jaarverslag geleverd hebt. Ik mocht namens de Commissie verzoekschriften het verslag van het Parlement over uw jaarverslag opstellen, en langs deze weg wil ik alle collega’s bedanken die met amendementen en persoonlijke commentaren een constructieve bijdrage aan de totstandkoming van dit verslag geleverd hebben, in het bijzonder onze coördinator, de heer Atkins, alsmede mijn voorganger van vorig jaar, de heer Mavromattis.</p>
      <p sl="de">Ik ben blij dat u al in een vroeg stadium begrip hebt getoond voor de noodzaak om de status van de Ombudsman toch iets duidelijker te omschrijven, gezien het groeiend aantal taken waar de burgers u voor stellen. Ik ben u dan ook bijzonder dankbaar dat u dit vandaag nog eens gepreciseerd hebt. We doen er goed aan om de taken van de verschillende Europese instellingen zo scherp mogelijk ten opzichte van elkaar af te bakenen. Wat dat betreft kunnen de beraadslagingen over uw brief aan Voorzitter Borrell ons nog een eind in de goede richting brengen.</p>
      <p sl="de">De Ombudsman is een belangrijke Europese instantie. Hij of zij is op geheel eigen wijze van belang voor de Europese ontwikkeling en in het bijzonder voor de Europese burgers. De Ombudsman staat voor nauw contact met de burger en voor een transparante Europese Unie. Tot deze persoon kunnen de Europese burgers zich wenden om gebrekkig functioneren van organen en instellingen aan de kaak te stellen. Dat levert een heel persoonlijke band met Europa op, zoals die op andere terreinen niet licht mogelijk is. Daarom neemt de ombudsman een bijzondere positie in.</p>
      <p sl="de">In de toekomst zouden we ons nog meer moeten laten leiden door deze gedachte, namelijk dat we de Europese politiek nadrukkelijker moeten afstemmen op naar de belangen van de burgers! We moeten de burgers meer in het middelpunt van ons beleid stellen en hun tonen dat we de zaken waar zij belang in stellen – of die nu groot of klein zijn, veel of weinig importantie hebben – serieus nemen. Dat bereiken we enerzijds door Europees beleid beter over het voetlicht te brengen, anderzijds door meer transparantie, waarmee al twee belangrijke punten uit mijn verslag naar aanleiding van uw jaarverslag genoemd zijn.</p>
      <p sl="de">In zijn jaarverslag, dat men de Commissie verzoekschriften heeft doen toekomen, informeert de Ombudsman over zijn activiteiten in het afgelopen jaar. U hebt met uw verslag uitstekend werk geleverd, waar ik u hartelijk voor dank. U vervult deze functie sinds 1 april 2003 en doet dat met groot succes.</p>
      <p sl="de">Ik denk dat het verslag dat wij als Parlement opgesteld hebben, zeer uitgewogen is, en ik heb de amendementen van de collega’s zeer zorgvuldig bestudeerd om ze, zover als naar mijn oordeel ook maar enigszins mogelijk was, in te kunnen passen. Ik vind dat we ons voornaamste doel, een verslag dat voor de burgers inzichtelijk is, gehaald hebben. Ik was er na de stemming in de commissie echter wel van uitgegaan dat niet alle amendementen opnieuw ingediend zouden worden. Ik raad mijn fractie dan ook aan deze amendementen te verwerpen. Ik vraag om uw begrip daarvoor We zijn immers lang bezig geweest om in deze kwestie compromissen te vinden.</p>
      <p sl="de">Het belangrijkste punt van uw verslag hebt u, mijnheer de Ombudsman, zelf uiteengezet. In het jaar 2005 waren er erg veel klachten, zelfs het hoogste aantal klachten dat de Ombudsman ooit te verwerken kreeg. Allereerst is dat natuurlijk een teken dat steeds meer burgers zich verdiepen in de EU en ook in haar manier van werken.</p>
      <p sl="de">Alarmerend – en u hebt daar zelf op gewezen – is het nog altijd hoge percentage klachten waarvoor u niet de bevoegde instantie bent, namelijk ongeveer 70 procent. Dit komt vaak doordat burgers niet precies weten tot wie ze zich nu moeten wenden. Daarom uit ik hier nadrukkelijk mijn tevredenheid over uw toezegging dat u een onlineformulier op uw homepage zult plaatsen, dat als wegwijzer naar de juiste instelling kan dienen. Daarmee is in elk geval iedereen geholpen die zich via de computer tot u zou willen richten.</p>
      <p sl="de">Er moet dus een nog grotere duidelijkheid geschapen worden over de bevoegdheden van de verschillende Europese organen, willen de burgers kunnen weten wie binnen de Europese Unie waarvoor verantwoordelijk is. U kunt ertoe bijdragen dat er meer transparantie in het doolhof van instellingen en competenties komt. Eigenlijk is dat allereerst een taak van het Europees Parlement, van de afgevaardigden in de kiesdistricten van de stad of streek waar ze vandaan komen, maar u kunt daar aan bijdragen.</p>
      <p sl="de">Verder zijn we ook bijzonder ingenomen met de uitbouw van het Europese netwerk van ombudsmannen en verzoekschrifteninstanties, al was het maar omdat die in de verschillende lidstaten allemaal een andere positie hebben. Vandaar dat we met nadruk op uw informatiebijeenkomsten gewezen hebben.</p>
      <p sl="de">Als we naar de inhoud van de klachten kijken, zien we dat die het vaakst het gebrek aan transparantie betreffen. Vandaar dat ons verslag de eis onderschrijft die de Ombudsman in zijn speciale verslag gesteld heeft, namelijk dat de zittingen van de Raad openbaar moeten zijn, om precies te zijn: alle zittingen waarin de Raad als wetgever bijeenkomt. Daarmee hebt u de democratie en de transparantie in Europa een goede dienst bewezen.</p>
      <p sl="de">Daarnaast is meer transparantie ook nodig om het democratisch functioneren van de Europese Unie te kunnen waarborgen. Daarom dringen we er in ons verslag op aan – en daarvoor bent u. mevrouw Wallström, misschien eerder de aangewezen persoon – dat het internetportaal als toegang tot alle instellingen anders ingericht wordt dan nu het geval is en dat er een duidelijke wegwijzer naar de verschillende Europese instellingen op de eerste pagina komt te staan en geen uitputtende opsomming van alle werkterreinen van de Europese Unie.</p>
      <p sl="de">Tot slot nog dit. U hebt uw jaarverslag over het vorige jaar in januari uitgebracht. Wij bespreken het vandaag, in de maand november van het jaar dat volgt op de verslagperiode. We zouden ons als Commissie verzoekschriften ervoor in moeten spannen om zulke verslagen kort na hun verschijnen te bespreken.</p>
    </intervention>
    <intervention id="4-010" speaker_id="photo_generic" name="Margot Wallström" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, ik wil om te beginnen de rapporteur, de heer Schwab, feliciteren met zijn werk met betrekking tot het verslag over de activiteiten van de Europese Ombudsman in 2005. Dit is een belangrijk verslag van het Parlement over de algemene beginselen, de stand van zaken en de toekomstige ontwikkeling van de samenwerking tussen de Ombudsman en de andere instellingen van de Europese Unie.</p>
      <p sl="en">Ook wil ik de Ombudsman, de heer Diamandouros, feliciteren met zijn jaarverslag. Het deed me genoegen dat ik de heer Diamandouros hoorde zeggen dat hij zich zal blijven inzetten voor de handhaving van de hoogste standaarden voor goed bestuur in de Europese instellingen, en de Commissie sluit zich daarbij aan.</p>
      <p sl="en">Ik steun de heer Schwab volledig wanneer hij de rol van de Ombudsman als extern controlemechanisme voor behoorlijk bestuur bevestigt. Door zijn werk draagt de Ombudsman bij aan het bevorderen van goed bestuur. Ik ben ervan overtuigd dat de instellingen van de Europese Unie door hun samenwerking met de Ombudsman geholpen worden bij het ontwikkelen van een op de burger gerichte aanpak van hun dagelijkse werk. Dat zorgt weer voor een grotere transparantie van het besluitvormingsproces binnen de EU en voor de ontwikkeling van beste praktijken, zodat aan de verwachtingen van de burgers kan worden voldaan en hun rechten kunnen worden gewaarborgd. Het gaat hier om het overbruggen van de kloof tussen de instellingen en de burgers van de Europese Unie.</p>
      <p sl="en">Ik wil het hebben over drie specifieke punten in het verslag. In de eerste plaats denk ik dat de samenwerking tussen de Ombudsman en de Commissie zich over de afgelopen jaren goed heeft ontwikkeld. Zoals in het verslag wordt opgemerkt, heeft de Commissie een nieuwe interne procedure in gebruik genomen waardoor individuele commissarissen kunnen reageren op onderzoeken van de Ombudsman. Het verheugt me dat zowel de Ombudsman als de heer Schwab deze nieuwe procedure in hun verslagen verwelkomt. Daarnaast heeft de Commissie haar interne regels aangescherpt om de beantwoording aan de Ombudsman te versnellen. De Commissie zal haar samenwerking met de Ombudsman verder blijven ontwikkelen.</p>
      <p sl="en">De rapporteur stelt voor om een dergelijke procedure ook in te voeren voor de behandeling van verzoekschriften. Terwijl de Commissie nauw zal blijven samenwerken met de Commissie verzoekschriften, is dit niet een mogelijkheid die de Commissie overweegt. De Commissie verzoekschriften en de Europese Ombudsman hebben verschillende rollen, die elk hun eigen nut hebben voor de burger.</p>
      <p sl="en">In de tweede plaats wordt in het verslag gesproken over de Europa-website. Dat is een van de best bezochte websites ter wereld, maar het is tamelijk moeilijk geworden om je weg erop te vinden. Met het oog daarop is de Commissie al vrij ver gevorderd bij het opnieuw inrichten van haar eigen gedeelte van het Europa-portaal. Het uiteindelijke doel is het omvormen van de Europa-website tot een meer gebruikersvriendelijk, goed gestructureerd en samenhangend webportaal. De website zal meertalig zijn waar dat nodig is en zal meer gericht zijn op burgers en communicatie.</p>
      <p sl="en">In de derde en laatste plaats ligt het besluit om het Statuut van de Ombudsman te herzien bij het Europees Parlement, en moet de Raad dat besluit goedkeuren. De Commissie wordt echter geraadpleegd en volgt de ontwikkelingen rond het voorstel op de voet, ook in de betrokken commissies. De Commissie bestudeert het voorstel op dit moment tot in detail en heeft contact gehad met het bureau van de Ombudsman om meer duidelijkheid te krijgen over een aantal aspecten van het voorstel.</p>
      <p sl="en">Tot besluit begrijp ik dat de Ombudsman van plan is om volgend jaar een paar “voorbeeldige zaken” in zijn jaarverslag op te nemen. Dat zijn, zoals ik het begrijp, gevallen waarbij de afhandeling door de instellingen van de EU exemplarisch is geweest, of er nu sprake is geweest van wanbeheer of niet. Ik denk dat dit een uitstekend initiatief is en ik zie uit naar het jaarverslag van volgend jaar.</p>
    </intervention>
    <intervention id="4-011" speaker_id="28574" name="Manolis Mavrommatis" is_mep="True" mode="spoken">
      <p sl="el">namens de PPE-DE-Fractie. – Mijnheer de Voorzitter, vicevoorzitter Wallström, mijnheer Diamantouros, geachte collega’s, ik wil allereerst de rapporteur, mijn vriend en collega Andreas Schwab, van harte gelukwensen met zijn excellente poging om door middel van zijn verslag aan te tonen hoe belangrijk de instelling van de Europese Ombudsman, via natuurlijk het werk dat de Europese Ombudsman verricht, elk jaar weer is voor de Europese burgers.</p>
      <p sl="el">Ik wil tevens de heer Diamantouros bedanken. De nieuwe gegevens die hij vanuit zijn positie naar voren brengt, zijn een indicatie van het vertrouwen van de burgers in de communautaire instellingen.</p>
      <p sl="el">Ik was de rapporteur voor het jaarverslag over de activiteiten van de Europese Ombudsman 2004 en wil erop wijzen dat in dat jaar het aantal verzoekschriften, in vergelijking met het jaar daarvoor, met 53 procent was toegenomen en dat het aantal door de ombudsman ontvangen verzoekschriften in 2005 in totaal 3920 bedroeg, dat wil zeggen 5 procent meer. Dit betekent niet dat er zich meer gevallen van wanbeheer hebben voorgedaan in de instellingen van de Europese Unie, maar veeleer dat de burgers beter geïnformeerd zijn over hun rechten. Voor een efficiënte werking van de Ombudsman is de samenwerking met de instellingen van de Europese Unie van doorslaggevend belang. Als voorbeeld noem ik de regelmatige ontmoetingen van de heer Diamantouros met de Commissie verzoekschriften en haar bureau en de informatie die hij verschaft. Het jaarverslag van de Ombudsman geeft onder meer ook weer welke inspanningen de ombudsman en de Commissie ondernemen voor de uitbreiding en verdere versterking van het netwerk van nationale en regionale ombudsmannen via de ontwikkeling van de informatie-uitwisseling over beste praktijken.</p>
      <p sl="el">De betrokkenheid van de Commissie verzoekschriften bij dit netwerk is zeer belangrijk en zal de praktische samenwerking tussen de Europese instellingen en de nationale en regionale ombudsmannen vergemakkelijken. Ook zal het daarmee mogelijk worden de geregelde contacten tussen de vaste kamercommissies verzoekschriften van de nationale parlementen en de ombudsmannen in de lidstaten te verhogen.</p>
      <p sl="el">Als men de verslagen 2004 en 2005 van de Ombudsman naast elkaar legt, komt men tot een positief resultaat. Wij kunnen ons dan ook toespitsen op de punten waar de Commissie verzoekschriften bijzondere belangstelling voor heeft en op die manier vaststellen wat haar fundamentele rol is en welke vooruitgang in een jaar tijd is geboekt.</p>
    </intervention>
    <intervention id="4-012" speaker_id="1289" name="Proinsias De Rossa" is_mep="True" mode="spoken">
      <p sl="en">namens de PSE-Fractie. – Ook ik wil de heer Schwab bedanken, en tevens mijn collega’s uit andere fracties, voor de aanzienlijke hoeveelheid werk die zij in dit verslag gestopt hebben.</p>
      <p sl="en">Het verslag van de Ombudsman, met name de samenvatting, is denk ik een uitstekend voorbeeld van hoe we ons werk aan de burgers kunnen presenteren. Het is duidelijk, beknopt en zakelijk. Transparantie is naar mijn mening de sleutel tot de Europese democratie, en de belangrijkste bouwsteen daarvan.</p>
      <p sl="en">Ik verwelkom het feit dat de burgers zich in toenemende mate bewust zijn van de rol van de Europese Ombudsman, wat weerspiegeld wordt in de toename van het aantal klachten dat bij hem wordt ingediend. Ik heb er absoluut geen probleem mee dat veel van deze klachten niet direct onder zijn verantwoordelijkheid vallen. Dat is een gevolg van het feit dat hij zijn bureau met succes onder de aandacht van het publiek heeft gebracht en misschien ook een aanwijzing dat andere instellingen onvoldoende duidelijk maken wie ze zijn en hoe de mensen toegang tot ze kunnen krijgen.</p>
      <p sl="en">Ik denk dat we niet van de burgers mogen verwachten dat ze hun weg kunnen vinden in het woud van de Europese instellingen. Ze hebben wel belangrijkere dingen aan hun hoofd. Wanneer ze een klacht hebben, zullen ze naar de instantie stappen die het dichtst bij ze staat. Ik denk dat het een goede zaak dat de burgers het recht hebben om een klacht in te dienen.</p>
      <p sl="en">Dat de Ombudsman zaken waarvoor hij geen directe verantwoordelijkheid draagt doorverwijst naar de betrokken instelling, is een uitstekende manier om dergelijke klachten af te handelen. Ik denk dat andere instellingen hier een voorbeeld aan kunnen nemen.</p>
      <p sl="en">Een laatste punt: tien jaar na de inwerkingtreding van het Statuut van de Ombudsman bestaat duidelijk de behoefte aan een herziening. Ik verwelkom wat dat betreft het initiatief van de Ombudsman en ik zie ernaar uit om hierover in de nabije toekomst in het Parlement te debatteren.</p>
      <a text="(Applaus)"/>
    </intervention>
    <intervention id="4-013" speaker_id="4544" name="Diana Wallis" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, ook ik wil de Ombudsman bedanken, zowel voor zijn verslag als voor zijn interessante presentatie vandaag. Ook wil ik de heer Schwab bedanken voor zijn bijzonder deskundige verslag en analyse van het verslag van de Ombudsman. Er valt weinig te zeggen, behalve dat alles goed lijkt te gaan, in de zin dat onze burgers zich meer bewust zijn van de activiteiten van de Ombudsman. Als het aantal klachten stijgt omdat de mensen zich meer bewust zijn van wat er mogelijk is en zich meer bewust zijn van Europa, dan zal dat helpen om de burgers dichterbij ons te brengen. Daar zou het allemaal om moeten gaan. Dit soort verslagen helpen ons zien wat er speelt en hoe we de dingen in de toekomst beter kunnen doen, en dit verslag bevat een groot aantal van deze lessen.</p>
      <p sl="en">Ik wil mijn bijdrage concentreren op een punt dat al is genoemd door andere sprekers, namelijk dat als we de burger centraal willen stellen, we ervoor moeten zorgen dat het voor onze burgers makkelijk is om een klacht in te dienen, misschien met behulp van een éénloketsysteem. Alleen een goede website hebben is misschien niet genoeg.</p>
      <p sl="en">Er zijn op dit moment veel mensen betrokken bij het afhandelen van klachten, problemen en geschillen. We hebben de zeer goede dienst van de Ombudsman, de Commissie verzoekschriften van het Parlement, de Commissie zelf, die allemaal klachten in behandeling nemen, en wijzelf als leden van het Parlement, die door onze kiezers worden aangesproken, en daarnaast nog SOLVIT en Eurojust. Ik ben bang dat sommige Europese burgers die zich tot een van deze instanties wenden, om vervolgens alleen maar te worden doorverwezen naar een andere instantie, zich uit het veld zullen laten slaan en de handdoek in de ring zullen gooien. We moeten nadenken over manieren om deze verschillende draden met elkaar te verbinden, zodat de burgers het gevoel hebben dat ze snel een reactie krijgen op hun klacht en dat ze naar de juiste instantie worden geleid. Dat is iets waarover we moeten nadenken voor de toekomst.</p>
      <p sl="en">Nogmaals dank voor uw verslag.</p>
    </intervention>
    <intervention id="4-014" speaker_id="28345" name="David Hammerstein Mintz" is_mep="True" mode="spoken">
      <p sl="es">namens de Verts/ALE-Fractie. – Mijnheer de Voorzitter, ik wil de Ombudsman en de heer Schwab bedanken voor dit grondige, volledige en positieve verslag.</p>
      <p sl="es">Allereerst wil ik me aansluiten bij het voorstel van mevrouw Wallis en net als zij pleiten voor één Europees loket voor klachten van burgers. Eén enkel loket waarin SOLVIT, de Ombudsman en de Commissie verzoekschriften worden samengebracht, en waar de klachten van de burgers naar de juiste instelling worden doorverwezen. We kunnen niet van de gewone burger verwachten dat hij in een complex labyrint als de Europese Unie zijn weg vindt.</p>
      <p sl="es">Het enige minpunt van dit over het algemeen zeer positieve verslag vind ik de opmerking over het derde speciale verslag van de Ombudsman, dat over OLAF zou gaan en dat geblokkeerd is door de Conferentie van voorzitters. Een bepaalde zin in het verslag Schwab lijkt een rechtvaardiging te zijn van de pogingen van de Conferentie van voorzitters van dit Parlement om de Ombudsman te dwarsbomen in zijn toezicht op Europese instanties, waaronder OLAF.</p>
      <p sl="es">Voor bepaalde inspanningen moeten we de Ombudsman in het bijzonder danken, zoals de inspanningen in verband met het milieu, een thema dat erg speelt onder de burgers. Ik wil met name het geval van de industriehaven van Granadilla op de Canarische eilanden noemen, waarbij de Ombudsman met redelijk succes een striktere toepassing van de Habitatrichtlijn heeft nagestreefd.</p>
      <p sl="es">Ook belangrijk is het speciale verslag, waaraan ik zelf heb mogen meewerken, over transparantie bij de Raad wanneer die als wetgever optreedt. We zien dat er op dit terrein beetje bij beetje, langzaam maar zeker vooruitgang wordt geboekt.</p>
      <p sl="es">Ten slotte wil ik duidelijk stellen dat de rol van de Commissie verzoekschriften van het Parlement absoluut niet in strijd is met die van de Ombudsman; beide instanties vullen elkaar juist aan. De Ombudsman houdt toezicht op de dagelijkse werkzaamheden binnen de Europese instellingen zelf, terwijl de Commissie verzoekschriften direct bemiddelt tussen de burgers en het communautair acquis. De dagelijkse samenwerking moet steeds vloeiender verlopen, met meer uitwisseling van informatie en meer communicatie.</p>
      <p sl="es">Mijnheer Schwab, dank u voor uw verslag, en dank u, mijnheer Diamandouros, voor uw intensieve, veelomvattende en belangrijke werk.</p>
    </intervention>
    <intervention id="4-015" speaker_id="28407" name="Willy Meyer Pleite" is_mep="True" mode="spoken">
      <p sl="es">namens de GUE/NGL-Fractie. – Mijnheer de Voorzitter, ook ik wil de Ombudsman, de heer Diamandouros, en onze rapporteur, de heer Schwab, bedanken voor hun beider streven naar een betere afhandeling van al dan niet administratieve klachten van de Europese burgers.</p>
      <p sl="es">Ik denk dat de tijd rijp is voor concrete initiatieven. Er zijn al een aantal interessante ideeën genoemd, zoals het onlineformulier en een betere afbakening van de bevoegdheden van de instanties, maar mijns inziens moeten we wat verder durven gaan. We zouden moeten streven naar een administratieve gedragscode voor alle Europese instellingen, en ook één centraal loket, dat collega Hammerstein al noemde, kan belangrijk zijn.</p>
      <p sl="es">In de verslagen wordt geconstateerd dat 24 procent van de klachten een gebrek aan transparantie betreft. Mijns inziens moeten we een openbaar debat op gang brengen over de afstand tussen de burgers en de instellingen en moeten we ons inspannen voor een volledig transparante werkwijze binnen de instellingen.</p>
      <p sl="es">In die zin wil ik wijzen op een ander probleem dat de leden van de Commissie verzoekschriften moeten oplossen. We krijgen veel klachten van burgers over grote bouwprojecten, omvangrijke infrastructuurprojecten, die zonder de verplichte milieueffectrapportage worden uitgevoerd. Soms komt het verslag van de Europese Commissie te laat omdat de door bepaalde mammoetprojecten aangebrachte schade al onomkeerbaar is.</p>
      <p sl="es">Ik geloof dat de Europese Commissie veel sneller moet handelen, om desastreuze gevolgen voor het milieu te voorkomen. En ieder van ons moet een steentje bijdragen aan de ontwikkeling van mechanismen voor een snelle beoordeling van dit soort projecten, om te voorkomen dat milieuschade ontstaat.</p>
      <p sl="es">Mijns inziens is het Europees netwerk van ombudsmannen belangrijk, omdat het een sleutelrol kan spelen bij het vinden van oplossingen die klachten van Europese burgers kunnen voorkomen en de afhandeling ervan verbeteren.</p>
    </intervention>
    <intervention id="4-016" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, in zekere zin vervul ik vandaag een dubbele functie. Zoals u net heeft gezegd, spreek ik zowel namens de Fractie Unie voor een Europa van Nationale Staten als in mijn hoedanigheid van voorzitter van de Commissie verzoekschriften. Daarom ben ik wellicht de aangewezen persoon om in deze aangelegenheid het woord te nemen. Uiteraard wil ik de heer Schwab van harte bedanken voor zijn verslag, dat in onze commissie zeer grondig voorbereid en vervolgens aangenomen is. Ik ben het bijgevolg volkomen eens met alles wat de heer Schwab heeft gezegd. Mijn bijzondere dank gaat uit naar de heer Diamandouros die zijn functie op voortreffelijke wijze uitoefent. Dat zijn werk erg gewaardeerd wordt, blijkt overigens uit het feit – ik herinner u er kort aan – dat de heer Diamandouros met meer dan 90 procent van de stemmen opnieuw tot Europese Ombudsman is verkozen.</p>
      <p sl="pl">Ik hecht erg veel belang aan de contacten die de heer Diamandouros met de Europese burgers onderhoudt, naast zijn belangrijkste taak als Ombudsman. Hij heeft meer dan 170 bijeenkomsten bijgewoond. Ik had het genoegen om in Polen zelf op een dergelijke bijeenkomst aanwezig te zijn. Daaraan namen meer dan 150 personen deel, stuk voor stuk burgers die met eigen ogen wilden zien wie de Europese Ombudsman is en wat hij te vertellen heeft en wilden horen welke boodschap hij voor hen in petto had. Dit is een van de verdiensten van de praktijkgerichte aanpak van de heer Diamandouros.</p>
      <p sl="pl">Net als alle vorige sprekers zou ik willen stellen dat de actieve betrokkenheid van de Europese Ombudsman onlosmakelijk verbonden is met, bijdraagt tot en de weerspiegeling is van een groter bewustzijn van de rechten van de Europese burgers. Dankzij de activiteiten van de Europese Ombudsman worden de EU-burgers zich in toenemende mate bewust van hun rechten. De Commissie verzoekschriften, waarvan ik voorzitter ben, werkt nauw met de Europese Ombudsman samen. Hoewel onze bevoegdheidsgebieden overeenkomsten vertonen, zijn ze niet identiek. Het is bijgevolg van cruciaal belang dat men zich terdege bewust is van de verschillen tussen de bevoegdheden van de Europese ombudsman en de Commissie verzoekschriften.</p>
      <p sl="pl">Als u toestaat, mijnheer de Voorzitter, dat ik mijn spreektijd met enkele seconden overschrijd, wil ik de aandacht graag nog op een laatste kwestie vestigen. De Commissie verzoekschriften is een orgaan van het Europees Parlement. We betreuren bijgevolg ten zeerste dat het Europees Parlement en zijn organen de Commissie verzoekschriften soms links laten liggen in de contacten met de Ombudsman. Zo was de commissie die ik voorzit bijvoorbeeld niet betrokken bij de ondertekening van een nieuw interinstitutioneel akkoord tussen het Europees Parlement en de Europese ombudsman op 15 maart 2006.</p>
    </intervention>
    <intervention id="4-017" speaker_id="24089" name="Witold Tomczak" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, uit het verslag over de activiteiten van de Europese Ombudsman in 2005 blijkt dat steeds meer burgers misnoegd zijn over de Europese instellingen.</p>
      <p sl="pl">Er is een schrijnend gebrek aan transparantie in de werking van de Europese instellingen. Daarnaast ontbreekt het aan een doeltreffende controle op de manier waarop onze middelen worden besteed. De schending van het recht van de burgers op informatie kan in geen geval door de beugel. De promotiecampagne voor de zogenaamde Europese Grondwet was hier een flagrant voorbeeld van.</p>
      <p sl="pl">In maart vorig jaar heb ik bij de Europese Ombudsman een klacht ingediend met betrekking tot het gebruik van acht miljoen euro om de Europese Grondwet te promoten. Enkel voorstanders van het Grondwettelijk Verdrag konden een beroep doen op deze middelen. Dit werd op 16 februari 2005 door een woordvoerder van de Europese Commissie bevestigd. Toen de media hem vroegen of het geld van de Europese Unie ook kon worden gebruikt om een campagne van tegenstanders van de Europese Grondwet te financieren, antwoordde hij – en ik citeer: “De Commissie behandelt de Europese Grondwet als haar eigen kind en de ratificatie van het document ligt haar nauw aan het hart”. Hij voegde daaraan toe: “Het Bureau voor Officiële Publicaties van de Europese Unie is niet van plan de foldertjes van de tegenstanders van de Grondwet uit te geven”.</p>
      <p sl="pl">Uit deze onverbloemde uitspraken van de woordvoerder van commissaris Wallström blijkt ontegenzeggelijk dat de tegenstanders van de Grondwet geen enkele mogelijkheid hadden, en nog steeds niet hebben, om ruchtbaarheid aan hun standpunten te geven. De Europese Commissie trok bijvoorbeeld wel 1 miljoen euro uit om aan de vooravond van het referendum in Spanje vijf miljoen strooibriefjes en stickers te laten drukken ter promotie van de Grondwet. Die werden vervolgens op openbare plaatsen uitgedeeld. Over de negatieve aspecten van de Europese Grondwet werd willens en wetens geen informatie verspreid. Zo werd het basisrecht van de Europese burgers op gelijke toegang tot informatie op schandelijke wijze met de voeten getreden.</p>
      <p sl="pl">Nadat de Europese ombudsman mijn klacht een jaar lang had onderzocht, kwam hij tot het besluit dat de Europese Commissie het recht van de burgers op gelijke toegang tot informatie niet had geschonden. Wie dan wel, vraag ik me af.</p>
      <p sl="pl">Wanneer de Europese instellingen vaststellen dat hun geloofwaardigheid zienderogen vermindert en zelfs geleidelijk aan verdwijnt, nemen ze nog krampachtiger hun toevlucht tot bedrieglijke propaganda. Ze stellen alles in het werk om de enige juiste en gerechtvaardigde visie van de Europese eenheid te financieren en voor te schrijven. Ik waardeer de inspanningen van de Ombudsman om de transparantie aangaande de werkzaamheden van de Europese instellingen te bevorderen. Er moet echter nog een lange weg afgelegd worden. Etentjes met de vertegenwoordigers van de instellingen die de Ombudsman controleren, volstaan immers niet om de geloofwaardigheid en het gezag van zijn instelling te vergroten. De functie van Europese Ombudsman zou moeten uitgroeien tot een echte Ombudsman. die onze rechten verdedigt, een ombudsman die opkomt voor de waarheid en de burgers beschermt voor de plagen van de Europese machine. Daar is echter moed en onafhankelijkheid voor nodig.</p>
    </intervention>
    <intervention id="4-018" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, ik feliciteer de heer Schwab. Hij heeft een heel goed verslag geproduceerd en ik ben blij dat ik daaraan heb kunnen meewerken.</p>
      <p sl="en">De Ombudsman is buitengewoon succesvol geweest, maar de ironie wil dat zijn succes de belangstelling alleen maar heeft verhoogd. Dat is overigens goed nieuws voor de Commissie verzoekschriften, waaraan de Ombudsman rapporteert en wier gezamenlijke werk met de Ombudsman zo belangrijk is.</p>
      <p sl="en">Ik ben het volledig eens met Diana Wallis dat het van essentieel belang is dat de burgers van de Europese Unie beter worden gewezen op de faciliteiten die hun ter beschikking staan om hun grieven te uiten, en vooral op die van de Ombudsman en de Commissie verzoekschriften.</p>
      <p sl="en">Ik feliciteer net als alle anderen de heer Diamandouros met wat hij heeft bereikt, en met name, als ik dat mag zeggen, met zijn vastbeslotenheid, nu, in het verleden en in de toekomst, om het gebruik van zijn bevoegdheden uit te leggen aan de lidstaten en de lidstaten aan te moedigen om gebruik te maken van zijn diensten. We hebben plannen om hetzelfde te doen namens de Commissie verzoekschriften en ik moet zeggen dat de combinatie van een commissaris uit Zweden, waar de ombudsman ooit is uitgevonden, en een Ombudsman uit Griekenland, krachtig en invloedrijk is.</p>
      <p sl="en">Ik ben in het bijzonder geïnteresseerd in de speciale verslagen van de Ombudsman. Hij weet ongetwijfeld dat ik de “gemankeerde” rapporteur ben voor één zo’n verslag, dat over OLAF. Hij moet weten, en ook dit Huis moet weten, dat ik deze kwestie niet loslaat. Transparantie en openheid moeten voorop staan en dit verslag moet en zal aan de orde komen wanneer de gerechtelijke procedure is afgerond.</p>
      <p sl="en">Zoals de voorzitter heeft gezegd, wordt de Commissie verzoekschriften steeds belangrijker en zal zij spoedig niet meer worden gezien als de Assepoester onder de commissies, die onderaan de lijst bungelt en waar weinig belang aan wordt gehecht. De activiteiten van de Ombudsman en van de Commissie verzoekschriften zijn omvangrijk en gevarieerd en ze groeien exponentieel. Het Parlement en de Conferentie van voorzitters moeten dat erkennen en deze organen de autoriteit toekennen die ze verdienen.</p>
      <a text="(Applaus)"/>
    </intervention>
    <intervention id="4-019" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, allereerst wil ik de heer Diamandouros feliciteren met zijn uitvoerige verslag, waaruit blijkt dat de verstandhouding tussen de burgers en de Europese overheid allengs beter wordt. Ik wil ook commissaris Wallström complimenteren; ik ben haar dankbaar voor haar onvermoeibare inzet voor een betere communicatie tussen de burgers en de Europese instellingen en snelle, eenvoudiger en interactieve oplossingen. En natuurlijk wil ik ook de heer Schwab feliciteren met zijn uitvoerige behandeling van deze kwesties, die routineus mogen lijken, maar ongetwijfeld het pad zullen effenen voor “meer Europa”.</p>
      <p sl="es">Ik ben vooral blij met de vorderingen op het gebied van bemiddeling en afhandeling van klachten van de burgers en ben uitermate geïnteresseerd in de vermelde minnelijke schikkingen.</p>
      <p sl="es">Ik zou de heer Diamandouros zelfs willen oproepen een format te ontwikkelen voor een vreedzame geschillenbeslechting dat kan dienen als Europees model. Ik ben ervan overtuigd dat door een betere, transparantere administratie zowel de overheid als de burger een grotere mate van democratie zullen genieten.</p>
      <p sl="es">Voorts ben ik verheugd over het concrete voorstel om de websites van alle instellingen in alle officiële talen van de Unie aan te bieden.</p>
      <p sl="es">De verwijzing van de heer Schwab naar de noodzaak van een betere samenwerking tussen het Parlement en de Europese ombudsman, zonder vooroordelen en misverstanden, lijkt me constructief en belangrijk, maar overlappingen tussen beide instanties moeten worden voorkomen: de Commissie verzoekschriften en de Ombudsman zoeken ieder nog hun eigen weg, en daarom is de deelname van de Commissie verzoekschriften aan het Europees netwerk van ombudsmannen positief.</p>
      <p sl="es">Ten slotte vind ik het enigszins verontrustend – misschien omdat ik er niet het fijne van weet – dat de toekomst van de Ombudsman blijkbaar in de rechtbank ligt. Ik hoop niet dat dat betekent dat er vroegtijdig wordt opgehouden met het verbeteren van de voorlichting en vooral niet met de inspanningen voor minnelijke schikkingen. Meteen doorverwijzen naar de rechtbank is niet de beste manier om de band tussen burgers en Europese overheid te verbeteren, en daarbij verwijs ik naar de bestaande voorbeelden die net zijn genoemd.</p>
      <p sl="es">In alle eerlijkheid denk ik dat het vertrouwen van de Europese burgers in hun Ombudsman juist afhangt van zijn vermogen om conflicten op vreedzame wijze op te lossen.</p>
    </intervention>
    <intervention id="4-020" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, ik wil de heer Diamandouros bedanken voor zijn verslag en de heer Schwab voor het verslag waarover we vandaag debatteren. Ik deel zijn zorg dat dit debat wat aan de late kant plaatsvindt, maar beter laat dan nooit!</p>
      <p sl="en">De Ombudsman is de waakhond van het systeem. Ik zie hem het liefst als een rottweiler, want dat is wat we nodig hebben, en niet een tammer ras! Mijn Ierse collega’s zullen moeten grinniken om de typering rottweiler, omdat we er daar politiek gezien een van hebben in ons nationale parlement.</p>
      <p sl="en">De Ombudsman heeft een belangrijke rol te spelen en ik deel niet de zorg van degenen die zeggen dat 70 procent van de klachten buiten zijn bevoegdheid vallen. Zoals ook anderen hebben gezegd, weerspiegelt dit het feit dat er veel frustratie bestaat en dat mensen wel bij iemand moeten kunnen aankloppen. Het is belangrijk om dat te onderstrepen. Ik ben blij dat de Ombudsman hen in zijn wijsheid niet de deur wijst, maar helpt. Daar moet hij zeker mee doorgaan. Anderen zijn het daar misschien niet mee eens, maar dat hoort bij zijn werk, en die flexibiliteit kunnen we goed gebruiken.</p>
      <p sl="en">Ik complimenteer de Ombudsman met zijn pogingen om zijn werk meer onder de aandacht te brengen. Wij in dit Huis hebben allemaal de plicht om hem hierbij te helpen, ook al beschouw ik mijn eigen bureau – en ik denk dat andere collega’s er hetzelfde over denken – ook als een éénloketsysteem. Ik hoop dat de leden van het Parlement uiteindelijk de eerste deur zullen zijn waar burgers die een probleem hebben bij aankloppen. Het voorstel van mevrouw Wallis om een éénloketsysteem op te zetten is een goed voorstel, maar laten we niet vergeten dat we als gekozen vertegenwoordigers ook tot taak hebben informatie voor onze burgers te vergaren.</p>
      <p sl="en">De Ombudsman moet bedenken dat wij in dit Huis vaak even gefrustreerd raken als het publiek wanneer het gaat om het verkrijgen van informatie van de Commissie. Bestuurders hebben de plicht om zichzelf als dienaars van het publiek te zien en niet als beschermers van het systeem. Indien nodig moeten we mensen trainen en hun cultuur veranderen. Ik zou het interessant vinden om van de Ombudsman te horen of hij gekeken heeft naar de houding van degenen die aan de basis van het probleem staan. Met andere woorden, is hem bij de klachten die hij heeft onderzocht iets van een verkeerde houding bij bestuurders gebleken? Als dat zo is, moeten we daar iets aan doen.</p>
      <p sl="en">Ik wil alle betrokkenen nogmaals bedanken en ik hoop dat de hoeveelheid werk van de Ombudsman exponentieel zal groeien, zoals het hoort.</p>
    </intervention>
    <intervention id="4-021" speaker_id="28174" name="Thijs Berman" is_mep="True" mode="spoken">
      <p sl="nl">Voorzitter, de Europese Ombudsman laat in zijn jaarverslag zien dat een kwart van de klachten komt van burgers die een gebrek aan transparantie ervaren bij de Europese instellingen. Die klachten zijn natuurlijk niet altijd terecht en ook dat staat in het uitvoerige verslag, maar toch is dit een naar verhouding groot aantal. Er valt dus nog steeds veel te verbeteren. De rapporteur wijst er terecht op dat volgens het Verdrag van Nice elke Europese instelling moet streven naar maximale openheid en toegankelijkheid.</p>
      <p sl="nl">De klachten richten zich natuurlijk meestal tegen de Europese Commissie, want daarmee hebben burgers het meest te maken, maar eigenlijk is het vooral de Raad van Ministers die zo langzaam mogelijk haast maakt. Openheid kan nog wel even wachten in de ouderwetse cultuur van de paternalistische macht, van de top down -benadering. Toch is vertrouwen een essentiële voorwaarde voor effectiviteit in het beleid. Toch heeft de wereld een sterke EU nodig die door haar burgers gedragen wordt, want er staat meer op het spel dan een beetje besturen.</p>
      <p sl="nl">Alleen Europa zal willen opkomen voor een andere globalisering, een sociale, een duurzame en rechtvaardige ontwikkeling. Alleen als Europa zich daarvoor inzet kan de EU werkelijk vertrouwen verwerven. Maar alleen een Europa dat tegelijkertijd bij elk besluit openheid biedt, krijgt ook dat vertrouwen. En als we het vertrouwen van de Europeanen in hun eigen Europese Unie blijvend willen vergroten, zijn openheid en toegankelijkheid daarom allereerst een politieke, absolute prioriteit. Europa gooi de deuren open!</p>
    </intervention>
    <intervention id="4-022" speaker_id="28223" name="Andreas Schwab" is_mep="True" mode="spoken">
      <p sl="de">Mijnheer de Voorzitter, onder verwijzing naar het Reglement zou ik een opmerking willen maken over hetgeen de gewaardeerde collega McGuinness gezegd heeft: de rottweilers waar ze het over had, zijn honden die afkomstig zijn uit mijn geboortestad. Ik beschouw mijzelf dus als Rottweiler. Als ik u, mijnheer Diamandouros, hiermee een steuntje in de rug kan geven, doe ik dat met alle plezier.</p>
    </intervention>
    <intervention id="4-023" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, mevrouw de vicevoorzitter van de Commissie, mijnheer de Ombudsman, geachte collega Schwab, ik dank vooral u beiden voor het uitstekende werk dat is geleverd en hoop maar dat de heer Schwab, die uit Rottweil komt, ook in politiek opzicht zo stevig kan blijven bijten als dit bekende hondenras. Ik wens hem daarbij in elk geval veel geluk.</p>
      <p sl="de">Ook u, mijnheer de ombudsman, vervult een belangrijke rol. In mijn ogen bent u niet minder dan het relais tussen de burger en de Europese instellingen. Telkens als burgers zorgen over Europese instellingen hebben, wenden ze zich tot u. Aan u dan de taak om te bemiddelen en te proberen een oplossing te vinden. Bij niet minder dan 75 procent van de 3920 verzoekschriften die vorig jaar ingediend werden, kon een oplossing gevonden worden, hetzij door een onderzoek in te stellen, hetzij door doorzending aan de bevoegde instanties. Dat is werkelijk een zeer hoog percentage!</p>
      <p sl="de">Ook de Europese Commissie speelt in dit verband een hoofdrol. Zij probeert in verschillende transparantie-initiatieven keer op keer openheid te tonen en ik kan haar en vooral u, mevrouw de vicevoorzitter, slechts toewensen voort te gaan op de ingeslagen weg. Zoals ieder van ons weet, hebben grote organisaties – niet alleen de Europese Commissie, maar ook in het bedrijfsleven – nu eenmaal de neiging zich te verzelfstandigen en een eigen leven te gaan leiden, wat ze moeilijk te controleren maakt. Gaat u daarom vooral door met uw transparantie-initiatief!</p>
      <p sl="de">Tegen mijn Poolse collega zou ik willen zeggen dat ik het uiterst schijnheilig vind als hij de Commissie nu verwijt dat zij alleen positief gekleurde informatie over het Grondwettelijk Verdrag geeft. De publicaties die ik gelezen heb, waren allemaal behoorlijk objectief gehouden en ze waren nodig om de burgers duidelijk te maken waar het hier om gaat.</p>
      <a text="(Applaus)"/>
      <p sl="de">Enerzijds meer informatie eisen en anderzijds de voorlichting op een bepaald terrein een halt toeroepen, dat is werkelijk schijnheilig! Daarom moeten we ook samen doorgaan op deze weg om dit gemeenschappelijke Europa te kunnen bouwen.</p>
      <a text="(Applaus)"/>
    </intervention>
    <intervention id="4-024" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mijnheer de Voorzitter, uit het jaarverslag van de Europese Ombudsman voor 2005 kunnen we besluiten dat de Europese Ombudsman met succes de werkzaamheden heeft voortgezet om de doeltreffendheid van zijn instelling te verbeteren, teneinde een goed bestuur evenals de eerbiediging van de mensenrechten en van de beginselen van de rechtsstaat te bevorderen.</p>
      <p sl="pl">Met het oog hierop zouden we onze dank moeten betuigen aan professor Diamandouros, die aan het hoofd van de instelling staat. Het publieke profiel van de Ombudsman verdient zeer zeker lof. Het is echter verontrustend dat nog altijd 70 procent van de ontvangen klachten buiten het bevoegdheidsgebied van de Ombudsman valt. In vrijwel alle gevallen is dit te wijten aan het feit dat de klachten inhoudelijk niet tegen een instelling of orgaan van de Gemeenschap zijn gericht. Hieruit blijkt dat de afbakening van de bevoegdheden van de verschillende instellingen en de besluitvormingsprocessen voor vele Europese burgers nog altijd ondoorzichtig zijn.</p>
      <p sl="pl">Het is bijgevolg van wezenlijk belang om de rol van de Europese Ombudsman en die van de Commissie verzoekschriften van het Europees Parlement op een voor de burgers begrijpelijke manier te definiëren en af te bakenen. Het aantal klachten dat vorig jaar is ingediend, ligt 5 procent hoger dan in het voorafgaande jaar. Dit kan er enerzijds op wijzen dat de diensten van de Ombudsman steeds beter bekend en ingeschakeld worden. Anderzijds ligt de oorzaak misschien in het feit dat niet alle lidstaten een ombudsman hebben, wat tot gevolg heeft dat veel burgers zich tot de Europese Ombudsman wenden wanneer ze een probleem hebben met een nationaal, regionaal of plaatselijk bestuursorgaan.</p>
      <p sl="pl">De Ombudsman moet alles doen wat in zijn vermogen ligt om de publieke opinie op een betrouwbare manier te informeren. De burgers moeten probleemloos toegang hebben tot informatie in hun moedertaal. Zo zullen ze het gevoel krijgen volwaardige EU-burgers te zijn, wier welzijn van belang is en van wie de stem wordt gehoord.</p>
      <p sl="pl">Tot slot wil ik de rapporteur, de heer Schwab, van harte gelukwensen met dit uitstekende verslag. Ik ben ervan overtuigd dat hij in de toekomst zijn rol van waakhond, of liever van rottweiler, van de wet verder zal vervullen.</p>
    </intervention>
    <intervention id="4-025" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de Voorzitter, vandaag, elf maanden na de viering van de tiende verjaardag van de instelling van de Europese Ombudsman, wordt het activiteitenverslag van het tiende jaar goedgekeurd. Ik wil, mijnheer de Voorzitter, de heer Diamantouros van harte gelukwensen met zijn verdienstelijke vertegenwoordiging en met de efficiënte manier waarop hij zich van zijn taken als hoeder van transparantie en behoorlijk bestuur in de Europese Unie kwijt.</p>
      <p sl="el">Misschien zouden wij volgend jaar zijn jaarverslag vroeger en sneller in het Parlement moeten bespreken en zou de Commissie verzoekschriften als bevoegde commissie rechtstreeks contact moeten onderhouden met de Ombudsman, opdat zij op de hoogte gehouden wordt van de procedure met betrekking tot de ondertekening van interinstitutionele akkoorden tussen de Ombudsman en het Europees Parlement.</p>
      <p sl="el">Terecht zeggen wij in paragraaf 6 van het verslag-Schwab het feit te betreuren dat er een nieuw akkoord is ondertekend dat op 1 april 2006 van kracht is geworden, dat wil zeggen voordat het verslag 2005 werd goedgekeurd. De Ombudsman heeft eveneens op 11 juli een voorstel gedaan voor herziening van zijn Statuut. In paragraaf 13 van het verslag-Schwab zeggen wij voldaan te zijn over de indiening van dit voorstel, maar ik wilde hierbij aantekenen dat de vraagstukken die in zijn verzoeken aan de orde worden gesteld, heel gevoelig liggen en dat de argumenten die hij aanvoert bijzonder zwak zijn. Het verbod om op te treden als een zaak aanhangig is voor een rechtbank, kan niet op grond van de Verdragen worden betwist. De communautaire ambtenaren moeten gehouden zijn aan beroepsvertrouwelijkheid. Wij hebben instanties die bevoegd zijn voor de behandeling van de mensenrechten, en ook wij, als rechtstreeks door de burgers gekozen Parlement, hebben de bevoegdheid om zaken te behandelen en aan de kaak te stellen. Er zijn ook talloze buitengerechtelijke procedures. De Ombudsman heeft al genoeg taken en het zou geweldig zijn indien hij met het personeel van zijn dienst – dat gelukkig voortdurend wordt uitgebreid: van 38 tot 51 en 57 leden in 2006 – alles kan afwikkelen en het hoofd kan bieden aan het steeds stijgend aantal verzoekschriften. De Ombudsman stelt echter het gebrek aan transparantie in de werkzaamheden van de Raad aan de kaak en daarom vragen wij hem in amendement 1 – waarvoor ik uw steun vraag – om niet pas na concrete klachten van burgers maar uit eigen beweging een onderzoek in te stellen naar het gebrek aan transparantie in de vergelijkende onderzoeken van EPSO evenals in de manier van aanwerving door de Europese organisaties, met inbegrip van zijn eigen dienst. Dat vraagstuk ligt zeer gevoelig bij vooral jonge Europeanen, die met duizenden deelnemen aan vergelijkende onderzoeken en interviews en geen enkel recht hebben om te vernemen waarom zij zijn gezakt.</p>
      <p sl="el">Ik dank ook de commissaris. Zij heeft namelijk gewezen op de intentie van de Ombudsman om tijd uit te trekken en de Commissie lof toe te zwaaien.</p>
    </intervention>
    <intervention id="4-026" speaker_id="photo_generic" name="Nikiforos Diamandouros" is_mep="True" mode="spoken">
      <p sl="en">Ombudsman. – Mijnheer de Voorzitter, ik wil alle leden van dit hooggeachte Parlement van harte bedanken voor hun zeer bemoedigende woorden. Ik put moed uit steun die ik krijg van met name deze instelling, en ik waardeer de samenwerking met u enorm. Ook verplicht ik mijzelf en mijn medewerkers ertoe om te proberen verdere vooruitgang te boeken, om meer te doen van hetzelfde en om meer te doen wat er van mij gevraagd wordt om te doen.</p>
      <p sl="en">Ik kan helaas niet ingaan op alle opmerkingen die zijn gemaakt, maar over een paar punten wil ik wel iets zeggen.</p>
      <p sl="en">Allereerst ben ik zeer dankbaar voor de steun die ik heb gekregen met betrekking tot het Statuut. Met permissie van mevrouw Panayotopoulos-Cassiotou wil ik in verband hiermee twee punten verhelderen, wat ik in het Grieks zal doen, aangezien zij mij in het Grieks heeft aangesproken.</p>
      <p sl="el">Mijnheer de Voorzitter, mevrouw Panayotopoulos, ik wil u verzekeren dat EPSO, het Europees Bureau voor Personeelsselectie, reeds onder de bevoegdheden van de Europese Ombudsman valt. Dit vraagstuk houdt ons trouwens bijzonder bezig en wij volgen dit op de voet.</p>
      <p sl="el">Wat dan mijn eigen voorstellen betreft, wil ik u eveneens verzekeren dat mijn verzoek …</p>
      <p sl="el">(Spreker wordt onderbroken door de Voorzitter, die hem wijst op een probleem met de</p>
      <p sl="en">Mijn excuses, mijnheer de Voorzitter. Ik had niet in de gaten dat er een probleem met de vertolking was. Ik dacht dat het een poging was om te zien of ik in mijn moedertaal kon spreken!</p>
      <p sl="en">Met permissie van de Voorzitter wil ik mevrouw Panayotopoulos-Cassiotou en het Huis in slechts enkele woorden verzekeren dat het Europees Bureau voor personeelsselectie al binnen het mandaat van de Ombudsman valt en dat we een groot deel van onze tijd besteden aan het beantwoorden van vragen over aanwervingen.</p>
      <p sl="en">Met betrekking tot het Statuut wil ik hier onomwonden zeggen dat de Ombudsman onder geen enkele omstandigheid vraagt om het recht om zaken aanhangig te maken bij het Europees Hof van Justitie. Het Hof en de Ombudsman zijn gescheiden organisaties. Waar we wel om vragen is het recht om voor het Hof te mogen optreden, omdat dat recht ook is verleend aan het Europese Toezichthouder voor gegevensbescherming in gevallen dat er sprake is van een belangrijke schending van grondrechten. Dat is een fundamenteel verschil. Ik herhaal, we streven er onder geen enkele omstandigheid naar om toegang te krijgen tot het Europees Hof van Justitie op een wijze die niet binnen ons mandaat past.</p>
      <p sl="en">Ik apprecieer de aanmoediging voor het instellen van één Europese Code en ik werk samen met commissaris Wallström om te bekijken of dat mogelijk is; zij heeft daar in haar eigen opmerkingen ook naar verwezen.</p>
      <p sl="en">Ik wil met name Sir Robert Atkins bedanken voor het feit dat hij zo vastbesloten is om ervoor te zorgen dat alle speciale verslagen die door de Ombudsman aan het Parlement worden voorgelegd uiteindelijk ook in behandeling worden genomen. Ik hoop dat dit ook zal gebeuren.</p>
      <p sl="en">Het idee van één loket is heel belangrijk. Ik zie erg uit naar de samenwerking met commissaris Wallström en met de andere instellingen. Misschien moeten we een brainstorm- en reflectieprocedure in gang zetten over dat idee, zodat we de burgers nog beter van dienst kunnen zijn. Ik wil beklemtonen dat de Europese Ombudsman en de Commissie verzoekschriften elkaar aanvullen; ik ben de commissie er dankbaar voor dat we voortdurend zullen samenwerken om vooruitgang te boeken.</p>
      <p sl="en">Tot slot wil ik graag nog een paar opmerkingen maken. De niet-ontvankelijk verklaarde klachten zijn inderdaad erg belangrijk en we zullen proberen om dat aantal te verminderen. Maar we zullen doorgaan met het helpen van alle burgers die om de verkeerde reden bij ons aankloppen, door het netwerk van ombudsmannen van de Europese Unie te gebruiken om de klachten aan hen over te dragen, waarmee we die burgers helpen en in zekere zin het subsidiariteitsbeginsel proberen toe te passen in niet-juridische mechanismen. We werken met onze collega’s op nationaal en regionaal niveau samen om de burgers beter van dienst te kunnen zijn, en daar hoort de overdracht van niet-ontvankelijk verklaarde klachten bij.</p>
      <p sl="en">Ik dank mevrouw McGuinness zeer voor haar buitengewoon lovende opmerkingen. Ik zie mezelf als een extern controlemechanisme op het bestuur en ja, daarom zal ik inderdaad ook als een rottweiler moeten optreden als al het andere niet is gelukt. Even afgezien van de Ierse connotaties – ik wil me hier niet verliezen in theologische haarkloverijen of in discussies over goddelijkheid – denk ik inderdaad dat dit de laatste stap moet zijn. De eerste stap, waarbij ik nauw samenwerk met de Commissie, met de secretaris-generaal van de Commissie en met mevrouw Wallström, is om de relatie met de instellingen aan te halen, om de relatie met de Commissie aan te halen, en ze te helpen begrijpen wat hun plichten zijn. Het gaat er inderdaad om dat de Europese instellingen, waaronder de Commissie, het besef wordt bijgebracht dat een cultuurverandering buitengewoon belangrijk is als ze willen begrijpen dat zij er voor de burgers zijn en niet andersom.</p>
      <p sl="en">Dank u zeer dat u mij de tijd heeft gegeven om deze punten te verduidelijken. Ik wil dit Huis nogmaals bedanken voor de zeer bemoedigende en warme reacties op mijn verslag.</p>
      <a text="(Applaus)"/>
    </intervention>
    <intervention id="4-250" speaker_id="28387" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-030" speaker_id="23816" name="András Gyürk" is_mep="True" mode="spoken">
      <p sl="hu">Naar aanleiding van het jaarverslag van de heer Diamandouros over zijn activiteiten als Europese Ombudsman in 2005, wil ik graag de aandacht vestigen op een kwestie waarover het Europees Parlement dit jaar al een resolutie heeft aangenomen.</p>
      <p sl="hu">In 2005 heeft de Europese Ombudsman een speciaal verslag naar het Parlement gezonden, nadat hij tot de slotsom was gekomen dat er sprake was van niet te rechtvaardigen discriminatie in de afwijkende financiële behandeling van EU-personeelsleden die kinderen met speciale onderwijsbehoeften hebben. In zijn ontwerpaanbeveling verzocht hij de Europese Commissie noodzakelijke stappen te ondernemen opdat ouders van kinderen met speciale onderwijsbehoeften die vanwege de ernst van hun handicap niet worden toegelaten tot Europese Scholen, niet hoefden bij te dragen aan de onderwijskosten van hun kinderen. Het Parlement heeft in zijn resolutie de Commissie opgeroepen het beginsel van gelijke behandeling te respecteren.</p>
      <p sl="hu">De benodigde stappen bleven echter achterwege: helaas werd er aan het begin van het schooljaar in de herfst opnieuw een leerling met speciale onderwijsbehoeften geweigerd. Vanwege het feit dat de mensenrechten in de praktijk niet worden gerespecteerd, wonen verscheidene gezinnen gescheiden van elkaar en voelen zij zich genoodzaakt Brussel – en daarmee vaak tevens de Europese instellingen – te verlaten.</p>
      <p sl="hu">Op grond van de bepalingen in het Handvest van de grondrechten en het EG-Verdrag vormen het recht op onderwijs, het beginsel van gelijke behandeling en het verbod op elke vorm van discriminatie de basisbeginselen van de rechtsorde binnen de Europese Unie. Daarom wil ik de Europese Commissie vragen om, met inachtneming van de aanbeveling van de Ombudsman en de resolutie van het Parlement en in de geest van het Europese gedachtegoed de randvoorwaarden te scheppen voor gelijkwaardig onderwijs voor kinderen met speciale onderwijsbehoeften.</p>
    </intervention>
  </section>
  <section id="creitem3" title="3. Witboek inzake een Europees communicatiebeleid (debat)">
    <intervention id="4-032" speaker_id="1983" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0365/2006) van Luis Herrero-Tejedor, namens de Commissie cultuur en onderwijs, over het Witboek inzake een Europees communicatiebeleid (2006/2087(INI)).</p>
    </intervention>
    <intervention id="4-033" speaker_id="28396" name="Luis Herrero-Tejedor" is_mep="True" mode="spoken" role="rapporteur">
      <p sl="es">Mijnheer de Voorzitter, toen mevrouw Wallström het Witboek inzake een Europees communicatiebeleid aan het Parlement presenteerde en ik hoorde dat ik rapporteur mocht zijn van het verslag over het Witboek, zei een bevriende journalist die hier in het Europees Parlement werkt, dat ik het best een heel kort verslag kon maken, met maar één paragraaf: “Mevrouw Wallström, dit witboek is alleen te gebruiken als inpakpapier, want het is goedbedoeld, maar nutteloos.”</p>
      <p sl="es">Ik antwoordde: “Dat lijkt me niet fair. Ik denk dat mevrouw Wallström haar best doet om een goed voorlichtings- en communicatiebeleid tot stand te brengen en je mag me naïef noemen, maar ik heb al meermaals kunnen vaststellen dat dat haar doel is. Het probleem is dat het onder de huidige omstandigheden heel moeilijk is een voorlichtings- en communicatiestrategie voor de Europese Unie te ontwikkelen.”</p>
      <p sl="es">En waarom zijn de omstandigheden zo moeilijk? Omdat er geen rechtsgrondslag is om die voorlichtings- en communicatiestrategie op te baseren, waardoor het niet mogelijk is te nemen maatregelen vast te leggen of op adequate wijze te controleren.</p>
      <p sl="es">Laten we daarom een stap verder gaan – dat was mijn uitgangspunt bij het opstellen van dit verslag – en de huidige situatie proberen te veranderen, want bij ieder debat over de voorlichtings- en communicatiestrategie doen we een hele reeks algemene aanbevelingen waar vervolgens niets van terechtkomt. Laten we proberen te verwezenlijken wat we nog niet hebben. Laten we die rechtsgrond creëren, zodat we in de toekomst op veel doeltreffender wijze kunnen optreden.</p>
      <p sl="es">Ik heb me erin verdiept en ontdekt dat er maar één manier is om die rechtsgrondslag te creëren: toepassing van artikel 308 van het Verdrag.</p>
      <p sl="es">Toen ik uitgelegd kreeg in welke omstandigheden dat artikel kan worden toegepast, had ik de neiging te zeggen: “Dit is onmogelijk, het lukt nooit.” Want er zijn drie moeilijk te verwezenlijken omstandigheden voor nodig: ten eerste moet de Commissie erom vragen; ten tweede is de instemming van het Parlement nodig; en ten derde – hetgeen het moeilijkst te verwezenlijken is – moet de Raad met eenparigheid van stemmen zijn goedkeuring verlenen.</p>
      <p sl="es">Ik heb met mevrouw Wallström gesproken en zij zei dat de Commissie akkoord ging. Ik heb met alle schaduwrapporteurs gesproken, die een akkoord in het Parlement mogelijk achtten. En we hebben in de interinstitutionele groep de mening van de minister kunnen horen die op dat moment de Raad vertegenwoordigde en niets kon garanderen, maar wel dacht dat eenparigheid in de Raad mogelijk was.</p>
      <p sl="es">We hebben dus te maken met een gunstige samenloop van omstandigheden die zich waarschijnlijk niet zo snel zal herhalen. En het belangrijkste in de politiek is gebruikmaken van de gegeven omstandigheden.</p>
      <p sl="es">Dit is een kans die we waarschijnlijk niet opnieuw zullen krijgen. Een heel goede kans om de zaken te verbeteren, om een rechtsgrondslag te creëren. Dat wil niet zeggen dat die rechtsgrondslag al onze kwalen zal verhelpen, maar het is uiteraard een stap vooruit. We hebben maar twee opties: akkoord gaan of verwerpen. Ik stel voor dat we akkoord gaan.</p>
      <p sl="es">Mevrouw Prets, Christa, ik vraag om je steun, want door hetgeen de heer Corbett heeft gezegd, weet ik dat jouw partij tegen toepassing van artikel 308 zal stemmen. De heer Corbett is van mening dat er een andere manier is om een rechtsgrond te verkrijgen. Die is er niet. En als die er wel is, zeg me dan welke het is. Laten we onderhandelen. Laten we erover praten. Geen van de amendementen van de Commissie constitutionele zaken bood een alternatief. Gérard Onesta, schaduwrapporteur voor dit verslag, die ik heel dankbaar ben voor zijn woorden namens de Verts/ALE-Fractie, heeft ingezien dat dit een kans is die we moeten benutten.</p>
      <p sl="es">Christa, jij weet heel goed dat er in de Commissie cultuur en onderwijs maar één stem is uitgebracht tegen dit verslag, waarin verzocht wordt om toepassing van artikel 308. Laten we deze kans grijpen. Want dit is geen ideologische kwestie. Mevrouw Wallström is niet van dezelfde partij als ik, maar toch heb ik haar gecomplimenteerd, omdat ik denk dat ze de juiste weg bewandelt.</p>
      <p sl="es">Mijnheer Bono, dankuwel, u was schaduwrapporteur voor de socialistische fractie in de Commissie cultuur en onderwijs. En ik weet dat u me zou helpen als u kon. Maar ik weet ook dat partijdiscipline soms verplicht tot een standpunt dat niet het juiste is.</p>
      <p sl="es">Ik vraag u tussen nu en de stemming nog eens na te denken, zodat dit verslag wordt goedgekeurd. Ik vraag u dat met klem. Dit is geen kwestie van ideologie. Dit is een politieke zaak. Een kans. Het is nu of het wordt in de toekomst uiterst moeilijk.</p>
      <p sl="es">Dit is de beste manier om het door ons gewenste beleid te verwezenlijken. Anders, aanwezige leden van de Commissie cultuur en onderwijs, zullen we hier ieder jaar zitten luisteren naar een waslijst met goede bedoelingen die niet alleen heel veel geld kosten, maar op het laatste moment ook door ons worden doorverwezen naar de commissaris en buiten onze controle vallen. We weten niet goed waar het geld naartoe gaat of waarvoor het dient. We blijven dan in steeds hetzelfde kringetje ronddraaien.</p>
      <p sl="es">Mijnheer Bono, mevrouw Prets, mevrouw Badia i Cutchet, ik zie u zitten, u bent lid van de Commissie cultuur en onderwijs: we hebben dit besproken en goedgekeurd in de commissie, met slechts één stem tegen. Het amendement van de heer Corbett heeft het in de Commissie constitutionele zaken niet gehaald. Er is ons geen enkel alternatief geboden.</p>
      <p sl="es">Laten we de politieke kans die voor het grijpen ligt benutten. Dat is mijn dringend verzoek aan u.</p>
    </intervention>
    <intervention id="4-034" speaker_id="photo_generic" name="Margot Wallström" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, ik wil beginnen met het bedanken van de rapporteur, de heer Herrero-Tejedo, voor zijn harde werk, de positieve toon van zijn verslag en de steun die het verslag geeft aan de ideeën van de Commissie. Ik moet echter zeggen dat ik hoop dat zijn vriend meer verstand heeft van journalistiek dan van de instellingen van de Europese Unie.</p>
      <p sl="en">Toen de Commissie afgelopen februari het Witboek aannam, zeiden we dat het onze bedoeling was om een nieuw hoofdstuk te openen op het gebied van de communicatie tussen de Europese Unie en haar burgers. Zoals wij het toen stelden, moet het communicatiebeleid worden omgebogen van een monoloog naar een dialoog. Het moet de Europese Unie oren geven. Het moet worden omgebogen van een communicatiebeleid waarin de instelling centraal staat naar een beleid waarin de burgers centraal staan en dat gebaseerd is op het fundamentele recht van burgers op informatie en het recht om gehoord te worden. Het moet worden omgebogen van een beleid waarin Brussel centraal staat naar een gedecentraliseerde aanpak en van een aanvullend instrument naar een echt Europees beleid dat op gelijke voet staat met het overige Europese beleid. Met andere woorden, het moet beleid worden op eigen titel.</p>
      <p sl="en">En hierdoor kom ik direct op het punt van de rechtsgrondslag voor het communicatiebeleid, wat inderdaad een probleem is, en bovendien een bijzonder moeilijk en controversieel probleem. Het is een middel om legitimiteit te geven aan wat we doen, om betrokkenheid te creëren en om de beginselen van het communicatiebeleid dat we voeren vast te leggen.</p>
      <p sl="en">De Commissie heeft voorgesteld om een handvest van de burgers op te stellen, of, zoals wij het noemen, een gedragscode, die de instellingen en de lidstaten op vrijwillige basis kunnen onderschrijven.</p>
      <p sl="en">In het verslag wordt een ietwat andere aanpak voorgesteld en wordt de Commissie gevraagd om een ontwerp voor een interinstitutioneel akkoord in te dienen. Ook wordt er bij de Commissie op aangedrongen om de mogelijkheden te bekijken voor de invoering van een echt communautair programma voor voorlichting en communicatie over Europa op basis van artikel 308 van het EG-Verdrag.</p>
      <p sl="en">De Commissie is bereid om, zoals u aanbeveelt, alle mogelijkheden voor het leggen van een solide basis voor gezamenlijke actie te onderzoeken, van een handvest van de burgers tot een formele rechtsgrondslag. Ik ben meer dan bereid om die ideeën te omarmen, nogmaals om legitimiteit te geven aan wat we doen.</p>
      <p sl="en">Het doet me genoegen om te zien dat uw verslag het belang onderkent van burgereducatie en het betrekken van burgers bij het besluitvormingsproces. In het verslag wordt de Commissie opgeroepen om te waarborgen dat de raadpleging van het publiek in een vroeg stadium van de beleidsvorming plaatsvindt, en deze visie wordt gedeeld door een dwarsdoorsnede van het maatschappelijk middenveld. We zullen op dit gebied zeker actie ondernemen.</p>
      <p sl="en">We zijn ons allemaal meer dan bewust van de cruciale rol die de media – pers, televisie, radio en internet – vandaag de dag spelen in de democratie. We weten allemaal dat een groot deel van de communicatiekloof te maken heeft met het feit dat Europese aangelegenheden een marginale plaats innemen en vaak verkeerd worden weergeven in de berichtgeving door de media.</p>
      <p sl="en">Ik wil op dit punt heel duidelijk zijn, omdat u de Commissie gevraagd heeft om met de grootst mogelijke precisie te bepalen welke rol zij aan de media wil toekennen. Het probleem kan echter niet vanuit die hoek worden benaderd. De enige rol die de media kunnen hebben is de rol die ze is toevertrouwd binnen onze democratische traditie, en dat is het op een onafhankelijke, pluralistische en kritische manier informeren van de burgers over Europese aangelegenheden, op dezelfde wijze als ze dat doen over binnenlandse aangelegenheden. Het probleem is hoe we daarvoor de voorwaarden kunnen creëren, en dat zal het thema zijn van de conferentie van belanghebbenden die in december in Helsinki zal plaatsvinden als follow-up van het Witboek.</p>
      <p sl="en">Een ander centraal thema van het Witboek is het begrijpen van de publieke opinie. Onze samenlevingen ondergaan ongekende veranderingen als gevolg van de grote interne mobiliteit, de migratie en de globalisering. Het is steeds moeilijker geworden om de publieke opinie te kennen en te begrijpen. In de afgelopen dertig jaar is de eurobarometer een zeer succesvol instrument geweest voor het meten van de publieke opinie, van percepties en oriëntaties. We hebben echter het gevoel dat er veel meer kan worden gedaan. Ik neem kennis van uw aarzelingen ten aanzien van ons voorstel voor een Europees waarnemingscentrum voor de publiek opinie, maar we kunnen ook voor een meer pragmatische benadering of een stap-voor-stap-benadering kiezen. Zo heeft bijvoorbeeld het idee om een netwerk van deskundigen op te zetten om beste praktijken uit te wisselen en synergieën te benutten veel steun gekregen tijdens de publieke raadpleging.</p>
      <p sl="en">Ik zal verder niet ingaan op de vele andere punten die u in uw uitgebreide verslag terecht aan de orde stelt, zoals de rol van de lidstaten, het belang van de regionale en lokale niveaus, het engageren van de nationale parlementen of de verantwoordelijkheden van de politieke partijen, die uiteraard allemaal van cruciaal belang zijn. We zijn het op die punten fundamenteel eens en het doet me genoegen dat de reikwijdte van mijn mandaat me toestaat om concrete voorstellen uit te werken voor het verwezenlijken van deze gemeenschappelijke ambities.</p>
      <p sl="en">Uw verslag is een mijlpaal in het proces dat we met het Witboek in gang hebben gezet. Het verslag vormt een sterke aanmoediging om verder te gaan op basis van een steeds nauwere samenwerking tussen onze twee instellingen. De Commissie zal haar eindverslag over het Witboek komend voorjaar publiceren. Dat verslag zal een aantal concrete voorstellen bevatten, die moeten worden gevolgd door operationele actieplannen. We hebben nog een lange weg te gaan en het zal allesbehalve eenvoudig worden, maar ik heb er vertrouwen in dat we, met uw steun, de wijze waarop Europa met onze burgers communiceert wezenlijk kunnen veranderen door ze echt een stem te geven en naar ze te luisteren. Een communicatiebeleid van de Europese Unie kan een instrument zijn om de democratie te versterken, en ik zie uit naar het debat.</p>
    </intervention>
    <intervention id="4-035" speaker_id="4532" name="Michael Cashman" is_mep="True" mode="spoken">
      <p sl="en">rapporteur voor advies van de Commissie burgerlijke vrijheden, justitie en binnenlandse zaken. – Mijnheer de Voorzitter, ik wil de rapporteur feliciteren, maar vervolgens wil ik in mijn ene minuut direct overschakelen op wat we moeten doen. We moeten de manier waarop we met de burgers communiceren tegen het licht houden, en dat betekent dat we heel goed moeten weten wat voor taal we gebruiken. Die moet ongekunsteld, simpel, duidelijk en precies zijn. Het heeft geen zin om over instrumenten en barometers te praten. Dan haken de mensen af. Een communicatiestrategie van de EU kan een instrument zijn om de democratie te versterken. We moeten met passie vertellen wat we doen en hoe we het doen.</p>
      <p sl="en">Dit is aantoonbaar de meest succesvolle Europese instelling, en toch krijgen we veel kritiek en verdedigen we onszelf maar zelden. Er zijn 25 lidstaten met verschillende politieke overtuigingen en culturen, die samenwerken in het gemeenschappelijke belang van 450 miljoen burgers – geweldig! Maar verkopen en promoten we wat we doen wel effectief? Dat doen we niet. Zorgen we ervoor dat de nationale parlementen hun toezichthoudende rol goed uitvoeren? Nee, dat doen we niet. We leunen achterover en slikken de kritiek.</p>
      <p sl="en">Mag ik tot slot nog heel kort iets zeggen? Ik dring er bij de Commissie op aan om haar voorstel tot wijziging van verordening (EG) nr. 1049/2001 door te zetten. Dat staat niet in dit verslag. Het is wel opgenomen in het werkprogramma van de Commissie. We kunnen alleen verantwoordelijk worden gehouden en effectief zijn als mensen begrijpen wat we voor ze doen.</p>
    </intervention>
    <intervention id="4-036" speaker_id="1838" name="Gérard Onesta" is_mep="True" mode="spoken">
      <p sl="fr">rapporteur voor advies van de Commissie constitutionele zaken . – Mijnheer de Voorzitter, de Commissie constitutionele zaken schaart zich eenduidig achter een Europees communicatiebeleid en prijst het werk van commissaris Wallström. Het is overigens hoog tijd voor een dergelijk beleid, te oordelen naar de bevindingen van de Eurobarometer, die laten zien dat er een forse kloof bestaat tussen onze instellingen en de verwachtingen van de burger. De Commissie constitutionele zaken is tevens blij dat de Commissie streeft naar een tweerichtingscommunicatie, hetgeen een hele nieuwe benadering is, waarbij de instellingen zich tot de burger richten en de burger zich tot de instellingen richt.</p>
      <p sl="fr">Het probleem is alleen dat de Commissie, na dit uitstekende principe te hebben verkondigd aan het begin van het Witboek, nogal wanhopig zoekt naar concrete manieren waarop de burger zijn stem kan laten horen. Dat, Commissaris, is misschien wel de grootste tekortkoming van uw voorstel. Wellicht kunt u zich laten inspireren door voorstellen van het Parlement, zoals het voorstel voor de oprichting van een burgerforum, een overlegmechanisme dat in 2007 beproefd zal worden.</p>
      <p sl="fr">Onze commissie is in principe niet tegen een nieuw interinstitutioneel instrument, handvest of gedragscode, maar ze wil wel dat de garanties en verplichtingen die daaruit voortvloeien zorgvuldig worden bestudeerd. Overigens wijst de commissie erop dat het Handvest van de grondrechten het recht van de burger op informatie reeds vastlegt en dat we de prerogatieven van onze Parlement hoe dan ook moeten eerbiedigen, met name zijn bevoegdheid om zich vrij tot de Europese burger te richten.</p>
      <p sl="fr">Ook mogen we niet vergeten dat het Europese debat een heel specifiek ritme heeft en helemaal los staat van de nationale agenda’s. In dit verband herhalen wij onze wens hier in het Parlement een jaarlijks plenair debat over dit onderwerp te houden. Wij zijn voorstander van het gebruik van nieuwe technologieën, op voorwaarde echter dat geen digitale tweedeling ontstaat tussen burgers die toegang hebben tot de moderne technologie en zij die ervan verstoken blijven. Wij zijn tevens van mening dat een betere hiërarchie aangebracht moet worden in partnerschappen tussen maatschappelijk middenveld, Europese politieke partijen en journalisten, zonder uiteraard afbreuk te doen aan de onafhankelijkheid van de media. Wij gaan zelfs zover een voorstel te doen dat heilige huisjes omver schopt: de ontwikkeling van een lokaal Europese bestuursnetwerk om Brussel dichterbij het volk te brengen.</p>
      <p sl="fr">Mijn verslag gaat niet in op de rechtsgrondslag. De Commissie constitutionele zaken heeft namelijk geen oordeel willen vellen over artikel 308. Met een uiterst krappe meerderheid is besloten dit artikel niet expliciet te vermelden, maar met een andere, net zo krappe marge – met dank aan de heer Duff – is de mogelijkheid om beroep te doen op artikel 308 niet formeel uitgesloten; ik hoop dat u me nog kunt volgen. Het debat over de rechtsgrondslag blijft dan ook wagenwijd open, ook al schaar ik me persoonlijk en uit tactische overwegingen zonder voorbehoud achter de voorstellen van uw rapporteur, de heer Herrero-Tejedor, voor wiens ruimdenkendheid, gemoedelijkheid en constructieve werkwijze ik niets dan lof heb.</p>
    </intervention>
    <intervention id="4-037" speaker_id="1191" name="Doris Pack" is_mep="True" mode="spoken">
      <p sl="de">namens de PPE-DE-Fractie. – Mijnheer de Voorzitter, mevrouw de commissaris, eigenlijk lijkt het mij heel gepast dat we ons debat over het communicatiebeleid vlak na het debat over de Ombudsman houden, want de Ombudsman werd vanmorgen herhaaldelijk genoemd vanwege de goede betrekkingen die hij met de burgers onderhoudt. Waar ik een probleem mee heb, is dat de Commissie in haar betrekkingen met de burgers vaak achterblijft bij wat de Ombudsman eigenlijk wil, zoals we in de parlementaire commissie vastgesteld hebben.</p>
      <p sl="de">De antwoorden van de Commissie op de vele verzoekschriften van burgers of deelnemers aan projecten in de Europese Unie zijn vaak koeltjes of zelfs lomp en dat is volstrekt uit den boze. Juist de burgers die een verzoek indienen, die gehoor geven aan de oproep om met voorstellen te komen, krijgen een dermate onvriendelijk onthaal, dat de lust hun vergaat om nog met Europese projecten door te gaan.</p>
      <p sl="de">Hoe met het dan de burgers niet vergaan die het aan een dergelijke betrokkenheid ontbreekt, omdat ze andere interesses hebben? Die bereiken we op deze manier niet en als we nu proberen de burgers beter bij de besluitvorming te betrekken, dan moet mij van het hart dat een nieuwe communicatiestrategie van de Commissie daarvoor niet genoeg is. We hebben de mensen in hun leefomgeving nodig en op hun betrokkenheid bij die omgeving moeten we hen ook aanspreken. Dat kan niet vanuit Brussel gebeuren. Mevrouw de commissaris is van goede wil, ze wil echt communiceren. Het probleem is alleen dat de burgers helemaal niet op communicatieuitingen van haar zitten te wachten, omdat ze denken dat de Commissie toch doet waar die zelf zin in heeft en dus niet geloofwaardig is. En dus bent u aangewezen op gekozen burgers in hun eigen omgeving, op afgevaardigden van het Europese, de nationale en regionale parlementen, die ook aanspreekpunt voor Europese vraagstukken zijn. Ons grote probleem is alleen dat die zich niet verantwoordelijk voelen. We moeten proberen onze communicatie dichter bij de burger te situeren. We moeten de informatiepunten in de steden uitbouwen, we moeten meer van die punten creëren, want zulke informatiepunten in gemeentehuizen spreken de mensen aan. Natuurlijk moeten we ook gebruik maken van de bestaande programma’s van de Europese Unie, vooral op het gebied van educatie. De beste communicatiestrategie zijn de onderwijsprogramma’s Comenius, Erasmus, Leonardo. Als we daar gebruik van maken, vinden we de burgers die we nodig hebben om verder te kunnen bouwen aan dit Europa.</p>
    </intervention>
    <intervention id="4-038" speaker_id="28140" name="Guy Bono" is_mep="True" mode="spoken">
      <p sl="fr">namens de PSE-Fractie. – Mijnheer de Voorzitter, als rapporteur namens de sociaaldemocratische fractie betreffende het ontwerpverslag over het Witboek inzake een Europees communicatiebeleid, wil ik meteen zeggen, net als mijn voorganger de heer Onesta, hoe blij ik ben dat communicatie eindelijk erkend wordt als een tweerichtingsproces tussen de instellingen en de burgers, en niet langer enkel als een marketingoperatie. Er blijft echter nog een lange weg te gaan om te komen tot een Europees communicatiesysteem waarin Europese aangelegenheden op nationaal niveau volledig tot het publieke domein behoren.</p>
      <p sl="fr">Ik herhaal wat ik binnen de commissie al heb gezegd: ik vind het jammer dat het Witboek nieuwe technologieën blijft overwaarderen en nationale televisiediensten blijft onderwaarderen. We weten dat de publiekszenders – en Eurobarometer-enquêtes bevestigen dat – de favoriete informatiebron van de Europese bevolking blijven. Het lijkt me dat we navenant moeten handelen.</p>
      <p sl="fr">Het Witboek houdt zich vreemd genoeg op de vlakte over de financiering. Wij weten echter allemaal dat de democratie en dus de communicatie kosten met zich meebrengen. Zolang de meerjarenbegroting van de Unie lager is dan de begroting van een Europees reclamebureau, zullen weinig zaken ten uitvoer gelegd kunnen worden. Ik wil uiteraard de rapporteur, de heer Herrero, feliciteren en hem zeggen dat wat artikel 308 betreft, het debat niet gesloten is en dat mijn collega Christa Prets zodadelijk op dit probleem terug zal komen.</p>
      <p sl="fr">Commissaris, telkens wanneer de Commissie praat over communicatiebeleid, is dat jammer genoeg wanneer Europa zich in een crisis bevindt. En alleen als het slecht gaat, voelt de Commissie de behoefte om te communiceren. Wij zouden graag weten waarover de Commissie nu precies wil communiceren. De burgers zien de Commissie als een ultraliberaal orgaan dat totaal geen interesse heeft om de burger te beschermen tegen de stormwinden van de mondialisering.</p>
      <p sl="fr">Omwille van de burger en van de democratie moeten we beter uitleggen wat er gebeurt in Brussel. De meeste Europeanen weten niet wat er is bereikt dankzij de beleidsmaatregelen en financiële middelen van de Europese Unie. Bovendien weten ze te vaak niet dat alles wat in Brussel besloten wordt voortvloeit uit de wens van de lidstaten. Als elektriciteit, gas, spoorwegvervoer en inmiddels ook de posterijen geliberaliseerd zijn, dan is dat omdat de lidstaten dat zo wilden. Zonder deze wens van de lidstaten was dat allemaal niet gebeurd.</p>
      <p sl="fr">Tot slot ben ik van mening dat we niet zozeer behoefte hebben aan een gedragscode voor de Europese instellingen inzake de communicatie met de burger als wel aan een gedragscode voor de Commissie om ervoor te zorgen dat haar beleid beter aansluit op wat de burger bezighoudt. Tot slot hebben we een algemene gedragscode nodig die van toepassing is op de lidstaten zodat ze hun verantwoordelijkheden nemen en eindelijk eens ophouden Europese successen toe te schrijven aan nationaal beleid en nationale fiasco’s af te schuiven op de Gemeenschap. Dat zou de reputatie van Europa ten goede komen.</p>
    </intervention>
    <intervention id="4-039" speaker_id="28254" name="Karin Resetarits" is_mep="True" mode="spoken">
      <p sl="de">namens de ALDE-Fractie. – Mijnheer de Voorzitter, geachte mevrouw de commissaris, je kunt overal wel een wetenschap van maken en daarbij ook nog tot interessante inzichten komen. In die categorie valt ook het Witboek inzake een Europees communicatiebeleid waar we vandaag over stemmen. Maar als het huis in brand staat, moet je zo snel mogelijk de brandhaard lokaliseren, die indammen en het blusapparaat ter hand nemen in plaats van over het vuur te filosoferen, want anders brandt de tent af.</p>
      <p sl="de">De EU zit met een gigantisch communicatieprobleem. Ze heeft een slecht imago. Het ergste verwijt van de burgers is dat we te bureaucratisch zijn en dat onze wetten zo ver van de werkelijkheid af staan, dat ze voor hen geen enkel nut hebben. Natuurlijk valt daar wel wat op af te dingen. En dat is nou precies wat we duidelijk moeten maken en daarin schieten we vaak tekort.</p>
      <p sl="de">Het recentste voorbeeld: de EU-veiligheidsvoorschriften voor de handbagage in het vliegverkeer. Wie burgers daarover op het vliegveld hoort praten, merkt hoezeer ze zich daar over opwinden. Maar de brandstichter is in hun ogen niet Osama bin Laden of een andere terrorist, maar Brussel. Het is onze schuld dat ze niet eens meer een flesje water mee aan boord mogen nemen. Wij worden met hoon overladen als we flesjes van 100 ml voorschrijven, terwijl die nergens op de interne Europese markt te krijgen zijn.</p>
      <p sl="de">Nu vraag ik de Commissie, als verantwoordelijke voor deze geheime regelgeving: wat hebt u gedaan om de communicatie rond deze kwestie te verbeteren? Hebt u aan alle luchtreizigers pamfletten uit laten delen, waarin u de burgers om begrip vraagt? Ik heb er in ieder niets van gemerkt. Hebt u op de berichtgeving in de media gerekend? Dat is te weinig. U dient zich rechtstreeks tot de burgers te richten, want u grijpt ook rechtstreeks in hun leven in. U perkt met deze veiligheidsmaatregelen hun vrijheid in. Daarom moet u heel goede argumenten hebben. Dát is communiceren.</p>
      <p sl="de">Tweeëneenhalf jaar zijn we nu bezig om de communicatie te verbeteren, maar dat heeft slechts vergezochte constructies opgeleverd – het tegendeel van efficiënte communicatie. Laten we praktischer worden, concreter en laten van de communicatie geen zuivere wetenschap maken, maar laten we die nemen voor wat ze werkelijk is: een werktuig, vergelijkbaar met een blusapparaat, voor als er brand is.</p>
    </intervention>
    <intervention id="4-040" speaker_id="28585" name="Diamanto Manolakou" is_mep="True" mode="spoken">
      <p sl="el">namens de GUE/NGL-Fractie. – Mijnheer de Voorzitter, de informatiebulletins en de elektronische media van de Europese Unie hebben tot nu toe niets anders gedaan dan het volksvijandige beleid van de Unie op een zo aantrekkelijk mogelijke manier te presenteren. Ofschoon dit een beleid is dat achter het kapitaal staat, doet men alsof dit goed is voor de werknemers, waarbij andersluidende meningen gewoon verdwijnen. Toch kunnen zij van resultaten geen gewag maken.</p>
      <p sl="el">De werknemers hebben bepaalde levenservaringen opgedaan en beginnen nu het ideaal van de Europese Unie te betwisten. Dit is ook tot uiting gekomen tijdens de uitermate geringe opkomst voor de laatste Europese verkiezingen, tijdens de referenda en het ‘nee’ tegen de Europese Grondwet in Frankrijk en Nederland, tijdens het verzet tegen de euro en de hoge kosten van levensonderhoud, tijdens de grote manifestaties tegen de privatiseringen (in het onderwijs, de gezondheidszorg en de sociale voorzieningen), en in de arbeidsrelaties (pensioenstelsel enzovoort). Daaruit blijkt dat de legitimiteit van de Europese Unie in de ogen van de volkeren tanende is. Aldus tekent zich langzaam maar zeker een tendens af tot steeds scherpere sociale en politieke conflicten.</p>
      <p sl="el">Naar het schijnt, verandert de volksontevredenheid geleidelijk aan in een strijd tegen dit onmenselijke beleid van armoede, onrechtvaardigheid en oorlog. Daarom mobiliseert de Commissie met het Witboek inzake een Europese communicatiebeleid alle middelen die zij ter beschikking heeft, eerst en vooral de instellingen, dan de lidstaten, de nationale parlementen, de lokale besturen en de media, en maakt zij gebruik van de nieuwe technologie en de opleiding daarin, evenals van het internet om erachter te komen hoe de stemming onder de publieke opinie is en waar de volksklasse zich druk om maakt, maar ook om via de verkregen inlichtingen haar propaganda te kunnen verbeteren.</p>
      <p sl="el">Haar doel is om door middel van zogenaamde informatieactiviteiten, met het geld van de bevolking, zoals het Princeprogramma, haar propaganda te verbeteren, de mensen over te halen de Europese Grondwet te accepteren – waarmee Europa wordt gemilitariseerd en de volkeren worden veroordeeld tot minder rechten en voortdurende bezuinigingen – en om meer in het algemeen haar beleid te tolereren en te aanvaarden.</p>
      <p sl="el">De Commissie spitst haar inspanningen toe op de controle op de informatievoorziening door de openbare omroeporganisaties, de nationale en regionale kranten, de particuliere televisie – die voor het overgrote deel in handen is van het kapitaal – het internet, enzovoort. Dan kan zij de precieze inhoud vaststellen waarmee zij het Europees imperialistische beleid in een mooi daglicht kan stellen en aantrekkelijk en overtuigend kan maken in de ogen van de volkeren.</p>
      <p sl="el">In het Witboek wordt in feite een dynamisch en actief maar schijnheilig communicatiebeleid ontplooid, dat vrije meningsuiting en een juist begrip van de toegepaste beleidsvormen als alibi gebruikt. Op die manier wil de Commissie haar eenzijdige beleidskeuzes verstoppen achter een versterkte sociale dialoog en ervoor zorgen dat de Europese Unie, als mechanisme van het kapitaal, van sociale instemming en/of medeplichtigheid met haar beleidskeuzes, soepel kan werken.</p>
    </intervention>
    <intervention id="4-041" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, het huidige debat over het Europese communicatiebeleid is volkomen terecht, aangezien een dergelijk beleid op dit moment niet eens bestaat. Wat we vandaag de dag communicatie noemen, is eigenlijk pure propaganda. De standpunten en argumenten die worden verkondigd, vinden nauwelijks weerklank bij de mensen en dat zal in de toekomst niet anders zijn. Wat de mensen willen, is dialoog. Ze hebben geen behoefte aan eenzijdige propaganda. Zolang hen voorgekauwde dogmatische oplossingen worden opgedrongen, zullen de mensen nooit het gevoel hebben dat ze als partners aan de discussie kunnen deelnemen. Ze zullen zich voor de buitenwereld afsluiten en vastgeroest raken in hun overtuigingen. Als we echt moderne communicatie willen, of liever, een maatschappelijke dialoog, moeten we eerst en vooral zelf een antwoord geven op de vraag of we bereid zijn de dialoog aan te gaan met de mensen. Als dat antwoord bevestigend is, zouden we in eerste instantie een debat moeten voeren over hoe de Europese Unie er moet uitzien. Moet de Unie een federale staat zijn of een Europa van naties en volkeren die nauw met elkaar samenwerken? Als we daadwerkelijk een dialoog willen, moeten we de resultaten van de grondwettelijke referenda in Frankrijk en Nederland erkennen en niet onverzettelijk blijven vasthouden aan de ontwerp-Grondwet, die toch al ten dode opgeschreven is.</p>
      <p sl="pl">Laten we tevens een einde maken aan het gekibbel over het feit of Europa er nu voor de burgers is of de burgers er voor Europa moeten zijn. Laten we in plaats daarvan een breed gedragen Europees debat tot stand brengen over de richting die de Europese Unie in de toekomst moet inslaan. Laten we Europa dichter bij de burgers brengen, niet met behulp van propaganda, maar door degelijke oplossingen, duidelijke wetgeving, vereenvoudigde procedures, minder bureaucratie, burgervriendelijke instellingen en de mogelijkheid om als evenwaardige partners een discussie te voeren.</p>
    </intervention>
    <intervention id="4-042" speaker_id="28496" name="Thomas Wise" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, het communicatiebeleid van de EU dat in dit verslag geëvalueerd wordt, is bedacht in een poging om – en ik citeer – “een halt toe te roepen aan de toenemende euroscepsis”. Het is wederom een reactie op de ondubbelzinnige afwijzing door het Franse en Nederlandse publiek van zowel het ontwerp-Constitutioneel Verdrag als verdere integratie.</p>
      <p sl="en">In plaats van te accepteren dat “nee” “nee” betekent, heeft de politieke elite zichzelf wijsgemaakt dat het Franse en Nederlandse “nee” niet was gebaseerd op zinnige en gefundeerde argumenten. Een functionaris van de Commissie zou onlangs zelfs hebben gezegd: “Gezien de recente ervaringen in Frankrijk en Nederland met referenda zouden wij niemand adviseren om er zelf een te organiseren”. Dus er mag niet aan de mensen gevraagd worden wat ze willen.</p>
      <p sl="en">Mag ik u wat goede raad geven? U bent in een kuil gevallen die u zelf heeft gegraven. Als ik u was, zou ik stoppen met graven. U moet de spade weggooien. Waarom? Heel simpel, omdat u het niet begrijpt. Het maakt niet uit hoe mooi en glimmend u een project eruit laat zien, want als de inhoud niet deugt, zal het mislukken. Voor een goede communicatie is het nodig om te luisteren. Harder schreeuwen zal niet helpen!</p>
      <p sl="en">De instellingen zijn niet eerlijk tegen de mensen die ze beweren te vertegenwoordigen. De Fransen en de Nederlanders hebben het project getorpedeerd, maar u gaat door alsof er niets gebeurd is. Maar ik kan u verzekeren dat als en wanneer het Britse volk dezelfde kans krijgt, de uitkomst zelfs nog overtuigender zal zijn, en dat geen enkel communicatiebeleid iets zal kunnen beginnen tegen het groeiende besef in de lidstaten dat het Europese project een buitengewoon dure mislukking is.</p>
    </intervention>
    <intervention id="4-043" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, terecht wordt in het verslag aangestipt dat er ook naar de burgers moet worden geluisterd, maar concrete oplossingen worden spijtig genoeg niet aangedragen. Blijkbaar gaat men ervan uit dat er alleen maar een beter communicatiebeleid kan komen als er ook meer Europa komt, vandaar het pleidooi voor de Europese grondwet en voor pan-Europese politieke partijen. Men heeft blijkbaar nog niet veel geleerd uit de referenda in Frankrijk en Nederland.</p>
      <p sl="nl">Ik geef natuurlijk toe dat het moeilijk is de burgers enthousiast te maken via een communicatiebeleid, wanneer de rest van het beleid lijnrecht tegen het grootste deel van de publieke opinie ingaat. Ik verwijs bijvoorbeeld naar het uitbreidingsbeleid. Men weet heel goed dat de grote meerderheid van de Europeanen tegen de toetreding van een niet-Europees land als Turkije is. Toch trekken de Commissie en de Raad zich daar helemaal niets van aan. Men kan daar gaan communiceren zoveel men wil, maar dat zal niets veranderen aan de kloof die gaapt tussen de publieke opinie enerzijds en de Europese instellingen anderzijds.</p>
      <p sl="nl">In het verslag wordt aangestipt dat de voorlichtingsbureaus van de Commissie niet de interesse van de burgers wekken. Dat is nog eufemistisch gesteld. In Vlaanderen bijvoorbeeld is men erin geslaagd de grootste partij van het land, het Vlaams Belang, niet één enkele keer uit te nodigen op de debatten die in de provincies over Europese thema's worden georganiseerd. Dat waren debatten onder gelijkgezinden, want de enige partij die kritisch staat tegenover het uitbreidingsbeleid en tegenover de grondwet mocht niet deelnemen. Sterker nog, commissaris Wallström heeft deze discriminatie openlijk toegegeven in het Belgische federale parlement. In mijn land is de zogenaamde Europese communicatie dus niet meer dan propaganda die door niemand wordt ernstig genomen en die geen enkele geloofwaardigheid heeft. Het is met andere woorden weggesmeten geld.</p>
    </intervention>
    <intervention id="4-044" speaker_id="28401" name="Maria da Assunção Esteves" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, de communicatie tussen het Europa van de instellingen en het Europa van de burgers is een probleem dat nu al veel te lang onopgelost voortduurt.</p>
      <p sl="pt">Europa heeft nog steeds geen politiek centrum ontwikkeld dat in staat is de burgers enthousiast te maken en ze te mobiliseren om in deze tijd van verandering hun medewerking te verlenen. De redenen daarvoor zijn maar al te duidelijk: het uitblijven van een werkelijke institutionele hervorming, het feit dat de indirecte vertegenwoordiging in de Raad voorrang krijgt boven de directe vertegenwoordiging in het Parlement en de omstandigheid dat bureaucratie en achter gesloten deuren verricht werk prevaleren boven oprechte pogingen informatie en duidelijkheid te verschaffen.</p>
      <p sl="pt">De eurobarometer herinnert ons eraan dat de mensen de Europese instellingen als een ver verwijderde en zelfs ietwat vreemde aandoende vrijheid beschouwen. Van sommige instellingen hebben ze zelfs niet het minste besef. De straat is ver van de centra van politieke macht verwijderd en het politieke systeem sluit niet aan bij het maatschappelijke milieu. Het is dan ook zo dat een Europees, transnationaal, kosmopolitisch burgerschap alleen bestaat als het om politieke redenen wordt opgelegd, en dat komt natuurlijk omdat het de spontane kracht van nationale burgerschap zoals dat in de lidstaten gevoeld wordt ontbeert. Het is dus zaak om nu eindelijk eens het strategische belang van de media in te zien. We moeten Europa als een studieobject op de curricula van scholen, universiteiten en opleidingscentra plaatsen. We moeten via de media uitleggen wat onze instellingen doen. En we moeten het werk van de informatiebureaus van de Commissie en het Parlement serieuzer nemen. Van belang is verder dat we het grondwettelijk project voor een hernieuwde vormgeving van Europa niet laten schieten. Zonder een werkelijke institutionele hervorming en zonder een doeltreffend informatiebeleid zal Europa een reus op lemen voeten blijven.</p>
    </intervention>
    <intervention id="4-045" speaker_id="4239" name="Christa Prets" is_mep="True" mode="spoken">
      <p sl="de">Mijnheer de Voorzitter, mevrouw de commissaris, we hebben het zojuist gehad over de referenda die in Nederland en Frankrijk over het ontwerp voor een Europese Grondwet gehouden zijn. Daarbij dient echter ook duidelijk gemaakt te worden waarom de stemmingen zo zijn uitgevallen, want de uitslag is niet terug te voeren op een falen van de Europese Unie. De meerderheid van de Europese bevolking heeft zich immers al voor de Grondwet uitgesproken.</p>
      <p sl="de">Toch is het zaak om over de communicatie na te denken. Het Witboek levert een aantal uitvoerbare voorstellen, maar om een gebrek aan kennis weg te nemen is het noodzakelijk om haast te maken met de opbouw van hoogwaardige public relations op alle niveaus. Daar zijn onder andere meer informatiepunten voor nodig, want die vormen een bron van betrouwbare antwoorden voor burgers die maar al te vaak wat doelloos en gedesoriënteerd door de straten van onze steden lopen en een aanspreekpunt zoeken. Verder zijn er meer media op lokaal, regionaal en nationaal vlak nodig. In de huidige situatie is in het merendeel van deze media de berichtgeving negatief.</p>
      <p sl="de">Ook de Raad spreekt in Brussel of hier in Straatsburg echter een andere taal dan de burgers van thuis kennen: het is de schuld van de EU dat deze of gene beslissing verkeerd is uitgepakt! Ook dat moeten we aanpakken! Daarom is het belangrijk om, net als in het verslag geëist wordt, de dialoog met de raad, de Commissie, het Parlement, maar ook met de burger te bevorderen. Misschien dat we dan een kans hebben.</p>
      <p sl="de">Ik ben er voorstander van om het belang van de programma’s te onderstrepen. Zo hebben we de programma’s Leonardo en Erasmus, die veel aan de communicatie bijdragen. Toch korten we daar op, in plaats van er meer middelen voor beschikbaar te stellen. Burgerparticipatie, stedenbanden en dergelijke zijn belangrijke zaken, die meer zoden aan de dijk zetten dan grote aantallen folders. Uitgerekend hier wordt op gekort, en dat is misplaatste zuinigheid.</p>
      <p sl="de">Artikel 308 zou een verzwakking betekenen van het Parlement, dat in dit artikel zelfs helemaal niet genoemd wordt. Daarmee zouden we buitenspel staan en daar moeten we tegen in het geweer komen.</p>
    </intervention>
    <intervention id="4-046" speaker_id="4253" name="Frédérique Ries" is_mep="True" mode="spoken">
      <p sl="fr">Mijnheer de Voorzitter, een Witboek inzake het Europees communicatiebeleid, wat een goed idee! Wat een idee ook om zo lang te hebben gewacht! Zoals al is gezegd is dat waarschijnlijk het enige positieve effect geweest van het verwerpen van de Grondwet in Frankrijk en Nederland. Het heeft Europese bestuurders laten zien hoe groot hun verantwoordelijkheid is als het gaat om communicatie. Europa lijdt niet onder een gebrek aan democratie – dat is een oneerlijke beschuldiging – maar onder een gebrek aan informatie, uitleg, aangepaste, interactieve en begrijpelijke communicatie.</p>
      <p sl="fr">Ofschoon ik blij ben met dit Witboek, betreur ik het dat het zich beperkt tot een aantal vragen en principes. De tijd van forums, raadplegingen, enquêtes en netwerken en het nadenken over maatregelen ligt achter ons: het is nu tijd om tot actie over te gaan.</p>
      <p sl="fr">De drie belangrijkste punten van dit document zijn in mijn ogen de punten 23, 24 en 32. Op school wordt de strijd om Europees burgerschap gewonnen. Dat proeven wij dagelijks in onze gesprekken met studenten. Het hoger onderwijs brengt, dankzij Erasmus, de echte burgers van Europa voort, die rechtstreeks in contact staan met onze culturen en onze verschillen, en we moeten samenwerken met de traditionele media, want ik heb geen vertrouwen in de alternatieve media, om ons dagelijks werk en de toegevoegde waarde van onze wetgeving onder de aandacht te brengen.</p>
      <p sl="fr">Tot slot, Voorzitter, wil ik nog zeggen dat we voor een enorme uitdaging staan en dat dit debat cruciaal is, want de echte bedreiging voor Europa is niet scepsis maar onverschilligheid, die we moeten bestrijden, en ons wapen is communicatie.</p>
    </intervention>
    <intervention id="4-047" speaker_id="28427" name="Alessandro Battilocchio" is_mep="True" mode="spoken">
      <p sl="it">Mijnheer de Voorzitter, dames en heren, ik voer het woord namens de Nieuwe Socialistische Partij van Italië. Ik ben het eens met de commissaris dat het nodig is om de instellingen dichter bij de burgers te brengen, onder meer via een doeltreffend communicatiebeleid.</p>
      <p sl="it">Maar het is vooral de aanpak van de rapporteur waar ik mij in kan vinden. Hij stelt namelijk dat, als alle instellingen een gemeenschappelijk beleid gaan voeren, dit ten koste kan gaan van de vrijheid van meningsuiting. Ook kan hierdoor de mogelijkheid om de communicatie af te stemmen op de verschillende actiegebieden en op de maatschappelijke en technologische ontwikkeling, in het gedrang komen, terwijl daar juist zo’n behoefte aan is. Een juridisch kader zou een sector die het helemaal moet hebben van creativiteit en spontaneïteit, alleen maar onnodig belasten. Laten wij niet vergeten dat de communicatie een middel en niet het uiteindelijke doel is. Als wij willen dat de burgers dichter bij de instellingen komen, moeten wij zelf alles in het werk stellen om dichter bij die burgers te komen en te luisteren naar de verzoeken die uit de samenleving komen.</p>
      <p sl="it">Wij moeten er dus voor zorgen dat er geen onnodige wetgeving wordt gemaakt. Wij moeten ons bezighouden met beleid en acties die een concreet en positief effect op de groei en ontwikkeling hebben. Het project van de grondwet moet opnieuw van de grond komen en vóór alles moet de efficiency verhoogd worden door een punt te zetten achter die absurde maandelijkse verhuizingen die handenvol geld kosten. Als wij dat allemaal voor elkaar krijgen en als wij dat dan ook nog weten over te brengen, komen wij vanzelf wel dichter bij de burgers.</p>
    </intervention>
    <intervention id="4-048" speaker_id="28636" name="Péter Olajos" is_mep="True" mode="spoken">
      <p sl="hu">Mijnheer de Voorzitter, volgens een populaire theorie ging de mens zich van zijn omgeving onderscheiden door spraak, oftewel de mogelijkheid tot communiceren. Aangezien ik geen gedragsdeskundige ben, weet ik niet of het echt zo is gegaan, of dat ook andere factoren een rol hebben gespeeld. Het is echter een onweerlegbaar feit dat de mens het meest communicatieve schepsel op aarde is. Anders gezegd: ontwikkelde communicatie is de unieke en natuurlijke eigenschap van de mens.</p>
      <p sl="hu">Het probleem is dat niet alleen wij maar ook de door ons opgerichte instellingen, organisaties en groepen de behoefte hebben om te communiceren, wat niet eigen is aan deze organisaties en ook niet de essentie van hun wezen weergeeft. Door de geschiedenis te bestuderen kunnen we de conclusie trekken dat de instellingen die ons leven organiseren en besturen, in het verleden niet altijd streefden naar een hoog communicatieniveau en zich daar soms zelfs expliciet afzijdig van hielden. Het streven naar een zo compleet mogelijke communicatie met de maatschappij is een kenmerk van onze democratie, mogelijk gemaakt door de twintigste-eeuwse revolutie op het gebied van telecommunicatie. Zonder radio, tv en internet zouden we het nu niet eens over dit onderwerp kunnen hebben.</p>
      <p sl="hu">Dit alles in overweging nemende durf ik te stellen dat de Europese Unie een van de meest open en communicatief vaardige organisaties is waarmee we ooit te maken hebben gehad in Europa. Natuurlijk is zij niet perfect, verre van dat, maar tot nu toe is het de beste optie. Er zouden minder afkortingen en vakjargon kunnen worden gebruikt, de gehanteerde begrippen zouden helderder en begrijpelijker kunnen zijn, enzovoorts.</p>
      <p sl="hu">Dit is echter niets waard als de EU als communicator niet geloofwaardig is. Zonder geloofwaardigheid komt zelfs een begrijpelijke boodschap niet over. Hier wil ik nog het volgende aan toevoegen: degenen die vooral afbreuk doen aan de geloofwaardigheid van de Europese Unie zijn uitgerekend de politici en de regeringen van de lidstaten. In hun uitingen komt de EU uitsluitend voor als oorzaak van de problemen, terwijl de positieve resultaten van de Europese Unie altijd als successen op het conto van de betreffende regering worden bijgeschreven. Dit Witboek kan dan ook alleen succesvol zijn als de lidstaten zich inzetten voor de formulering en de ondersteuning van een nieuw, gemeenschappelijk Europees communicatiebeleid.</p>
    </intervention>
    <intervention id="4-049" speaker_id="28342" name="Maria Badia i Cutchet" is_mep="True" mode="spoken">
      <p sl="es">Mijnheer de Voorzitter, mevrouw de commissaris, geachte afgevaardigden, in het debat over het onderhavige verslag hebben we het opnieuw over de afstand tussen de communautaire instellingen en de burger en over de manier waarop we die afstand kunnen verkleinen.</p>
      <p sl="es">Hoewel ik erken dat de Commissie en het Parlement hun uiterste best doen om die afstand te verkleinen, denk ik dat de steun van de media en nationale parlementen een absolute noodzaak is.</p>
      <p sl="es">Men is het er in het algemeen over eens dat wat hier gebeurt in de ogen van de nationale media geen nieuws is en de burger maar zelden interesseert. Daarom zouden we op de eerste plaats de media rechtstreekser moeten betrekken, zodat ze ons helpen om de communautaire dimensie zonder vakjargon aan de burgers uit te leggen. Met hun medewerking moet het ook haalbaar zijn om nieuws over de Europese Unie op tijdstippen uit te zenden waarop veel mensen kijken.</p>
      <p sl="es">Wij moeten er op onze beurt voor zorgen dat deze vaklieden hun werk gemakkelijk kunnen doen, en het is absoluut noodzakelijk om de procedures te vereenvoudigen en transparanter te maken. We moeten ook samenwerken met de nationale parlementen die kunnen aangeven wat er speelt op nationaal, regionaal, en lokaal niveau en zodoende feedback geven over kwesties die te maken hebben met Europees beleid.</p>
      <p sl="es">Voorts denk ik dat we internet moeten blijven zien als een van de belangrijkste media voor informatieverstrekking over de Unie. Internet bereikt echter een deel van de bevolking dat al geïnteresseerd is. Er is nog een ander publiek, dat alleen gebruik maakt van traditionele media – televisie en radio – via de eigen nationale, regionale of plaatselijke kanalen of zenders.</p>
      <p sl="es">In dit opzicht kunnen nieuwe technologieën een nieuw perspectief bieden, door het integreren van verschillende diensten en producten en het tot stand brengen van een multimodale informatieoverdracht, waardoor een groter doelpubliek wordt bereikt.</p>
    </intervention>
    <intervention id="4-050" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik feliciteer de rapporteur.</p>
      <p sl="en">In de korte tijd die ik heb, wil ik laten zien welke strategie de voormalige Voorzitter van dit Parlement, Pat Cox, gebruikte om over Europa te communiceren. Hij begon ooit een beroemde toespraak door te praten over de lokale gevolgen van de Europese Unie voor een kleine gemeenschap in het zuiden van Ierland, die Europese wetgeving had gebruikt om haar telefoondienst in stand te houden. Vervolgens schakelde hij over naar mondiaal of Europees niveau door te spreken over Europese waarden en onderwerpen, zoals de stranden met de blauwe vlag, de Europese gezondheidskaart en andere zaken waar de Europese burgers baat bij hebben. Dat is een goede strategie – het communiceren van de toegevoegde waarde van Europa op lokaal, regionaal, Europees en mondiaal niveau.</p>
      <p sl="en">Kijkt u eens naar twee voorbeelden van wetgeving die we deze week hebben aangenomen. We hebben een amendement aangenomen op het Verdrag van Aarhus, dat al zorgde voor inspraak van het publiek bij de besluitvorming en toegang tot de rechter in milieuaangelegenheden. Daar hebben we de niet-gouvernementele organisaties aan toegevoegd. Dat zal verschil gaan uitmaken op lokaal niveau, waar de burgers de uitkomst van besluitvormingsprocessen kunnen beïnvloeden. En we hebben de dienstenrichtlijn aangenomen. Ook dat zal positieve gevolgen hebben voor onze burgers.</p>
    </intervention>
    <intervention id="4-051" speaker_id="28457" name="Luca Romagnoli" is_mep="True" mode="spoken">
      <p sl="it">Mijnheer de Voorzitter, dames en heren, het streven met het Witboek inzake een Europees communicatiebeleid was om de groeiende euroscepsis af te remmen, zoals die is gebleken uit de uitslag van de volksraadplegingen in Frankrijk en Nederland. Dat is een duivelse vondst om te proberen de kloof tussen de Unie en de burgers te dichten, terwijl het er juist om ging wat minder abstract te doen en de burgers niet zo lastig te vallen met allerlei verordeningen en richtlijnen.</p>
      <p sl="it">Ik ben het volledig eens met de rapporteur, die stelt dat als men gedragsregels gaat voorschrijven waaraan alle Europese instellingen zich zouden moeten houden, er uiteindelijk nog minder ruimte voor onafhankelijke meningen overblijft. Dit geldt des te meer voor het Parlement, waar toch al zo’n krappe ruimte voor vrijheid is. Denk bijvoorbeeld maar aan de manier waarop de Voorzitter wordt verkozen, en aan de vele malen dat er wordt beknibbeld op de spreektijd voor de niet-ingeschrevenen of op hun zeggenschap in het wetgevingsproces. Dat beetje vrijheid dat er is, zou dus nog verder worden teruggedrongen door een gedragscode die de communicatiemogelijkheden van onze instelling moet voorschrijven. Ik zou zeggen: hou toch op al dat geld over de balk te gooien met zulke absurde propaganda.</p>
    </intervention>
    <intervention id="4-052" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, de Europese Unie is moeilijk te verkopen. Daarmee is niets gezegd over haar nut, het is slechts een constatering waar het de voorlichting over Europa betreft. Europa houdt zich bezig met hoogst complexe vraagstukken, onze besluitvorming is tijdrovend en moeizaam. Dat maakt het moeilijk de Europese burgers inzichtelijk te maken wat voor nut Europa voor hen heeft.</p>
      <p sl="de">Een deel van de schuld voor deze misère ligt echter ook bij ons. De Europese Commissie kan er in haar streven naar opperste objectiviteit niet toe komen zich onomwonden positief over de Europese Grondwet uit te spreken. Het bestuursorgaan van ons Parlement doet er alles aan om de bezoekers in Brussel en Straatsburg zo ver mogelijk in achterkamertjes en kelderruimtes weg te stoppen.</p>
      <p sl="de">Daarom moet er nieuwe en betere informatie komen en geen ruzie over de wettelijke basis. We zitten verlegen om goede, journalistiek gemaakte televisieberichtgeving over het werk van de EU, waar de mensen iets van opsteken. We zitten niet te wachten op hoogglansbrochures die niemand leest en die iedereen weggooit.</p>
    </intervention>
    <intervention id="4-053" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, het zou een grote vergissing zijn als we ons halsoverkop in wetgeving op dit gevoelige terrein zouden storten. Het is duidelijk dat een Europese mediawet complex, controversieel en impopulair zal zijn. Mijn fractie is daarom fel tegen de inzet van artikel 308, een inzet die noch nodig, nog gepast is. Wij zien veel meer in het oorspronkelijke en pragmatische voorstel van de Commissie voor een gedragscode.</p>
    </intervention>
    <intervention id="4-054" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Mijnheer de Voorzitter, op 1 februari 2006 heeft de Commissie het Witboek inzake een Europees communicatiebeleid gepresenteerd. Het door de Commissie cultuur en onderwijs met ruime meerderheid goedgekeurde verslag van de heer Herrero bevat niet alleen de hoofdlijnen van de voorstellen van de Commissie, maar ook een wezenlijk nieuw element, dat zowel in het Parlement als op interinstitutioneel niveau heeft geleid tot een ernstig, diepgaand debat.</p>
      <p sl="es">In paragraaf 10 van het verslag van de heer Herrero wordt de Commissie verzocht de mogelijkheden te bezien van de invoering van een Europees programma voor voorlichting en communicatie op basis van artikel 308 van het Verdrag.</p>
      <p sl="es">Als ondervoorzitter bevoegd voor voorlichting en communicatie in dit Parlement heb ik dit debat op de voet gevolgd en ik wil erop wijzen dat de interinstitutionele groep zijn steun heeft verleend aan het creëren van zo’n rechtsgrondslag, net als alle instellingen, hetgeen de heer Herrero al aangaf. Mijn conclusie is dat het het proberen waard is.</p>
      <p sl="es">Ik ben me bewust van de bezwaren die dit voorstel heeft opgeroepen, die allemaal te maken hebben met een verlies van controle van het Parlement, hetgeen wel merkwaardig is, waarde collegae, want iets wat je niet hebt, kun je moeilijk kwijtraken.</p>
      <p sl="es">Toch moeten we drie zaken voor ogen houden. Ten eerste geeft het verslag duidelijk aan dat als de Commissie een voorstel doet, het Parlement ten volle betrokken moet zijn bij het tot stand brengen van de inhoud van dat voorstel; ten tweede beschikt het Parlement over een krachtig instrument: de begrotingscontrole; en ten derde is er de Interinstitutionele Groep voor Voorlichting, belast met het uitwerken van de basisrichtsnoeren voor het communicatiebeleid.</p>
      <p sl="es">We moeten af van onze complexen en een communicatiestrategie ontwikkelen die Europa met argumenten, maar ook met enthousiasme, geestdrift en bezieling weet te presenteren, uit te leggen en te verdedigen.</p>
      <p sl="es">Daarom verleen ik mijn oprechte steun aan het verslag van de heer Herrero en zijn voorstel om een programma in te voeren op basis van artikel 308 van het Verdrag.</p>
    </intervention>
    <intervention id="4-055" speaker_id="photo_generic" name="Margot Wallström" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, ik moet toegeven dat ik door dit debat lichtelijk in verwarring ben gebracht. In het Witboek over een nieuw communicatiebeleid hebben we in de eerste plaats geprobeerd om de problemen met eerder communicatiebeleid te analyseren en te bekijken wat we precies moeten doen om ervoor te zorgen dat we het recht van burgers op informatie op democratische wijze kunnen waarborgen en ervoor te zorgen dat de burgers inspraak hebben bij de besluitvorming in Europa.</p>
      <p sl="en">We hebben vijf actiegebieden afgebakend. We moeten gemeenschappelijke beginselen overeenkomen, zoals vrijheid van meningsuiting, diversiteit, inclusie, participatie. We moeten burgers mondig maken. We moeten ze op verschillende manieren bij de besluitvorming betrekken, van burgereducatie, door ze basiskennis bij te brengen over wat er allemaal speelt, tot het aangaan van bindingen met maatschappelijke organisaties. We kunnen niet voorbijgaan aan de nieuwe media en nieuwe technologieën. Als we denken dat het om met de burgers te communiceren genoeg is om een artikel in The Financial Times te publiceren, zeg ik sorry, dit is 2006. Het debat wordt ook op andere plaatsen gevoerd.</p>
      <p sl="en">De echte scheidslijn, zoals iemand tijdens een van onze conferenties van belanghebbenden zei, ligt tussen degenen die de besluiten nemen en de gebruikers van internet.</p>
      <p sl="en">Als je kijkt naar de campagne in Frankrijk, waren de meeste websites over de Grondwet ‘nee-websites’. Waar waren de voorstanders? Die maakten te weinig gebruik van internet. We moeten begrijpen en omarmen wat er gebeurt op het gebied van de nieuwe technologieën.</p>
      <p sl="en">Het vierde hoofdstuk is het begrijpen van de publieke opinie. We moeten het volgen van de publieke opinie en het verbinding maken met de publieke opinie veel professioneler aanpakken. Zoals velen van u hebben gezegd, moeten we dit samen doen. Alle instellingen moeten hun verantwoordelijkheid nemen.</p>
      <p sl="en">Er zijn er die ons er in dit debat van hebben beschuldigd dat we propaganda verspreiden zodra we ook maar iets doen, en anderen lijken te denken dat het genoeg is om het aantal informatiepunten van Europa Direct te vergroten. Dat is niet zo. We moeten een serieus communicatiebeleid hebben als instrument voor het versterken van de democratie en als instrument voor de burgers. Die hebben het recht om beter begrepen te worden. Ze hebben het recht op participatie in een publieke omgeving waar we een echte Europese politieke cultuur en echte pan-Europese media hebben, die het debat dat wordt gevoerd goed weergeven en die ons helpen dat debat te begrijpen en te volgen. Ook moeten we voor de burgers ontmoetingsplaatsen creëren waar ze kunnen participeren.</p>
      <p sl="en">U zegt dat we al democratie hebben in Europa. Maar we hebben wel een “participatietekort”. De meerderheid van de burgers zegt heel weinig of niet genoeg te weten over de Europese Unie en haar instellingen, en niet te kunnen volgen wat het Europees Parlement of de Commissie doen. Kunnen wij gewoon zeggen dat dat ons niets kan schelen en op dezelfde voet verder gaan? We moeten de manier waarop we met de burgers communiceren veranderen en het is hun goed recht om met ons in de slag te gaan.</p>
      <p sl="en">We zullen blijven werken aan alle punten die u hebt genoemd. We hebben het aantal informatiecentra van Europa Direct gestaag uitgebreid. Er zijn er nu vierhonderd en voor het eerst zijn er nu ook een paar in het Verenigd Koninkrijk. We zullen dat aantal komend jaar uitbreiden met dertig nieuwe centra en we zullen doorgaan met het vervullen van onze plicht om de burgers te informeren, maar dat is nog niet voldoende. Het gaat niet alleen om het geven van informatie, het gaat om communicatie. We moeten er tweerichtingsverkeer van maken.</p>
      <p sl="en">Het merendeel van de burgers haalt het merendeel van zijn informatie van radio en televisie, dus we moeten ervoor zorgen dat we de radio en de televisie op alle niveaus helpen bij het verslag uitbrengen aan de burgers over wat er speelt. Dat is ook een onderdeel van ons beleid.</p>
      <p sl="en">We zullen verordening (EG) nr. 1049/2001 gaan herzien, omdat toegang tot informatie cruciaal is. Transparantie, openheid en toegang tot informatie staan centraal in een nieuw communicatiebeleid.</p>
      <p sl="en">Natuurlijk zullen we ook de inhoud van allerlei beleid bespreken: dat is de kern van alles wat we doen. Een communicatiebeleid kan een goed beleid of een goede beleidsvorming niet vervangen. Daarom concentreren we ons op Plan D-activiteiten, waarbij we de burgers vragen om deel te nemen aan het politieke debat over de toekomst van Europa.</p>
      <p sl="en">We nemen de voorstellen voor praktische maatregelen zoals Agora, die van groot belang zijn, heel serieus.</p>
      <p sl="en">We hebben de problemen die het gevolg waren van het ontbreken van een echt communicatiebeleid geanalyseerd. We hebben vijf actiegebieden afgebakend. We willen een serieuze reactie van het Europees Parlement. Zijn dit de goede gebieden? Als u andere voorstellen hebt, zullen wij meer dan bereid zijn om heel praktische ideeën uit te werken, zodat we kunnen terugkomen om de nodige begrotingsmiddelen daarbij te vragen. We zullen dat combineren met het hervormen van de manier waarop we intern werken, om professioneler, opener, transparanter en democratischer te worden.</p>
      <p sl="en">Ik dank u voor dit debat en ik hoop dat we over deze zeer belangrijke beginselen zullen blijven discussiëren bij onze pogingen om een communicatiebeleid te maken dat goed is voor de Europese Unie en al haar instellingen.</p>
      <a text="(Applaus)"/>
    </intervention>
    <intervention id="4-056" speaker_id="1983" name="De Voorzitter" is_mep="True" mode="spoken">
      <p sl="nl">Dank u, mevrouw de commissaris.</p>
      <p sl="nl">Ik popelde om een duit in het zakje te doen in dit debat. De commissaris heeft de zaken op een buitengewoon billijke wijze uiteengezet en ik bedank haar voor de krachtige manier waarop zij zich heeft uitgedrukt, maar ik zou mijn boekje te buiten gaan als ik méér zei.</p>
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaring (artikel 142)</p>
    </intervention>
    <intervention id="4-057" speaker_id="23805" name="Zita Gurmai" is_mep="True" mode="spoken">
      <p sl="en">De communicatie is pragmatisch als deze is gebaseerd op een regelmatige dialoog met Europese burgers, bespreking en verduidelijking van de doelen en strategieën van de EU en gericht is op de ontwikkeling van een succesvol Europees Project. Een deel van de verantwoordelijkheid ligt bij de EU, maar het andere deel bij de lidstaten. Het belangrijkste doel is efficiëntie. Daarom moet de communicatie doelgericht zijn en een rechtsgrondslag hebben.</p>
      <p sl="en">Het is een must dat de dynamische Europese samenleving zelf hierbij een beslissende rol speelt. De communicatie moet met behulp van verschillende hulpmiddelen gericht zijn op alle leden van de samenleving, zowel via traditionele methoden als via nieuwe communicatietechnologieën. Communicatie met een duidelijk gedefinieerde boodschap, een heldere visie over Europa en het Europese beleid, in de eigen taal van de burgers.</p>
      <p sl="en">Europese burgers zien Europa graag als een model van een groeiende economie, concurrentievermogen, sociale samenhang en solidariteit, en hebben graag het gevoel deel uit te maken van de besluitvormingsprocessen. Correcte communicatie moet echter niet alleen bestaan uit het bekendmaken van succesverhalen, aanbevolen procedures en toegevoegde waarden, maar ook van uitdagingen, problemen waarop onze samenlevingen zich moeten voorbereiden en waarvoor we samen oplossingen moeten zien te vinden. Hier moeten wij naartoe werken.</p>
    </intervention>
    <intervention id="4-058" speaker_id="28199" name="Gábor Harangozó" is_mep="True" mode="spoken">
      <p sl="hu">Scepsis, een Grondwet die het niet heeft gehaald, en groeiende onzekerheid tegenover het uitbreidingsproces, de nieuwe lidstaten en de Europese Unie zelf – dat zijn de gevolgen van het inadequate Europese communicatiebeleid. Met deze wetenschap in het achterhoofd moeten we het Witboek van de Commissie met open armen ontvangen plus de doelstelling die erin wordt verwoord. namelijk dat er gewerkt moet worden aan de relatie tussen de Unie en haar burgers. Het tot stand brengen van een Europese maatschappelijke laag van goed geïnformeerde burgers die ook buiten hun eigen landgrenzen opereren, moet zonder enige twijfel het doel zijn van een effectief Europees communicatiebeleid.</p>
      <p sl="hu">Aan de ene kant moeten we de informatie die we verschaffen over het functioneren en de doelen van de Europese instellingen wezenlijk verbeteren, en aan de andere kant moeten we kunnen luisteren naar de burgers in de lidstaten en ze actief deel laten nemen aan het vormgeven van Europees beleid. De burgers zijn het best te bereiken op lokaal, regionaal en nationaal niveau, en om ervoor te zorgen dat ze beter geïnformeerd zijn, moet het contact tussen deze drie niveaus en de instellingen van de Unie worden geïntensiveerd en de informatiestroom effectiever worden gemaakt.</p>
      <p sl="hu">Het is niet voldoende om alleen de juiste communicatiekanalen op te zetten tussen de twee groepen; de boodschap zelf moet ook in een begrijpelijke en duidelijke vorm gegoten worden. Met het oog hierop moeten we het vakjargon afschaffen dat binnen de EU wordt gebezigd en dat vaak zelfs voor een deskundig publiek moeilijk te interpreteren is. Het succes van het Europa-project hangt er onder meer vanaf of de burgers van de Europese Unie, die de doelgroep en het onderwerp van het project vormen, het als iets van henzelf beschouwen.</p>
    </intervention>
  </section>
  <section id="creitem4" title="4. Bekendmaking gemeenschappelijke standpunten van de Raad: zie notulen"/>
  <section id="creitem5" title="5. Verklaring van het voorzitterschap">
    <intervention id="4-062" speaker_id="2182" name="De Voorzitter" is_mep="True" mode="spoken">
      <p sl="nl">Ik wil mijn waarde vrienden het volgende meedelen. Met grote opluchting hebben wij het nieuws vernomen dat de doodstraf van de heer Mirza-Tahir Hussain, een Brits onderdaan die in Pakistan wordt vastgehouden, in een lagere straf is omgezet.</p>
      <p sl="nl">De Voorzitter van het Europees Parlement en de leden van dit Huis hebben zich grote moeite getroost om het leven van de heer Mirza-Tahir Hussain te redden. In dit specifieke geval kunnen wij ons allemaal verheugen over het feit dat gehoor is gegeven aan de boodschap van het Parlement.</p>
      <a text="(Luid applaus)"/>
    </intervention>
  </section>
  <section id="creitem6" title="6. Stemmingen">
    <intervention id="4-064" speaker_id="2182" name="De Voorzitter" is_mep="True" mode="spoken">
      <p sl="nl">Aan de orde is de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Visserijovereenkomst EU/Mauritanië (stemming)">
    <intervention id="4-067" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, aangezien hoofdelijke stemmingen met handopsteking de vorige keer wat problemen hebben opgeleverd, wil ik graag weten waarom we vandaag een hoofdelijke stemming hebben gehouden, die niet eens op mijn stemlijst staat.</p>
    </intervention>
    <intervention id="4-068" speaker_id="2182" name="De Voorzitter" is_mep="True" mode="spoken">
      <p sl="nl">Omdat daarom verzocht is door een fractie.</p>
    </intervention>
  </section>
  <section id="creitem8" title="6.2. Situatie in Gaza (stemming)">
    <intervention id="4-071" speaker_id="1065" name="Pasqualina Napoletano" is_mep="True" mode="spoken">
      <p sl="it">Mijnheer de Voorzitter, aan het eind van paragraaf 4 zou de volgende zin moeten worden toegevoegd: “Veroordeelt de recente raketaanval in Sderot en het doden van onschuldige Israëlische burgers.”</p>
    </intervention>
  </section>
  <section id="creitem9" title="6.3. Verdrag tot verbod van biologische en toxinewapens (BTWC), clusterbommen en conventionele wapens (stemming)"/>
  <section id="creitem10" title="6.4. Een strategie voor het Baltische Zeegebied in het kader van de noordelijke dimensie (stemming)"/>
  <section id="creitem11" title="6.5. De tenuitvoerlegging van de Europese Veiligheidsstrategie in verband met het EVDB (stemming)">
    <intervention id="4-077" speaker_id="1224" name="Karl von Wogau" is_mep="True" mode="spoken" role="rapporteur">
      <p sl="de">Mijnheer de Voorzitter, hier doet zich een redactioneel probleem voor. Ik stel daarom voor dat we bij amendement 21 afwijkend van de door mij voorgestelde stemlijst tegen stemmen.</p>
    </intervention>
    <intervention id="4-079" speaker_id="1908" name="Helmut Kuhne" is_mep="True" mode="spoken">
      <p sl="de">Mijnheer de Voorzitter, de liberale fractie heeft mij gevraagd een kleine wijziging aan te brengen. Ik voldoe daar met alle plezier aan, temeer daar de politieke intentie er hoegenaamd niet door verandert. De laatste zin luidt dan:</p>
      <p sl="en">‘zou het verwelkomen indien de Verenigde Staten bereid zouden zijn om aan deze onderhandelingen met Iran deel te nemen’.</p>
      <p sl="de">Daarom neem ik de suggestie van de liberalen graag over en pas de tekst dienovereenkomstig aan.</p>
    </intervention>
  </section>
  <section id="creitem12" title="6.6. Erfopvolging en testamenten (stemming)">
    <intervention id="4-085" speaker_id="2285" name="Maria Berger" is_mep="True" mode="spoken">
      <p sl="de">Mijnheer de Voorzitter, ik stel voor om in ons amendement 3 de volgende wijzigingen aan te brengen: in de Engelse tekst dient het woord testator twee keer door deceased vervangen te worden en de termijn waarbinnen een woonplaats voorhanden moet zijn van drie naar twee jaar teruggebracht te worden.</p>
    </intervention>
    <intervention id="4-087" speaker_id="2285" name="Maria Berger" is_mep="True" mode="spoken">
      <p sl="de">Mijnheer de Voorzitter, dit amendement beoogt enkele woorden uit de oorspronkelijk tekst van onze rapporteur te schrappen, maar daarbij zijn een paar woorden teveel geschrapt. De woorden with binding effect dienen te blijven staan en niet geschrapt te worden.</p>
    </intervention>
  </section>
  <section id="creitem13" title="6.7. Vrouwen in de internationale politiek (stemming)"/>
  <section id="creitem14" title="6.8. Bestrijding van mensenhandel – Geïntegreerde aanpak en voorstellen voor een actieplan (stemming)">
    <intervention id="4-253" speaker_id="1061" name="Lissy Gröner" is_mep="True" mode="spoken">
      <p sl="de">Mijnheer de Voorzittter, wij willen graag een verificatie van de stemming over paragraaf 1, deel 2. Wij hebben dat op tijd aangekondigd. Verifieert u alsublieft de stemming.</p>
    </intervention>
    <intervention id="4-092" speaker_id="23866" name="Edit Bauer" is_mep="True" mode="spoken" role="rapporteur">
      <p sl="en">Mijnheer de Voorzitter, ik wil de collega’s graag vragen om akkoord te gaan met de vervanging van amendement 21 door de volgende duidelijkere tekst: “de Commissie dient het probleem van kinderhandel in de sportsector aan te pakken in de context van het Kaderbesluit van de Raad inzake de bestrijding van mensenhandel, met bijzondere aandacht voor de gevallen waar bepaalde clubs zouden overwegen contracten te verlenen aan zeer jonge kinderen om de regel inzake plaatselijke opleiding te omzeilen”.</p>
    </intervention>
  </section>
  <section id="creitem15" title="6.9. Jaarverslag van de Europese ombudsman (2005) (stemming)">
    <intervention id="4-096" speaker_id="28223" name="Andreas Schwab" is_mep="True" mode="spoken" role="rapporteur">
      <p sl="de">Mijnheer de Voorzitter, ik wil het graag over het reglement van orde hebben. Vanochtend hebben we met de Europese ombudsman de vraag besproken welke controlebevoegdheid hij ten opzichte van het Europees Bureau voor personeelsselectie EPSO heeft, waarbij hij toegaf ambtshalve van deze bevoegdheid gebruik te maken. Daarom zou ik alle collega’s die vanochtend aan de discussie deelgenomen hebben, willen vragen om amendement 1 van collega Panayotopoulos-Cassiotou aan te nemen, omdat het bevestigt wat de Europese ombudsman gezegd heeft.</p>
    </intervention>
  </section>
  <section id="creitem16" title="6.10. Witboek inzake een Europees communicatiebeleid (stemming)">
    <intervention id="4-255" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, het lijkt me dat er enige verwarring heerst. We hebben feitelijk gestemd over de tweede helft van paragraaf 44, terwijl op het scherm “paragraaf 44, eerste helft” stond. Daarom was er misschien enige verwarring</p>
    </intervention>
    <intervention id="4-254" speaker_id="28975" name="Vittorio Agnoletto" is_mep="True" mode="spoken">
      <p sl="it">Mijnheer de Voorzitter, ik wil graag bevestigen dat bij onze laatste stemming “paragraaf 44, eerste helft” op het scherm stond in plaats van “paragraaf 44, tweede helft”. Dat heeft tot veel verwarring geleid.</p>
    </intervention>
    <intervention id="4-099" speaker_id="2182" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem17" title="7. Stemverklaringen">
    <intervention id="4-102" speaker_id="1289" name="Proinsias De Rossa" is_mep="True" mode="written">
      <p sl="en">Ter ondersteuning van deze gezamenlijke resolutie wil ik de eis benadrukken dat de EU nu alle beschikbare hulpmiddelen moet gebruiken, inclusief de associatie-overeenkomst van de EU met Israël, om een einde te maken aan het geweld in Gaza, waardoor de Palestijnen zijn veroordeeld tot een langzame dood en waardoor het risico bestaat dat het hele Midden-Oosten in brand komt te staan. Als democratische staat moet Israël zichzelf vragen stellen. Wetteloosheid kan niet toelaatbaar zijn als antwoord op wetteloosheid. De Israëlische regering moet een einde maken aan haar blokkade van Gaza en bovendien moeten de hulp aan Palestina en de steun aan de regering van nationale eenheid onmiddellijk worden hervat.</p>
      <p sl="en">Ik steun de roep om een internationaal onderzoek naar het mogelijke gebruik van massavernietigingswapens door Israëlische strijdkrachten, waarvan het vermoeden bestond in Libanon. Ik steun tevens het idee van een internationaal vredesoverleg waarbij alle betrokken partijen uit het Midden-Oosten bij elkaar worden gebracht, inclusief Syrië en Iran. Ik eis een internationale strijdkracht in Gaza.</p>
      <p sl="en">Wij hebben bijgedragen aan de chaos in Palestina en wij hebben toegelaten dat de Israëli's te ver zijn gegaan in naam van hun legitieme recht om hun veiligheid te beschermen. Nu moeten we onze fouten goedmaken.</p>
    </intervention>
    <intervention id="4-103" speaker_id="4450" name="Vasco Graça Moura" is_mep="True" mode="written">
      <p sl="pt">Ik wil aangeven dat ik tegen de gemeenschappelijke resolutie over de situatie in Gaza heb gestemd.</p>
      <p sl="pt">Ik heb dat gedaan – niet omdat ik geloof dat de militaire excessen tegen de burgerbevolking geen veroordeling behoeven – , maar omdat ik vind dat de verklaring een aantal erg negatieve uitspraken bevat over de staat Israël, een land dat voortdurend terroristische aanvallen moet ondergaan. Dat is op geen enkele wijze te rechtvaardigen.</p>
    </intervention>
    <intervention id="4-104" speaker_id="31123" name="Pedro Guerreiro" is_mep="True" mode="written">
      <p sl="pt">Israël blijft de aanvallen op het Palestijnse volk opvoeren en kan dat ongestraft doen. Dat blijkt wel uit het bloedbad in Beit Hanun en de misdadige en onmenselijke blokkade van de Gazastrook, dat nu een enorm concentratiekamp is geworden. Het Europees Parlement heeft de – in de eerste plaats – financiële blokkade van de Palestijnse Autoriteit door de EU goedgekeurd (al zwijgt het daar liever over) en veroordeelt nu het Israëlische leger voor het begane bloedbad. De acties die dit leger heeft ondernomen worden “disproportioneel” genoemd.</p>
      <p sl="pt">Dat Israël agressief optreedt tegen het Palestijnse volk is zonneklaar, maar het Parlement doet niet meer dan “vaststellen” dat de Verenigde Staten een – schandalig – veto hebben uitgesproken over een ontwerpresolutie van de VN-Veiligheidsraad waarin de Israëlische agressie wordt veroordeeld. De Verenigde Staten zijn medeplichtig aan en medeverantwoordelijk voor de aanvallen die in het Midden-Oosten worden uitgevoerd en de misdaden die daar worden gepleegd, en dan vooral door Israël. Het Parlement zou dat moeten veroordelen.</p>
      <p sl="pt">In plaats daarvan stelt het Parlement voor om buitenlandse troepen in Gaza te stationeren. Dat kan hoogstens bijdragen tot het onderhouden van de status quo . Wat we moeten doen is Israël veroordelen voor het kolonialistische beleid dat dit land voert, voor het bouwen van de illegale muur, voor de systematische onderdrukking van het Palestijnse volk, voor de vernietiging van de infrastructuur, en voor de wijze waarop het de legitieme Palestijnse autoriteit verhindert haar werk te doen en een soevereine, onafhankelijke Palestijnse staat op te zetten, met de hoofdstad in Jeruzalem.</p>
    </intervention>
    <intervention id="4-105" speaker_id="1002" name="Marco Pannella" is_mep="True" mode="written">
      <p sl="nl">Namens de Transnationale Radicale Partij heb ik vol overtuiging gestemd tegen de resolutie over de situatie op de strook van Gaza (zoals ik met alle voorstellen van de diverse “fracties” gedaan zou hebben). Ik vind namelijk dat alle resoluties die hier zijn ingediend, ongeschikt zijn om de structurele problemen van het Midden-Oosten op te lossen.</p>
      <p sl="nl">Ik geloof niet dat het gemeenschappelijke standpunt van de Unie inzake het oudste conflict van het Midden-Oosten kan neerkomen op het oude beleid van “twee volkeren, twee staten”. Zoals de Israëlische ambassadeur bij de Verenigde Naties heeft gezegd: ieder burgerslachtoffer dat wordt veroorzaakt door de aanvallen van het Israëlisch leger, is een tragische fout en dat wordt als zodanig ook door de Israëlische democratische samenleving ervaren, terwijl iedere Israëli die om het leven komt door raketaanvallen of zelfmoordaanslagen van Hamas of de Hezbollah, wordt begroet als een succes tegen Israël, aangezien dit land wordt gezien als een kankergezwel dat hoognodig moet worden weggerukt uit het Midden-Oosten.</p>
      <p sl="nl">In feite is er, mijnheer de Voorzitter, een mogelijk Europees alternatief om de vrede tussen Israël en de Palestijnen (en in het Midden-Oosten) op te bouwen: twee democratieën. Daar moet dan ook met spoed aan gewerkt worden. Immers, alleen als men voor het gehele Middellandse-Zeegebied democratische hervormingen en een federalistisch, antinationalistisch Europees model voorstelt, wordt het mogelijk de structurele oorzaken van het conflict in het Midden-Oosten – die zoveel lijken op de oorzaken van alle oorlogen die ons continent in de as hebben gelegd – met wortel en tak uit te roeien, totdat ten langen leste het besluit genomen wordt af te stappen van de absolute waarde van de nationale soevereiniteit.</p>
    </intervention>
    <intervention id="4-106" speaker_id="4461" name="Luís Queiró" is_mep="True" mode="written">
      <p sl="pt">Om een oplossing voor het conflict in het Midden-Oosten mogelijk te maken moeten we aandringen op vrede en wederzijdse erkenning, en geweld, terrorisme en nodeloos militair optreden afwijzen. We moeten echter ook erkennen dat een democratische rechtsstaat niet alleen bestaansrecht heeft, maar ook het recht om zich te verdedigen. Deze resolutie doet dat niet. Ze is disproportioneel waar ze redelijk had moeten zijn, en blind in plaats van scherpziend.</p>
      <p sl="pt">We kunnen de terroristische aanvallen op Israël niet als handelingen van een “strijdende partij” beschouwen en Israël vervolgens van het begaan van bloedbaden beschuldigen. Het gaat niet aan dat dit Parlement een democratische regering gaat vertellen hoe ze samengesteld moet worden, terwijl van gekozen maar daarom nog geen democratische regeringen niet meer dan het allerminste wordt verlangd – dat ze Israël erkennen. En zelfs die laatste eis wordt hier niet gesteld. Ik weiger mee te werken aan een resolutie waarin gesteld lijkt te worden dat de Verenigde Staten er de oorzaak van zijn dat dit conflict nog steeds voortduurt en die verder op een weinig subtiele manier verwijst naar de associatieovereenkomst met Israël nu we op het punt staan een dergelijke overeenkomst met Syrië aan te gaan.</p>
      <p sl="pt">Ik voel oprechte solidariteit met de slachtoffers en ik vind dat de aanval op Beit Hanun niet ongestraft mag blijven, maar dat wil niet zeggen dat ik bereid ben alle evenwicht uit het oog te verliezen. Ik kan een resolutie die disproportioneel en contraproductief is niet steunen.</p>
    </intervention>
    <intervention id="4-107" speaker_id="4253" name="Frédérique Ries" is_mep="True" mode="written">
      <p sl="nl">Ik heb tegen deze resolutie over Gaza gestemd.</p>
      <p sl="nl">Het is geenszins mijn bedoeling hiermee de tragedie van Beit Hanun te bagatelliseren, waar negentien Palestijnse slachtoffers vielen doordat Israëlisch artillerievuur doel miste. De fout had tragische gevolgen, en het is aan ons deze te veroordelen.</p>
      <p sl="nl">Dit drama mag echter niet aangegrepen worden om de meest onevenwichtige resolutie aan te nemen die ik in mijn zeven jaar binnen dit Parlement heb gezien. Ik kan de partijdige en controversiële punten van deze tekst hier onmogelijk allemaal opsommen.</p>
      <p sl="nl">In grote lijnen is het een eenzijdige aanklacht tegen Israël. Paragraaf 4 wijst voor de vorm op het onvervreemdbare recht van dit land op veiligheid. Daarentegen wordt met geen woord gerept over de regen van Qassam-raketten die elke dag neerdaalt op Israëlische steden. Welgeteld drie woorden worden gewijd aan Gilad Shalit, die nu ruim drie maanden geleden is ontvoerd. Deze korte verwijzing is bovendien helemaal aan het einde van paragraaf 19 weggemoffeld, zonder dat melding wordt gemaakt van zijn kompanen die in Libanon ontvoerd zijn. Bepaalde opmerkingen tijdens het debat waren zelfs laag-bij-de-gronds, zoals de uitspraak dat de Israëlische samenleving “primitief en racistisch” is, of dat Palestijnse doden minder zwaar zouden tellen dan Israëlische doden. Alles lijkt tegenwoordig geoorloofd, en de grens tussen anti-Israëlische en antisemitische uitlatingen wordt overschreden dat iemand een spier vertrekt. Dat is onaanvaardbaar.</p>
    </intervention>
    <intervention id="4-108" speaker_id="4274" name="Olle Schmidt" is_mep="True" mode="written">
      <p sl="nl">In de onderhavige resolutie over de situatie in Gaza, waar ik voor heb gestemd, had ik graag een evenwichtiger uiteenzetting gezien van de redenen waarom Israël en het Israëlische leger waren gedwongen om methodes te gebruiken die stuk voor stuk als buitensporig kunnen worden beschouwd. Het is een fundamenteel recht van een land om zijn burgers te beschermen, en men moet oordelen op basis van het geheel, niet op basis van afzonderlijke gebeurtenissen.</p>
    </intervention>
    <intervention id="4-110" speaker_id="photo_generic" name="Gerard Batten, Derek Roland Clark, Roger Knapman en Thomas Wise" is_mep="True" mode="written">
      <p sl="en">Groot-Brittannië bevindt zich in de voorhoede van onderzoek naar de verdediging tegen biologische en toxinewapens en Groot-Brittannië moet in deze zaken vrij en onafhankelijke kunnen blijven handelen. Wij betreuren het gebruik van wapens tegen burgers en ondersteun de bestaande Geneefse Conventies volledig, inclusief de Vierde Conventie, die nu al juridische bescherming biedt voor burgers in oorlogstijd en door 184 landen is geratificeerd.</p>
    </intervention>
    <intervention id="4-111" speaker_id="1289" name="Proinsias De Rossa" is_mep="True" mode="written">
      <p sl="en">Ik steun de eis dat de zesde herzieningsconferentie van volgende week opnieuw moet bevestigen dat alle 155 staten die partij zijn, vastbesloten zijn inzake het Verdrag tot verbod van biologische en toxinewapens (BTWC) (het eerste multilaterale ontwapeningsverdrag waarmee een gehele wapencategorie wordt verboden) en dat zij tevens vastbesloten zijn om tot een volledig verbod van biologische wapens te komen.</p>
      <p sl="en">De werking van het BTWC moet grondig worden onderzocht om te bepalen, bespreken en instemming te bereiken over de manier waarop de Conventie verder kan worden aangesterkt en hoe het mogelijk kan worden gemaakt dat biologische en toxinewapens universeel op grond van bindende internationale rechtsregels worden verboden.</p>
      <p sl="en">De EU moet deze kwestie ter sprake brengen in de transatlantische forums, met name in de NAVO, om de Amerikaanse overheid over te halen om afstand te nemen van diens unilaterale standpunt en moet bijdragen aan de herintroductie van een uitgebreid multilateraal kader.</p>
      <p sl="en">Ik ben blij dat deze maand protocol V inzake ontplofbare overblijfselen van gevechtshandelingen van de CWV van kracht wordt en hoop dat veel meer staten de vijf protocollen zullen ondertekenen en ratificeren.</p>
      <p sl="en">Ik wil de EU en diens lidstaten dringend verzoeken om met spoed protocollen over relevante wapensystemen vast te stellen en een protocol op te stellen inzake een ondubbelzinnig verbod op de productie, opslag, overdracht en het gebruik van alle soorten clusterbommen (fragmentatiebommen).</p>
    </intervention>
    <intervention id="4-112" speaker_id="2073" name="Richard Howitt" is_mep="True" mode="written">
      <p sl="en">De Sociaal-democratische Fractie in het Europees Parlement heeft vandaag besloten zich bij de collega-parlementsleden aan te sluiten en te stemmen ten gunste van de internationale campagne voor een verbod op het gebruik van clusterbommen. Daarnaast wijzen wij erop dat witte fosfor weliswaar een conventioneel en geen chemisch wapen is, maar dat Groot-Brittannië (in tegenstelling tot de Verenigde Staten) protocol III van het Verdrag inzake bepaalde Conventionele Wapens van 1980 heeft ondertekend, waarin het gebruik van brandwapens tegen burgers wordt verboden. Labour erkent de beoordeling van de gevolgen van verarmd uranium voor de gezondheid, zoals deze zijn onderzocht door de Britse Royal Society, en steunt verder onderzoek door de Wereldgezondheidsorganisatie. Britse troepen verdienen altijd de beste beschikbare materialen om zichzelf te beschermen, maar geruchten dat er witte-fosforgranaten zouden zijn gebruikt in Irak, zijn onjuist gebleken en evenmin is Groot-Brittannië in Irak in het bezit van voorraden verarmd uranium.</p>
    </intervention>
    <intervention id="4-113" speaker_id="4513" name="Geoffrey Van Orden" is_mep="True" mode="written">
      <p sl="en">De Fractie van de Europese Volkspartij (Christen-democraten) en Europese Democraten geeft haar volledige steun aan zowel het BTWC als de internationale inspanningen om het Verdrag universeel en effectief te implementeren.</p>
      <p sl="en">Wij zijn tevens reeds lang en consequent voorstanders van het verbod op antipersoneelmijnen, hoewel wij het geen prioriteit vinden om onbewoonde en economisch ongebruikte gebieden (zoals delen van de Falklandeilanden) vrij te maken van antipersoneelmijnen, mits mogelijke gevaarlijke gebieden duidelijk worden aangegeven.</p>
      <p sl="en">Ook zijn wij erg terughoudend met betrekking tot campagnes die als doel hebben de reikwijdte van internationale verdragen uit te breiden zodat hieronder ook clusterbommen en andere munitie vallen. Wij steunen maatregelen om de negatieve nawerkingen van conflicten, zoals ontplofbare overblijfselen, tot een minimum te beperken en om indien toepasselijk 'slimme' wapens (zelfvernietigende wapens, precisiewapens, enz.) te introduceren.</p>
      <p sl="en">Wij steunen een verbod op het gebruik van witte fosfor als wapen. Deze stof heeft echter ook andere toepassingen op het gevechtsterrein, bijvoorbeeld voor rookgordijnen. Wij steunen zeker geen enkele actie waardoor Brits militair personeel een verhoogd risico zou lopen of waardoor de Britse strijdkrachten niet zouden kunnen beschikken over noodzakelijke voorraden en materieel. Hoewel wij de tekst van deze resolutie grotendeels steunen, kunnen wij daarom in dit stadium een totaalverbod op clustermunitie of zelfs op het gebruik van witte fosfor niet steunen. Daarom hebben wij tegen de amendementen gestemd en ons onthouden van de stemming over het geheel.</p>
    </intervention>
    <intervention id="4-115" speaker_id="photo_generic" name="Jan Andersson, Anna Hedh, Ewa Hedkvist Petersen en Inger Segelström" is_mep="True" mode="written">
      <p sl="nl">Wij steunen het snelwegproject Via Baltica, mits er een gedegen onderzoek naar de milieueffecten komt.</p>
    </intervention>
    <intervention id="4-116" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Zweedse partij Junilistan juicht het toe dat de Oostzee op de politieke agenda wordt geplaatst. Het verslag heeft veel positieve aspecten, onder andere de eis dat er aandacht wordt geschonken aan de milieuproblemen in dit gebied. Wij zijn ook zeer positief over paragraaf 13, waarin wordt geconstateerd dat de lidstaten die dat willen strengere regels moeten kunnen invoeren dan die welke de EU voorstelt.</p>
      <p sl="nl">We vinden echter niet dat de EU het snelwegproject Via Baltica moet financieren. Ook wordt voorgesteld om de Europolsamenwerking uit te breiden. Dat voorstel kunnen wij steunen als het enkel betekent dat de uitwisseling van informatie wordt verbeterd. Het mag echter niet betekenen dat we een Europees arrestatiebevel krijgen of dat de politie van de ene staat mag optreden in een andere staat.</p>
      <p sl="nl">Omdat wij vinden dat de positieve aspecten van het verslag opwegen tegen de negatieve, hebben we bij de stemming van vandaag voor het verslag in zijn geheel gestemd.</p>
    </intervention>
    <intervention id="4-117" speaker_id="28139" name="Carl Schlyter" is_mep="True" mode="written">
      <p sl="nl">Het hoofddoel van dit verslag is te benadrukken dat de Oostzee een extra gevoelige zee met brak water is. Paragraaf 13, die lidstaten het recht geeft strengere wetten te hanteren om de Oostzee te beschermen, en paragraaf 11, waarin milieueffectrapportages worden geëist voor alle energieprojecten, zijn cruciaal voor de redding van de Oostzee. Daarom stem ik voor het verslag, ondanks negatieve passages over uitbreiding van de grenscontrole en diverse onverdedigbare infrastructurele projecten in de regio.</p>
    </intervention>
    <intervention id="4-119" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Het verslag waarover wij vandaag stemmen, is een verlanglijst voor degenen die een gemilitariseerde EU-staat bepleiten. Gelukkig is het slechts een initiatiefverslag, maar toch is het een duidelijk signaal aan de andere EU-instellingen in welke richting de meerderheid van het Europees Parlement wil dat de EU zich ontwikkelt.</p>
      <p sl="nl">Een van de meest absurde ideeën die worden voorgesteld is de oprichting van een permanente zeemacht voor de Middellandse Zee. Verder bepleit de meerderheid van de parlementaire commissie de instelling van een speciale begrotingspost voor militaire operaties, en er worden pogingen gedaan om de verworpen ontwerp-Grondwet nieuw leven in te blazen. Zoals altijd wanneer het Europees Parlement zijn mening mag geven, wil men de Parlementsleden meer macht geven. We hebben ook ons standpunt bepaald over het amendement waarin om een kustbewaking onder regie van de EU wordt gevraagd.</p>
      <p sl="nl">De in het verslag beschreven ontwikkeling is zeer verontrustend en zou, zelfs de meest fanatieke voorstanders van de EU-staat tot nadenken moeten stemmen. Gezien de onzekerheid waarmee we op dit moment te kampen hebben ten gevolge van de vele conflicten die zich momenteel op de wereld voordoen, moet men zich afvragen of de oprichting van een EU-leger de juiste manier is om de problemen te lijf te gaan. Of een nationale staat troepen moet sturen of niet, moet altijd worden besloten door de nationale parlementen en nooit door een Verenigde Staten van Europa.</p>
      <p sl="nl">Wij hebben daarom tegen het verslag gestemd, inclusief de meeste amendementen die erop zijn ingediend.</p>
    </intervention>
    <intervention id="4-120" speaker_id="2073" name="Richard Howitt" is_mep="True" mode="written">
      <p sl="nl">De Sociaal-democratische Fractie in het Europees Parlement steunt grote delen van dit rapport, met name de nadruk die wordt gelegd op de waarborging dat het EVDB effectiever wordt gemaakt, zodat het kan worden gebruikt als hulpmiddel om te helpen in crisiszones overal ter wereld. Tevens verwelkomen wij de steun voor intensievere samenwerking tussen de EU en de NAVO, waarbij wordt voortgebouwd op ervaringen uit het verleden, en de behoefte aan een verdere capaciteitsopbouw.</p>
      <p sl="nl">Wij steunen echter niet de bepalingen in lid 52 aangaande de aanstelling van een Europese minister van Defensie, of het opzetten van een permanente Europese zeemacht. Evenmin steunen wij lid 44, waarin een aanbeveling wordt gedaan dat militaire operaties centraal worden gefinancierd uit de begroting van de EU. Met betrekking tot lid 51 is het van belang om te onthouden dat wij ons momenteel bevinden in een periode van bezinning op de toekomst van de Grondwet en te benadrukken dat het EVDB niet de ontwikkeling van een Veiligheids- en Defensie-Unie behelst.</p>
    </intervention>
    <intervention id="4-121" speaker_id="2066" name="Fernand Le Rachinel" is_mep="True" mode="written">
      <p sl="nl">We kunnen ons vinden in sommige punten uit de analyse van de heer Von Wogau, met name als het gaat om de bedreigingen voor de veiligheid in Europa, zoals het terrorisme, de kwetsbaarheid van onze olieleveranties en de “doorlaatbaarheid” van onze grenzen. In tegenstelling tot wat onze regeringen beweren, die de systemen hebben ontmanteld die onze landen voorheen beschermden, is de wereld nu namelijk gevaarlijker dan vóór de val van de Berlijnse muur.</p>
      <p sl="nl">De voorstellen in het verslag berusten echter op een tweede illusie, namelijk dat landen een beroep kunnen doen op supranationale instanties om hun veiligheid te garanderen. Als het menens wordt, staat een land er altijd alleen voor.</p>
      <p sl="nl">De Verenigde Staten trekken momenteel 3,5 procent van hun BBP uit voor defensie, vergeleken met amper 1 procent door de vijfentwintig lidstaten van de Europese Unie. Europese harmonisering van defensiematerieel is uiteraard noodzakelijk, maar laten we onze legers niet ontbinden in een Eurocorps, waar orders zouden worden verstrekt in eenentwintig talen en dat via de NAVO onder Amerikaans bevel zou komen te staan. Laten we in plaats daarvan de defensie van al onze lidstaten versterken.</p>
      <p sl="nl">Alleen onafhankelijke landen, die zich bewust zijn van hun identiteit, zullen deze moeite nemen. Eerste vereiste daarbij is dat het zielloze en grenzeloze Europa van Brussel plaats maakt voor een Europa van soevereine staten.</p>
    </intervention>
    <intervention id="4-122" speaker_id="4461" name="Luís Queiró" is_mep="True" mode="written">
      <p sl="pt">Het hier voorgelegde document kan op mijn steun rekenen: het is realistisch wat ons streven betreft en ambitieus waar dat mogelijk is.</p>
      <p sl="pt">Veiligheid is voor de Europese burgers een van de belangrijkste onderwerpen, vooral als het gaat om het risico van bedreigingen binnen Europa zelf. Op dat punt heeft de rapporteur realistisch proberen te zijn. Hij heeft onderzocht wat voor bedreigingen nu een rol spelen en hoe reëel die bedreigingen zijn. Hij is echter ook ambitieus geweest in de zin dat hij een alomvattende benadering heeft willen volgen, waarbij hij niet alleen aandacht heeft gehad voor militaire aspecten, maar ook voor technologie, informatie en intelligence . Ook wij moeten ambitieus zijn bij het bevorderen van de vrede in en de economische ontwikkeling van derde landen. Dat is van cruciaal belang: voor onze eigen veiligheid én voor een betere wereld – en voor die laatste doelstelling zullen we ons met evenveel enthousiasme moeten inzetten.</p>
      <p sl="pt">Ik stem daarom voor dit verslag. Ook al onderschrijf ik niet alle axioma’s en conclusies (en dat hoeft ook niet), ik ben het in grote lijnen eens met de onderwerpskeuze en de analyses.</p>
    </intervention>
    <intervention id="4-123" speaker_id="28144" name="Lars Wohlin" is_mep="True" mode="written">
      <p sl="nl">De samenwerking van de EU op het gebied van het buitenlands en veiligheidsbeleid mag geen concurrent van de NAVO worden. Het is dan ook verheugend dat het Europees Parlement een duidelijk besluit heeft genomen om de trans-Atlantische verbinding te versterken en het belang benadrukt van een nadere samenwerking met de NAVO.</p>
      <p sl="nl">De EU heeft momenteel al een gemeenschappelijk buitenlands en veiligheidsbeleid. Het verslag is echter een stap op de weg naar een verdiepte samenwerking op het gebied van buitenlandse zaken en veiligheidszaken, die kan betekenen dat Zweden de mogelijkheid verliest om zijn eigen beleid op dit gebied te bepalen. Ook in de toekomst moeten de eigen militaire middelen van de lidstaten echter de basis voor deze samenwerking blijven vormen. Het is te betreuren dat in het verslag steun wordt betuigd aan het Europees arrestatiebevel, dat inhoudt dat Zweedse burgers aan andere landen kunnen worden uitgeleverd zonder rechterlijke toetsing in Zweden. Het verslag bevat ook passages waarin steun wordt betuigd aan de Grondwet. Daarom heb ik bij de eindstemming tegengestemd, ook al steun ik het doel van het verslag om de samenwerking van de EU met de NAVO te versterken.</p>
    </intervention>
    <intervention id="4-125" speaker_id="photo_generic" name="Charlotte Cederschiöld, Lena Ek, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="nl">Wij hebben gestemd voor het verslag over erfopvolging en testamenten (A6-0359/2006) om de collisieregels te verduidelijken. Omdat in het verslag wordt gepleit voor een geharmoniseerd erfopvolgings- en testamentenrecht, willen wij echter met klem benadrukken dat een harmonisering van het materiële recht ongewenst is. Dit recht moet conform het EG-Verdrag uitsluitend een nationale bevoegdheid zijn en blijven.</p>
    </intervention>
    <intervention id="4-126" speaker_id="1164" name="Bruno Gollnisch" is_mep="True" mode="written">
      <p sl="nl">Bij zijn pogingen het probleem van collisie en jurisdictiegeschillen inzake erfopvolging en testamenten te regelen heeft het Europees Parlement zich voor deze ene keer niet bemoeid met wat een exclusieve bevoegdheid van de lidstaten is.</p>
      <p sl="nl">De 50 000 à 100 000 erfopvolgingen met een internationale dimensie die jaarlijks op het grondgebied van de Europese Unie plaatsvinden, rechtvaardigen namelijk geen nieuwe, gedwongen standaardisering van de regels van materieel recht, maar vereisen slechts een harmonisatie van de regels van internationaal privaatrecht en de invoering van een Europese verklaring van erfrecht.</p>
      <p sl="nl">Wij scharen ons dan ook achter de tweede aanbeveling van het Parlement om alleen de collisie- en jurisdictieregels op gemeenschappelijke leest te schoeien. Dat is naar ons idee de enige manier om de juridische systemen, gewoonten en tradities van de lidstaten te behouden.</p>
      <p sl="nl">Alleen zo kunnen de nationale rechtssystemen die bij successie een rol spelen doeltreffend worden gecoördineerd. Om eventuele collisie inzake erfopvolging te voorkomen, is het noodzakelijk en voldoende om zeker te weten welk recht toepasselijk is, zonder dat hierover een geschil kan ontstaan.</p>
    </intervention>
    <intervention id="4-127" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Dit verslag zou leiden tot een juridische chaos, en er zouden verschillende nationale rechtsnormen en rechtspraktijken tegenover elkaar worden gezet als de ideeën uit dit verslag zouden worden verwezenlijkt. De Zweedse partij Junilistan is gedecideerd tegen gemeenschappelijke EU-wetgeving op civiel- en strafrechtelijk gebied. Een eventuele goedkeuring van het verslag zou onder andere tot gevolg hebben dat Zweedse burgers hun onvoorwaardelijke recht op echtscheiding (met inachtneming van de regel inzake een bedenktijd van zes maanden) zouden verliezen.</p>
      <p sl="nl">Een voorbeeld hiervan is het volgende. Een echtpaar met de Zweedse nationaliteit vestigt zich op Malta. Een van de echtgenoten verhuist later terug naar Zweden en dient een echtscheidingsverzoek in bij een Zweedse rechtbank. Volgens de huidige Zweedse regels wordt het echtscheidingsverzoek ingewilligd naar Zweeds recht. Het voorstel betekent echter dat in plaats daarvan de Maltese wet moet worden toegepast. Dat kan ertoe leiden dat het echtscheidingsverzoek überhaupt niet wordt ingewilligd, omdat echtscheiding in Malta verboden is, en niet alleen daar, maar ook in een aantal andere landen. De Zweedse burgers verliezen daarmee het recht op alimentatie voor hun kinderen en het recht op de helft van de gemeenschappelijke goederen. De Zweedse partij Junilistan vindt dit volstrekt onaanvaardbaar. Wetgeving op dit gebied is een uiting van nationale, religieuze en sociale waarden. Deze mogen niet zomaar door de EU worden terzijde worden geschoven. Zoals gewoonlijk constateren wij dat subsidiariteit en pluralisme alleen maar voorkomen in feestelijke toespraken, terwijl de werkelijkheid een meedogenloos streven naar gelijkschakeling is.</p>
    </intervention>
    <intervention id="4-129" speaker_id="28148" name="Françoise Castex" is_mep="True" mode="written">
      <p sl="nl">Ik heb vóór het verslag Gomes over vrouwen in de internationale politiek gestemd.</p>
      <p sl="nl">De politieke wil die tijdens de Top van Peking in 1995 aan de dag is gelegd en de bestaande internationale verdragen hebben de publieke opinie en beleidsmakers bewust gemaakt van gendergelijkheid op alle maatschappelijke niveaus. Deze verklaringen hebben echter niet de obstakels van niet-wettelijke aard weggenomen die de volledige participatie van vrouwen in het openbare leven nog altijd belemmeren. Het is zaak dat de lidstaten maatregelen doorvoeren om het sociale, professionele en gezinsleven in overeenstemming te brengen, hetgeen naadloos aansluit op de conclusies van de Europese Raad in Barcelona en op de strategie van Lissabon.</p>
      <p sl="nl">Ik ben voorstander van de oprichting van een Europees Instituut voor gendergelijkheid om tot een grotere vertegenwoordiging van vrouwen in de politiek te komen en om meer vrouwen te benoemen op internationale politieke posten.</p>
      <p sl="nl">Het is dan ook hoog tijd nieuwe manieren te vinden om vrouwen in toenemende mate te betrekken bij vredes- en veiligheidsvraagstukken, met name door meer vrouwen te benoemen bij de Verenigde Naties of binnen de externe delegaties van de Europese Unie.</p>
    </intervention>
    <intervention id="4-130" speaker_id="1289" name="Proinsias De Rossa" is_mep="True" mode="written">
      <p sl="en">De Lissabon-strategie heeft gendergevoelige economische beleidsterreinen een centrale plaats gegeven in de strategie voor groei en concurrentievermogen, maar een volledige participatie van vrouwen in de politiek is een essentiële randvoorwaarde voor het welslagen van een gendergevoelig economisch beleid.</p>
      <p sl="en">De Top van Peking in 1995 was een keerpunt voor wat betreft de politieke agendering van gendergelijkheid. Desondanks is volgens de Interparlementaire Unie van de 43.961 parlementsleden wereldwijd slechts 16,4 procent vrouw. Het percentage vrouwen dat wordt gekozen voor het Europees Parlement varieert van 58 tot 0, met een gemiddelde van iets boven de 30. Het percentage vrouwen dat wordt gekozen voor de nationale parlementen van de lidstaten varieert van 45 tot 9.</p>
      <p sl="en">Dit duidt op een fundamentele democratische achterstand op Europees niveau, alsmede in een bredere internationale context.</p>
      <p sl="en">Ik doe een beroep op de lidstaten om hun nationale wetgeving te herzien, teneinde pariteit en oprechte democratie in de politiek te bevorderen, om hun grondwet, wetgeving en praktijken te evalueren om ervoor te zorgen dat gendergelijkheid als basisbeginsel in hun grondwet wordt verankerd, en om maatregelen te nemen die gericht zijn op het combineren van het sociale, gezins- en beroepsleven in overeenstemming met de conclusies van de Europese Raad van Barcelona en de Lissabon-strategie, en aldus een voorwaardenscheppende omgeving te creëren voor de volledige deelname van vrouwen in de politiek.</p>
    </intervention>
    <intervention id="4-131" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag gaat over vrouwen in de internationale politiek, en ook al gaat het hier om een werkelijk probleem, er zou toch ook vermeld moeten worden waarom het voor vrouwen zo moeilijk is om een doeltreffende wijze aan het politieke en maatschappelijke leven deel te nemen. Er wordt in deze tekst met geen woord gerept over de economische en sociale redenen die het vermogen van vrouwen om te participeren beperken. Er wordt bijvoorbeeld wel vermeld dat er salarisverschillen bestaan en dat mannen meer verantwoordelijkheden in het huishouden dienen te aanvaarden, maar er wordt niets gezegd over de werkelijk moeilijkheden, en dat zijn in de eerste plaats arbeidsomstandigheden, uitbuiting, lage lonen, onzekere banen, parttime betrekkingen en het ontbreken van bepaalbare sociale voorzieningen.</p>
      <p sl="pt">De gevolgde benadering houdt geen rekening met klassenverschillen – er wordt alleen gekeken wat er bij de heersende klasse omgaat. Er worden dus geen expliciete verwijzingen gemaakt naar het economische, het werkgelegenheids- of het sociale beleid. Het verslag stelt als gevolg daarvan onder andere een maatregel voor die wij onaanvaardbaar vinden: een verplicht quotasysteem voor partijen, met een sanctieregeling. Men vergeet daarbij dat economische en sociale omstandigheden en de kiessystemen zelf nu juist tot die factoren behoren die de deelname van vrouwen beperken.</p>
      <p sl="pt">In Portugal bijvoorbeeld heeft de Socialistische Partij een quotasysteem aanvaard, maar diezelfde Partij is nu bezig om het bestaande kiessysteem door een ander te vervangen, als gevolg waarvan er in de praktijk misschien minder vrouwen zullen worden gekozen.</p>
    </intervention>
    <intervention id="4-132" speaker_id="4461" name="Luís Queiró" is_mep="True" mode="written">
      <p sl="pt">Als vrouwen aan de internationale politiek (en aan de nationale politiek, de economie en de kunsten) deelnemen, is dat een teken van een goed ontwikkelde en evenwichtige maatschappij. Een wereld van mannen alleen is slechter dan een wereld van mannen en vrouwen. Dat betekent evenwel niet dat we automatisch tevreden moeten zijn als er een vrouw gekozen wordt of als er een regering wordt gevormd waarin evenveel vrouwen als mannen zitting hebben. In tegenstelling tot wat degenen die een quotasysteem en genderevenwicht voorstaan lijken te denken, zijn vrouwen meer dan alleen maar vrouwen.</p>
      <p sl="pt">Gelukkig is het zo dat de waarde van welke vrouw dan ook gelegen is in hetgeen ze denkt, doet, voorstaat en vertegenwoordigt. Ik geloof daarom niet dat het redelijk is om de verkiezing van een vrouw op zich positief te noemen. Ik geloof ook niet dat je met een quotasysteem en het opleggen van genderevenwicht het verlangde doel zult bereiken. Het evenwicht moet een resultaat zijn, en niet een gebaar. Ik kan hierover met een gerust hart spreken: de Portugese partij CDS is de enige partij waar vrouwen de functies van parlementair leider, minister van justitie en secretaris-generaal hebben waargenomen. Deze vrouwen verdienen mijn waardering, maar dan wel op grond van hun verdienste, en niet om symbolische redenen.</p>
    </intervention>
    <intervention id="4-133" speaker_id="4340" name="Margie Sudre" is_mep="True" mode="written">
      <p sl="nl">In Duitsland, in Liberia, in Chili en onlangs nog in het Amerikaanse Congres is de benoeming van vrouwen op belangrijke posten alom toegejuicht. Ik sluit me van harte aan bij deze toejuichingen, waarbij ik hoop dat deze vrouwelijke succesverhalen op een dag geen symbolische waarde meer zullen hebben, maar een alledaagse aangelegenheid zullen zijn.</p>
      <p sl="nl">Het is niet langer voldoende voor een politica om haar uitlatingen tegenover de media toe te spitsen op het vermeende of daadwerkelijke machogedrag van haar rivalen, zoals het trieste ‘voorbeeld’ van de interne campagne binnen de Franse socialistische partij voor de benoeming van de presidentskandidaat ons laat zien.</p>
      <p sl="nl">We moeten meer verantwoording nemen en minder eisen stellen, aangezien gelijke vertegenwoordiging van mannen en vrouwen niet meer ter discussie staat. De delegatie van de Franse partij UMP binnen het Europees Parlement, die negen vrouwen en acht mannen telt, loopt in dit opzicht voorop.</p>
      <p sl="nl">Ik hoop dat we de roeping en de motivatie van een nieuwe generatie vrouwen om de politiek in te gaan zullen steunen. Maar in plaats van voortdurend pietepeuterig en soms te radicale regels uit te vaardigen om de positie van vrouwen te bevorderen, moeten we vertrouwen hebben in hun vermogen om zich te handhaven en om hun overtuigingen te doen gelden op alle niveaus – lokaal, nationaal of Europees – als vrouwen natuurlijk, maar ook als afgevaardigden.</p>
    </intervention>
    <intervention id="4-135" speaker_id="28183" name="Patrick Gaubert" is_mep="True" mode="written">
      <p sl="nl">Ik wil Edit Bauer graag feliciteren met dit uitstekende verslag. De unanieme goedkeuring van het verslag binnen de Commissie burgerlijke vrijheden, justitie en binnenlandse zaken geeft aan hoe goed het is.</p>
      <p sl="nl">Het verslag wijst er terecht op dat de internationale mensenhandel jaarlijks 600 000 à 800 000 mannen, vrouwen en kinderen treft. Ongeveer tachtig procent van deze slachtoffers zijn vrouwen en vijftig procent daarvan zijn meisjes. De meeste slachtoffers worden seksueel uitgebuit voor commerciële doeleinden.</p>
      <p sl="nl">Om de groei van deze handel en het steeds internationalere karakter ervan het hoofd te bieden, stelt dit verslag een reeks samenhangende maatregelen op Europees niveau voor waarmee we naar mijn idee de problemen die met deze plaag gepaard gaan het hoofd kunnen bieden. Uit het verslag spreekt met name de wens van de EU om een aanpak te kiezen die het accent legt op mensenrechten en op de slachtoffers, hetgeen naar mijn idee cruciaal is.</p>
      <p sl="nl">Om deze redenen en omdat de strijd voor het respecteren van de menselijke waardigheid onze volledige steun verdient, heb ik vóór deze tekst gestemd, waarin wordt voorgesteld een aanbeveling van het Europees Parlement aan de Raad in de strijd tegen de mensenhandel goed te keuren.</p>
    </intervention>
    <intervention id="4-136" speaker_id="1164" name="Bruno Gollnisch" is_mep="True" mode="written">
      <p sl="nl">Vreemd genoeg probeert dit verslag een duidelijk onderscheid aan te brengen tussen de handel in mensen en illegale immigratie. In veel gevallen vertonen ze nochtans ontegenzeggelijk overeenkomsten, want illegale immigratie is uitgegroeid tot een ware mensenhandel met als meest weerzinwekkende vorm de mensenhandel ten behoeve van seksuele uitbuiting.</p>
      <p sl="nl">Maar wie zijn de echte schuldigen? Natuurlijk zijn dit de smokkelaars, de drugshandelaren, de pooiers en andere slavendrijvers die profiteren van een Europees grondgebied zonder controle aan de buitengrenzen en waar de deur wijd open staat voor migratiestromen. Maar het zijn ook de nationale en Europese bestuurders die niets ondernemen tegen illegale en massale immigratie, schijnhuwelijken of, erger nog, die beleid opstellen dat openlijk een lans breekt voor immigratie.</p>
      <p sl="nl">De smokkelaars zwaarder straffen, de criminele netwerken opdoeken en de weg effenen voor nieuwe samenwerkingsvormen tussen lidstaten zijn ongetwijfeld doelstellingen die moeten worden gerealiseerd. Het placebo-effect zal echter niet lang aanhouden, want het echte probleem – het ontbreken van controles aan de binnengrenzen van de Europese Unie, blijft bestaan. Als we niet afstappen van het vrije verkeer van niet-EU-ingezetenen, een waar dogma uit de pijplijn van Brussel, zal illegale immigratie op onstuitbare wijze blijven toenemen.</p>
    </intervention>
    <intervention id="4-137" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Het Verdrag van de Raad van Europa betreffende maatregelen tegen mensenhandel is reeds door 30 landen ondertekend. Het verdrag is onder andere geratificeerd door Moldavië en Roemenië, en in Zweden wordt hard aan de ratificatie gewerkt. Het verdrag wordt toegepast op alle vormen van mensenhandel, ongeacht of deze nationaal of internationaal is of gekoppeld is aan georganiseerde misdaad. Het verdrag vormt op die manier een aanvulling op de bepalingen in de VN-Conventie tegen grensoverschrijdende georganiseerde misdaad.</p>
      <p sl="nl">De Zweedse partij Junilistan vindt dat de EU de nationale en internationale overeenkomsten die haar lidstaten reeds hebben ondertekend, moet respecteren. Het sluiten van juridisch bindende overeenkomsten is naar onze mening een taak van de democratisch gekozen nationale parlementen van de afzonderlijke landen. Wij steunen de strijd tegen de mensenhandel en wij feliciteren de regeringen van Roemenië en Moldavië met hun moed om dit ongelooflijk belangrijke verdrag te ratificeren. Daarom vinden wij de aansporing van de EU niet nodig. De soevereine Europese naties hebben de strijd reeds ieder voor zich aangebonden, zonder supranationale inmenging.</p>
    </intervention>
    <intervention id="4-138" speaker_id="31123" name="Pedro Guerreiro" is_mep="True" mode="written">
      <p sl="pt">In grote lijnen keuren wij dit rapport goed. We betreuren het wel dat er een aantal amendementen is aangenomen die de bestrijding van mensenhandel (speciaal de handel in vrouwen) er niet gemakkelijker op zullen maken.</p>
      <p sl="pt">We zijn vooral ontevreden over het schrappen van die alinea’s waarin werd gesteld dat het “kopen van andermans lichaam voor seksueel gebruik strafbaar moet worden gesteld” om de mensenhandel voor seksuele doeleinden terug te dringen. Uit een aantal onderzoeken blijkt namelijk dat het uitbannen van uitbuiting door prostitutie leidt tot het afnemen van georganiseerde misdaad en mensenhandel, speciaal de handel in vrouwen en kinderen.</p>
      <p sl="pt">Het verslag heeft evenwel een aantal positieve punten behouden. Er moeten inderdaad zware straffen worden opgelegd aan ondernemingen die via mensenhandel verschafte goedkope arbeidskrachten gebruiken, de lidstaten moeten de verantwoordelijkheid voor de slachtoffers aanvaarden en er moet streng worden opgetreden tegen het witwassen van geld dat met mensenhandel is verdiend.</p>
      <p sl="pt">Toch had het verslag verder kunnen gaan, en wel door de onderliggende problemen aan te pakken en met de oorsprongslanden samen te werken. Er moet daarbij ook steun worden gegeven voor projecten die gericht zijn op economische en sociale ontwikkeling. Op die wijze onderneem je iets tegen de oorzaken van de handel – armoede, werkloosheid en sociale uitsluiting.</p>
    </intervention>
    <intervention id="4-139" speaker_id="2057" name="Carl Lang" is_mep="True" mode="written">
      <p sl="nl">Dit verslag presteert het nota bene om een illusoir onderscheid te maken tussen mensenhandel en illegale immigratie. Sinds de rampzalige akkoorden van Schengen uit 1985, waarmee de controles aan de binnengrenzen van de Europese Unie werden afgeschaft, hebben deze beide fenomenen – waarvan iedereen weet dat ze nauw met elkaar samenhangen – een hoge vlucht genomen.</p>
      <p sl="nl">Vanaf het moment dat Europa zich namens de lidstaten heeft belast met het implementeren van “een ruimte van vrijheid, veiligheid en gerechtigheid” hebben criminele netwerken, pooiers en georganiseerde smokkelaarsbendes nog nooit zoveel winst gemaakt. Deze netwerken grijpen om zich heen en gedijen door steeds meer mensen uit te buiten.</p>
      <p sl="nl">Om een oplossing te vinden voor deze menselijke drama’s stellen de Commissie en het Parlement ons voor om politieke dialogen tussen lidstaten te organiseren en nog meer programma’s en samenwerkingsplannen op touw te zetten. Wat heeft dat voor zin? Het is hoog tijd dat we de echte oorzaken van mensenhandel en illegale immigratie aanpakken: het ontbreken van beveiligde en beschermde grenzen in Europa. Maar ja, voor onze eurocraten is het ondenkbaar af te stappen van hun stokpaardje: het vrije verkeer van personen.</p>
    </intervention>
    <intervention id="4-140" speaker_id="4461" name="Luís Queiró" is_mep="True" mode="written">
      <p sl="pt">Mensenhandel is een moderne versie van de slavenhandel, maar in sommige opzichten zelfs erger. Bij mensenhandel is het wanhoop die de slachtoffers ertoe aanzet te betalen om gesmokkeld te worden en het komt voor dat de autoriteiten – meestal met de beste bedoelingen – een beleid voeren dat de handel bevordert en de handelaren in de kaart speelt.</p>
      <p sl="pt">Zoals zo vaak het geval is, moeten we om rechtvaardig te zijn ook hier hoge eisen stellen. We moeten dus strikt zijn met degenen die werk aanbieden, strikt met wie binnenkomt, strikt met degenen die blijven en – vooral – strikt en rigoureus bij de wetshandhaving. Als we onze ogen sluiten voor illegale immigratie, werken we mensensmokkel in de hand.</p>
      <p sl="pt">Ik geloof daarom dat we de positieve aspecten van legale immigratie dienen te erkennen. Als we niet hard optreden tegen illegale immigratie, moedigen we netwerken die zich met mensensmokkel bezighouden aan. We moeten de wet dus streng toepassen. Het volstaat evenwel niet om alleen maar naar de immigratiewetgeving te kijken. Als we een doeltreffende – en humane – benadering zoeken, moeten we proberen het economische succes en de ontwikkeling die wij hier genieten, in de oorsprongslanden van de migranten te implanteren. Dat is de richting waarin we allemaal moeten proberen te bewegen.</p>
    </intervention>
    <intervention id="4-141" speaker_id="28211" name="Lydia Schenardi" is_mep="True" mode="written">
      <p sl="nl">De cijfers en schattingen over mensenhandel zijn schrikbarend. Het verslag van mevrouw Bauer rept van 600.000 à 800.000 mannen, vrouwen en kinderen die jaarlijks wereldwijd verhandeld worden. Dit is een vorm van uitbuiting die in ieder geval prostitutie omvat, maar ook gedwongen tewerkstelling en dienstverlening, slavernij of zelfs het verwijderen van organen.</p>
      <p sl="nl">Maar wat het verslag niet zegt, is dat deze menselijke tragedies zich als een olievlek uitbreiden sinds de funeste Schengen-akkoorden uit 1985, waarmee de controles aan de binnengrenzen werden afgeschaft.</p>
      <p sl="nl">Het Europese paradijs, “de ruimte van veiligheid, vrijheid en gerechtigheid” waarvan iedereen zo de mond vol had, blijkt in geen van de lidstaten werkelijkheid te zijn geworden. Erger nog, het blijkt gevaarlijk te zijn en de vorming van allerlei bendes en de georganiseerde misdaad in de hand te werken.</p>
      <p sl="nl">Zolang onze nationale en Europese hoogwaardigheidsbekleders niet willen inzien dat de toename van deze internationale handel te wijten is aan de open grenzen en dat alle beleidsmaatregelen ter bestrijding van de mensenhandel en illegale immigratie staan of vallen met onmiddellijke herinvoering van de controles aan de Europese grenzen, zal de aaneenschakeling van programma’s en plannen het effect hebben van een druppel op een gloeiende plaat.</p>
    </intervention>
    <intervention id="4-143" speaker_id="4466" name="Ilda Figueiredo" is_mep="True" mode="written">
      <p sl="pt">De methoden die worden gebruikt om het project voor de zogenaamde Europese Grondwet weer op gang te helpen – waaronder in de eerste plaats propaganda – hebben een aantal erg negatieve kanten. Dit verslag over een uitzonderlijk controversiële mededeling van de Commissie bouwt daarop voort.</p>
      <p sl="pt">Na de nederlaag van Europa's heersende elite in de referenda over het Grondwettelijk Verdrag in Frankrijk en Nederland wil men opnieuw beginnen, maar dit keer zonder problemen op te roepen. Voor dat doel moet er zoveel mogelijk worden geïnvesteerd in een propagandacampagne. Een – inderdaad noodzakelijk – democratisch communicatiebeleid wordt zo omgevormd tot een heuse propagandacampagne die de belangen van de heersende klasse moet dienen.</p>
      <p sl="pt">Het verslag gaat ook over andere, minder controversiële onderwerpen, zoals sectoriële programma's gericht op jongeren in het onderwijs en de oproep om het debat in de parlementen en elders te intensiveren. Al met al gaat hier toch vooral om propaganda, vooral als er gesproken wordt over de kwalitatieve stap vooruit die men met de zogenaamde Europese Grondwet wil bewerkstelligen. Vandaar onze stem tegen.</p>
    </intervention>
    <intervention id="4-144" speaker_id="1164" name="Bruno Gollnisch" is_mep="True" mode="written">
      <p sl="nl">Het doel van het Europees communicatiebeleid is klaarblijkelijk om “de gevolgen van de afwijzing van het Constitutioneel verdrag [ …] tegen te gaan en een halt toe te roepen aan de toenemende euroscepsis in het algemeen”.</p>
      <p sl="nl">Wat is het probleem, volgens u? Dat de informatie over Europa kort door de bocht is en dat ze wordt vervormd en uitgebuit door de media en de nationale politiek. De oplossing? Een campagne waarin wordt gehamerd op de weldaden van de Europese Unie, georganiseerd door een Brusselse “Propaganda-Staffel”. De doelgroep? De burgers, wier euroscepsis recht evenredig is met hun onwetendheid over het paradijs dat Brussel voor hen in petto heeft; scepsis die moet worden omgezet in blinde bewondering en onvoorwaardelijke steun.</p>
      <p sl="nl">Wie probeert u voor de gek te houden? U hebt niet geluisterd en er niks van begrepen. Juist omdat ze geïnformeerd zijn en omdat ze hun informatie van de bron hebben gekregen, door de tekst te lezen, hebben de Franse en Nederlandse burgers de Grondwet massaal verworpen. Juist omdat ze dagelijks de rampzalige economische en sociale gevolgen van uw beleid ondervinden zijn ze eurosceptisch. Juist omdat men ze een keer rechtstreeks om hun mening heeft gevraagd, zijn ze zich gaan interesseren voor Europa.</p>
      <p sl="nl">En juist omdat u doodsbang bent voor het volk verkiest u hersenspoeling boven het direct raadplegen van deze burgers, die u in wezen beschouwt als idioten. Zij denken over u net zo.</p>
    </intervention>
    <intervention id="4-145" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Het communicatiebeleid van de EU mag geen poging worden om een Verenigde Staten van Europa aan de burgers te verkopen. De instellingen van de EU moeten slechts op correcte en zakelijke wijze rapporteren over hun activiteiten en over de financiën en verder informatie verschaffen over bijvoorbeeld de bestaande uitwisselingsprogramma’s voor het hoger onderwijs.</p>
      <p sl="nl">Het is ook niet zo dat hoe meer kennis een afzonderlijke kiezer heeft, hoe meer hij aanhanger is van de opbouw van een supranationale EU-staat. De visie op intergouvernementele samenwerking of supranationaliteit als samenwerkingsvormen voor de EU berust op waarden en niet op feitenkennis.</p>
      <p sl="nl">We geloven evenmin in het initiëren en financieren van EU-partijen om een dialoog over EU-kwesties tot stand te brengen met de kiezers. De politieke belangstelling voor EU-kwesties moet van onderen worden opgebouwd in politieke partijen en organisaties.</p>
      <p sl="nl">In het verslag wordt ook benadrukt dat de communicatie moet worden gebaseerd op initiatieven die worden bevorderd via communicatiekanalen zoals culturele programma’s (bijvoorbeeld bij de uitreiking van literaire prijzen of filmprijzen), sportevenementen enzovoort. Wij herhalen ons standpunt dat dit soort manieren om de EU op de markt te zetten minachting voor de burgers uitstraalt. Dat is niet de wijze waarop de Unie moet laten weten dat zij bestaat en wat voor werk zij doet.</p>
    </intervention>
    <intervention id="4-146" speaker_id="4461" name="Luís Queiró" is_mep="True" mode="written">
      <p sl="pt">Ik ben het in wezen eens met de punten die de Commissie aanvoert en de standpunten die ze daarbij inneemt, zeker als het gaat om de noodzaak transparant te zijn en de afstand tot de burgers te verkleinen. Ik geloof echter wel dat het duidelijk zou moeten zijn dat een communicatiebeleid geen doel is maar een middel. Zo moeten we dit beleid interpreteren. De misvatting dat alles communicatie is en er niets dan communicatie is, kan leiden tot een ledige maatschappij, waarin de boodschap zelf alle belang voor zich opeist en er aan de inhoud van die boodschap nauwelijks aandacht wordt besteed.</p>
      <p sl="pt">Het komt er volgens mij op neer dat de sleutel tot een succesvol EU-communicatiebeleid bestaat in het vermogen van de Unie om zich aan de burgers van de lidstaten te presenteren als iets nuttigs. En dat is waar deze twee kwesties – inhoud en wijze van overbrengen – een rol beginnen te spelen. De EU moet meewerken aan een politieke hervorming die bijdraagt tot economische ontwikkeling, veiligheid, de internationale rechtsorde en hoop. Dat is de inhoud. Wat de communicatie betreft: bij dat onderdeel gaat het, als de inhoud goed is, om een vaardigheid. Het is maar een deel van het verhaal, en niet eens het belangrijkste. Van belang is vooral dat we communicatie niet verwarren met propaganda. Ik ben het ermee eens dat we moeten communiceren,maar niet dat we propaganda moeten bedrijven.</p>
    </intervention>
  </section>
  <section id="creitem18" title="8. Rectificaties stemgedrag/voorgenomen stemgedrag: zie notulen"/>
  <section id="creitem19" title="9. Goedkeuring van de notulen van de vorige vergadering: zie notulen"/>
  <section id="creitem20" title="10. Agenda van de volgende vergaderperiode: zie notulen"/>
  <section id="creitem21" title="11. Famagusta / Varosha (debat)">
    <intervention id="4-153" speaker_id="23705" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-0106/2006) van Marcin Libicki, namens de Commissie verzoekschriften, aan de Commissie: Opneming van de teruggave van het gebied Varosha aan de wettige bewoners in het pakket maatregelen ter beëindiging van het isolement van de Turks-Cypriotische gemeenschap (B6-0446/2006).</p>
    </intervention>
    <intervention id="4-154" speaker_id="24087" name="Marcin Libicki" is_mep="True" mode="spoken">
      <p sl="pl">auteur . – Mijnheer de Voorzitter, het heeft een hele poos geduurd vooraleer de mondelinge vraag over Varosha, het afgesloten deel van Famagusta, op de agenda van het Europees Parlement kwam te staan. Het toeval wil dat we vandaag reeds voor de tweede keer debatteren over aangelegenheden die verband houden met de Commissie verzoekschriften. Vanochtend heeft onze commissie haar verslag voorgesteld over het jaarverslag van de activiteiten van de Europese Ombudsman.</p>
      <p sl="pl">Hoewel het lang heeft geduurd vooraleer deze twee kwesties aan de orde zijn gesteld, ben ik zeer verheugd over het feit dat ze nu beide op dezelfde dag besproken worden. Aangezien we de Commissie verzoekschriften omschrijven als een orgaan dat tot doel heeft de instellingen van de Europese Unie dichter bij de burgers te brengen, is het voor ons een waar genoegen dat we vandaag dit uiterst belangrijke verzoekschrift kunnen behandelen. Het doet me eveneens plezier dat enkele auteurs van het verzoekschrift hier vandaag aanwezig zijn en op de tribune hebben plaatsgenomen. Ik heet hierbij de heer Afxentiou en de heer Christofidis van harte welkom. Zij zijn, zoals ik net zei, twee van de auteurs van het verzoekschrift en volgen hier vandaag het debat.</p>
      <p sl="pl">Mijnheer de Voorzitter, de beslissing om een mondelinge vraag in te dienen is op 14 juli 2005 genomen, tijdens de zitting van onze commissie. De auteurs van het verzoekschrift, ook zij die hier vandaag aanwezig zijn, woonden die vergadering eveneens bij. Ze vertegenwoordigen de Famagusta Refugees Movement , een organisatie die in Cyprus van groot belang is. De beweging is in 1976 opgericht door de verdreven inwoners van Famagusta. Jammer genoeg is het debat over deze kwestie een aantal keren uitgesteld en liep het zo aanzienlijke vertraging op. Intussen is het probleem des te urgenter geworden.</p>
      <p sl="pl">De auteurs van het verzoekschrift hebben benadrukt dat er reeds dertig jaar is verstreken sinds Famagusta door het Turkse leger werd bezet en Varosha, een deel van Famagusta, werd afgesloten. Uit de toelichting die de auteurs tijdens de vergadering van onze commissie bij hun verzoekschrift en hun problemen hebben gegeven, is duidelijk geworden dat Varosha een echte spookstad is geworden. Deze toestand zorgt niet alleen voor grote verdeeldheid tussen de verdreven inwoners en hun nakomelingen, maar staat eveneens het algemene economische herstel van de stad in de weg en draagt niet bij tot een betere verstandhouding tussen de beide Cypriotische gemeenschappen.</p>
      <p sl="pl">De auteurs van het verzoekschrift stellen in de eerste plaats voor om Varosha aan zijn oorspronkelijke bewoners terug te geven, krachtens verordeningen die door de internationale gemeenschap en in het bijzonder door de Europese Unie moeten worden aangenomen. De auteurs van het verzoekschrift verklaren elke poging te steunen die erop gericht is de Turks-Cypriotische gemeenschap te helpen, die vanuit juridisch en sociaal oogpunt een wezenlijk deel van Cyprus uitmaakt. Ze hebben eveneens hun bezorgdheid uitgesproken over de verordeningen die reeds ten uitvoer zijn gelegd en duidelijk de Turks-Cypriotische gemeenschap bevoordelen. Ze maken zich met name zorgen over het feit dat deze maatregelen tot isolement leiden en lijnrecht in strijd zijn met de onderliggende strategie die de hereniging van Cyprus ten doel heeft.</p>
      <p sl="pl">Hoewel deze doelstelling is opgenomen in de toelichting bij het voorstel voor een verordening van de Raad tot instelling van een instrument voor financiële steun ter bevordering van de economische ontwikkeling van de Turks-Cypriotische gemeenschap, hebben de auteurs beklemtoond dat het maatregelenpakket de hereniging van Cyprus wil vergemakkelijken. Dit kan door de economische en sociale ontwikkeling te stimuleren, met bijzondere nadruk op de economische integratie van het eiland.</p>
      <p sl="pl">Tot dusver ontbreekt het aan een consequent beleid om deze doelstellingen te bereiken. De auteurs van het verzoekschrift van hun kant stellen voor om in eerste instantie de bevordering van de handel en het toerisme te vergemakkelijken. Die sectoren zouden niet alleen de welvaart van de gemeenschap kunnen verhogen, maar ook haar financiële situatie kunnen verbeteren. Tevens zou het potentieel van de haven van Famagusta ten volle kunnen worden benut, met een heropleving van het hele havengebied tot gevolg.</p>
      <p sl="pl">De auteurs van het verzoekschrift hebben eveneens voorgesteld om een gedeelte van de EU-middelen die zijn bestemd voor de ondersteuning van de Turks-Cypriotische gemeenschap in een speciaal fonds te storten dat door een niet-gouvernementele organisatie zou worden beheerd, met beide gemeenschappen als gelijke partners, onder de bescherming van de Europese Unie en onder toezicht van de Europese Commissie. De auteurs hebben verder voorgesteld om deze middelen te gebruiken voor de renovatie, de modernisering en de exploitatie van de haven van Famagusta.</p>
      <p sl="pl">Namens de auteurs heeft de Commissie verzoekschriften de Europese Commissie de volgende vraag gesteld: welke instrumenten wil de Commissie aanwenden om ervoor te zorgen dat er een oplossing wordt gevonden voor de kwesties die door de auteurs van het verzoekschrift aan de orde worden gesteld?</p>
      <p sl="pl">De Raad Algemene Zaken heeft de Commissie in zijn besluit van 27 februari 2006 gevraagd om zich te blijven inspannen voor rechtstreeks handelsverkeer in het voordeel van de Turks-Cypriotische gemeenschap, met als uitgangspunt de onderhandelingen die onder Luxemburgs voorzitterschap plaatsgevonden hebben. Daarbij zijn Varosha, het afgesloten deel van Famagusta, en de haven samen met de vrijhandelsregeling ter sprake gebracht. Er is toen eveneens verklaard dat het afgesloten gebied Varosha momenteel van geen enkel nut is. Deze toestand levert alleen maar verdriet op voor de verdreven inwoners en hun nakomelingen, belemmert het algemene economische herstel van de stad en draagt niet bij tot het opbouwen van vertrouwen tussen de twee Cypriotische gemeenschappen. Hoe denkt de Commissie te werk te gaan om het eerder vernoemde besluit ten uitvoer te leggen, zodat het afgesloten deel van Famagusta aan zijn wettige bewoners kan worden teruggegeven?</p>
      <p sl="pl">Mijnheer de Voorzitter, het is niet de eerste keer dat we in dit Parlement een debat voeren over aangelegenheden die verband houden met Cyprus, Turkije en de moeilijkheden die het gevolg zijn van de Turkse agressie tegenover Cyprus. Dit verzoekschrift en de mondelinge vraag die eruit voortgekomen is, stellen precies dit probleem aan de orde. Deze aangelegenheid is niet alleen van cruciaal belang voor het betrokken deel van Europa, maar laat zich in de hele Europese Unie voelen. Om die reden zou het me een groot plezier doen wanneer we een duidelijk antwoord krijgen op de gestelde vraag. Voorts hoop ik dat de voorstellen die eerder door verschillende Europese instellingen zijn geformuleerd, evenals de eisen van de auteurs van het verzoekschrift, ten uitvoer zullen worden gelegd.</p>
      <p sl="pl">Dit is een zeer belangrijke aangelegenheid. Het antwoord op dit probleem zal voor een groot deel van de Turkse, Griekse en Cypriotische gemeenschap een indicator zijn voor de doeltreffendheid die de Europese instellingen aan de dag leggen bij het oplossen van problemen die verbonden zijn met de hoop van de Europese burgers.</p>
      <p sl="pl">Mijnheer de Voorzitter, mevrouw de Commissaris, ik zou graag een antwoord krijgen op deze vraag. Ik hoop dat zowel de auteurs van het verzoekschrift als de Commissie verzoekschriften en het Europees Parlement zich in uw antwoord zullen kunnen vinden.</p>
    </intervention>
    <intervention id="4-155" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . Mijnheer de Voorzitter, allereerst wil ik de heer Libicki en de Commissie verzoekschriften bedanken voor het stellen van deze vraag. Persoonlijke vrienden van mij die ik al lang ken, zijn vluchtelingen uit Varosha en daarom ben ik op de hoogte van het belang van de kwestie, niet alleen vanwege mijn portefeuille, maar ook vanwege mijn persoonlijke contacten.</p>
      <p sl="en">De Verenigde Naties beschikken over de verantwoordelijkheid en competentie om een allesomvattende schikking van de Cyprus-kwestie na te streven. De Commissie steunt de Verenigde Naties in deze inspanningen en moedigt de betrokken partijen aan om de gesprekken over een dergelijke schikking te hervatten.</p>
      <p sl="en">De teruggave van Varosha aan de wettige bewoners is een van de belangrijkste onderdelen van het proces dat door de VN wordt geleid. Als de partijen hiermee akkoord gaan, zal de teruggave van Varosha moeten plaatsvinden onder auspiciën van de Verenigde Naties.</p>
      <p sl="en">Het plan-Annan voorzag in een vroegtijdige teruggave van Varosha aan de wettige bewoners. Het plan, dat werd gesteund door de Verenigde Naties en de Europese Unie, mislukte echter in 2004.</p>
      <p sl="en">De teruggave van Varosha is een kwestie die los staat van de invoering van rechtstreeks handelsverkeer tussen de Turks-Cypriotische gemeenschap en de rest van de Europese Unie. Rechtstreeks handelsverkeer is een kwestie die binnen de competentie van de EU valt. In juli 2004 heeft de Commissie hiertoe een ontwerpverordening voorgesteld.</p>
      <p sl="en">In de hoop te komen tot een consensus binnen de Raad over de regulering van rechtstreeks handelsverkeer, hebben opeenvolgende EU-voorzitterschappen onderzoek verricht naar mogelijke oplossingen, maar tot dusver zonder succes. Het Finse voorzitterschap verricht substantiële diplomatieke inspanningen om de huidige impasse te doorbreken en de Commissie steunt het voorzitterschap volledig in diens inspanningen. Door de Finse formule zou een heuse win-winsituatie ontstaan voor beide gemeenschappen en alle betrokken partijen. Het zou een enorme vertrouwenwekkende stap in de richting van een allesomvattende schikking zijn, en zodoende ook een kans op de teruggave van Varosha inhouden. Het creëren van een win-winsituatie is al sinds de tijden van Robert Schuman en Konrad Adenauer de kern van de Europese integratie geweest, toen zij Frankrijk en Duitsland samenbrachten slechts vijf jaar nadat de meest verbitterde en vernietigende oorlog op aarde op hun grondgebied werd gestreden.</p>
      <p sl="en">De afgelopen 42 jaar is er voldoende sprake geweest van “rode lijnen” en “chantage” in het oostelijke Middellandse-Zeegebied. Dat is premodern gepraat in het hedendaagse postmoderne Europa. Het is nu de hoogste tijd om rode lijnen te vervangen door het bouwen van bruggen en een win-winmentaliteit, want daar draait het immers om bij de Europese Unie.</p>
    </intervention>
    <intervention id="4-156" speaker_id="23730" name="Panayiotis Demetriou" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, de kwestie-Famagusta is hoofdzakelijk een humanitaire kwestie. Dat was precies de basis waarop de vluchtelingenbeweging van Famagusta haar verzoekschrift aanbood aan de Commissie verzoekschriften.</p>
      <p sl="en">Meer dan 30 000 mensen dromen nu al 32 jaar lang dag en nacht van een terugkeer naar hun huizen. Dat is te lang. De mooie stad Famagusta is nog steeds onbewoond. Het is een spookstad. Cynisch genoeg blijft Turkije de stad gebruiken als onderhandelingsmiddel. Wat de inwoners van Famagusta zich vanzelfsprekend afvragen, is wat de internationale gemeenschap doet, en wat de Europese Unie doet, om hen te helpen terug te keren naar hun huizen. De commissaris heeft gezegd dat iedereen zijn best doet. De kwestie is echter heel eenvoudig: een lege stad moet worden teruggegeven aan de wettige bewoners. Turkije kan andere onderhandelingsmiddelen gebruiken.</p>
      <p sl="en">Turkije krijgt niet het juiste signaal over wat er zou moeten gebeuren. Overleg over Famagusta is de eerste grote stap naar een juiste oplossing van de kwestie-Cyprus op basis van resoluties van de Verenigde Naties en Europese waarden. Turkije moet die stap nu nemen, in het belang van gerechtigheid, in het belang van Turkije zelf en in het belang van Griekse en Turkse Cyprioten, zoals de heer Libicki heeft gezegd.</p>
      <p sl="en">De wanhopige smeekbede van de vluchtelingen van Famagusta die nog in leven zijn, is: “Help ons naar huis terug te keren”. Laten wij hen helpen, commissaris. Dit is het juiste moment.</p>
    </intervention>
    <intervention id="4-157" speaker_id="28575" name="Maria Matsouka" is_mep="True" mode="spoken">
      <p sl="el">namens de PSE-Fractie. – Mijnheer de Voorzitter, geachte collega’s, de meesten onder ons hebben het geluk bepaalde, kleine luxes te genieten, zoals de luxe van een thuis, de luxe om in een buurt te wonen met kennissen en vrienden. Vandaag spreken wij echter over mensen die deel uitmaken van de grote Europese familie en die proberen dat terug te krijgen wat wij in ons dagelijkse leven haast als vanzelfsprekend beschouwen.</p>
      <p sl="el">De vluchtelingenbeweging van Famagusta bestaat uit ontheemde burgers van een stad die nu al 32 jaar lang een spookstad is. Deze mensen zijn er weliswaar in geslaagd om elders op Cyprus een nieuw leven op te bouwen, maar dan moet u zich eens indenken wat het betekent te weten dat je eerste huis, of je ouderlijk huis, enkele kilometers verderop verlaten staat en je daar totaal geen toegang toe hebt, zonder ook maar enige verantwoordelijkheid van jouw kant.</p>
      <p sl="el">Dames en heren, als de stad Famagusta wordt teruggegeven aan de legitieme bewoners van de Grieks-Cypriotische en Turks-Cypriotische gemeenschap, zal dat heel veel economische en sociale voordelen opleveren. Famagusta was een gerenommeerde toeristische bestemming en als de stad opnieuw wordt opgebouwd, kan ze haar vroegere glorie terugwinnen maar ook grote handelsmogelijkheden bieden, onder meer dankzij de exploitatie van zijn haven, die – zoals blijkt uit het verzoek van de rekwestranten – met de inzet van de modernste technologie opnieuw in gebruik kan worden genomen en optimaal kan functioneren. Als de stad wordt teruggegeven aan zijn bewoners, en als daarbij met garanties van de internationale gemeenschap en natuurlijk de Europese Unie wordt gezorgd voor de versterking van de instellingen van beide gemeenschappen, zullen naarmate de stad wordt herbouwd en ontwikkeld, natuurlijk ook de banden tussen beide gemeenschappen worden ontwikkeld. Als er een klimaat van veiligheid, zekerheid en vertrouwen ontstaat, zal dat goed zijn voor de economische ontwikkeling en de samenwerking, en zullen naarmate zich de samenwerking op arbeids- en economisch gebied ontplooit, ook de sociale banden kunnen worden aangehaald.</p>
      <p sl="el">Het uiteindelijke doel is toch de stad in staat te stellen zijn eigen dynamiek te ontwikkelen. Die dynamiek kan een voorbeeld zijn en een voortrekkersfunctie vervullen. Dit verzoek komt van de bewoners van de stad zelf, van mensen van beide gemeenschappen die onderling goede betrekkingen hebben, en daarom vraag ik mij af of wij het recht hebben om te weigeren, of wij het recht hebben om hun onze hulp te ontzeggen. Laten wij echter zien te voorkomen dat deze mogelijkheid een gelegenheid wordt tot ondermijning van de vooruitgang op Cyprus. Dan zullen wij allemaal verantwoordelijk zijn, niet alleen jegens de mensen maar ook jegens de geschiedenis.</p>
    </intervention>
    <intervention id="4-158" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, gijzelingen door terroristen die vervolgens vragen om losgeld zijn de afgelopen jaren niet zelden voorgekomen. Dit is een lage daad van boosaardige, criminele verderfelijkheid, die algemeen en universeel wordt veroordeeld door iedereen met maar het kleinste greintje gezond verstand. Evenzo is het gijzelen van een stad door een land dat een ander land is binnengevallen en dat die stad vervolgens gebruikt voor politiek gewin door middel van chantage een geval van psychopathische barbaarsheid van ongekend formaat en van een onvoorstelbare denkwijze. Dit is wat er is gebeurd in het geval van Famagusta.</p>
      <p sl="en">Tot 1974 was Famagusta een bloeiende stad vol leven en kracht, met een rijke geschiedenis die duizenden jaren terugging, omgeven door bloeiende boomgaarden vol citrusvruchten, gelegen aan een gouden zandkust. Het was een stad met een benijdenswaardige schoonheid. Famagusta werd alom beschouwd als de parel van het oostelijke Middellandse-Zeegebied. De vredelievende inwoners leidden hun dagelijks leven en werkten hard om vooruitgang en welvaart te bereiken. In de zomer van 1974 werden al hun dromen echter wreed verstoord.</p>
      <p sl="en">Na herhaalde heftige en catastrofale luchtbombardementen werd de stad overspoeld door drommen Turkse soldaten, tanks en pantservoertuigen, die dood en vernietiging zaaiden. De geschokte inwoners vluchtten in een wanhopige poging het leven van hun dierbaren te redden, intussen het hoogstnoodzakelijke om te overleven met zich meedragend. De meesten van hen vonden een schuilplaats in een hooggelegen gebied enkele kilometers ten zuiden van de stad, waar zij in geïmproviseerde vluchtelingenkampen woonden en van waaruit zij moesten toezien hoe hun huizen door Turkse soldaten werden geplunderd.</p>
      <p sl="en">De indringers namen niet alleen meubels en andere huishoudelijke bezittingen mee, maar ook deuren, ramen, regenpijpen, dakpannen en alle andere spullen die ze te pakken kregen. Vervolgens schermden zij de hele stad af, verklaarden deze tot militaire zone en stelden rondom wachtposten op. Vandaag, 33 jaar later, is de stand van zaken nog altijd ongewijzigd. Telkens wanneer een inwoner, gedreven door een wanhopige heimwee, probeerde zijn afgeschermde stad te naderen, werd hij of zij ter plekke doodgeschoten of gearresteerd door Turkse soldaten en berecht voor een Turkse krijgsraad op grond van het betreden van een zwaar beveiligd militair gebied.</p>
      <p sl="en">De spookstad Famagusta is vaak het aandachtspunt geweest in diverse VN-resoluties en tussen elke “indien”, “wanneer” en “hoe” van vaag diplomatiek taalgebruik door, zijn de mensen van Famagusta keer op keer blijven geloven dat zij ooit naar hun huizen zullen terugkeren. Dat is echter telkens een illusie gebleken, omdat in de echte wereld van politieke diplomatie altijd de sterksten hun zin krijgen. In het geval van Cyprus was Turkije veruit de sterkste, en dat is het nog steeds.</p>
      <p sl="en">Net op het moment dat de vluchtelingen uit Famagusta op het punt stonden volledig gedesillusioneerd te raken over alle VN’s en Veiligheidsraden van deze wereld, doemde er plotseling nieuwe hoop op in de vorm van de toetreding tot de EU door Cyprus.</p>
      <p sl="en">Mannen, vrouwen en kinderen spraken ineens over zaken als “het Europese acquis communautaire ” en “de principes en waarden waarop de EU is gebaseerd”. Velen van hen waren er zelfs van overtuigd dat de EU Turkije na de toetreding zou dwingen om Famagusta terug te geven aan de rechtmatige bewoners. Wat waren deze mensen naïef. Zij hadden er geen besef van dat de EU zich vooral druk maakt over handel op de omvangrijke Turkse markt en niet over ouderwetse principes zoals rechtvaardigheid en vrijheid. Zij hadden er geen besef van dat de EU Turkije vooral ziet als zijnde van een welhaast almachtig belang in het tegengaan van de dreiging van islamitisch fundamentalisme.</p>
      <p sl="en">En dus, waarde collega’s, zijn we vandaag weer bezig met praten, praten en nog eens praten over het recht van de inwoners van Famagusta om naar huis te gaan. Als Turkije zijn zin krijgt, zullen we hierover waarschijnlijk nog lange tijd blijven praten, terwijl de grote EU trots blijft op haar principes en waarden, en bijna iedereen – met name de Turkse overheid – tevreden zal zijn, behalve de mensen uit Famagusta.</p>
      <p sl="en">Geleidelijk aan zullen wij leren leven met hun verdriet dat ze hun stad, de parel van het oostelijke Middellandse-Zeegebied, langzaam zien wegkwijnen onder het toeziend oog van de VN, de Veiligheidsraad, en nu de EU.</p>
    </intervention>
    <intervention id="4-159" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">namens de GUE/NGL-Fractie. – Mijnheer de voorzitter, het vraagstuk van de teruggave van het omheinde gebied van Famagusta aan de wettige bewoners is nooit onderdeel geweest van een alomvattende oplossing van de kwestie-Cyprus. Dat blijkt uit de resoluties van de Verenigde Naties.</p>
      <p sl="el">De teruggave van de stad is jarenlang losgekoppeld geweest van een alomvattende regeling: dat is het eerste punt dat ik naar voren wilde brengen. Het tweede punt is dat de Commissie in haar laatste voortgangsverslag over Turkije onderstreept dat de toepassing van het Protocol een op zich staande juridische verplichting is, die niet in verband gebracht kan worden met de situatie van de Turks-Cyprische gemeenschap. Bijgevolg legt Turkije ten onrechte een band tussen enerzijds het vraagstuk van zijn naleving van de verplichtingen en anderzijds de opheffing van het isolement van de Turks-Cyprioten, dat voor zover daar sprake van is uitsluitend te wijten is aan de Turkse bezetting.</p>
      <p sl="el">Eveneens ten onrechte stemmen bepaalde kringen in de Europese Unie in met een dergelijke band. Als deze band echter ondanks alles wordt aanvaard, kan het voorstel van de Cyprische regering tot een gezamenlijke exploitatie van de haven van Famagusta, onder het beschermheerschap van de VN en onder toezicht van de Europese Commissie, in combinatie met de teruggave van de stad aan zijn wettige bewoners, de gulden middenweg zijn, waarmee de zich aftekenende en uitermate ongewenste impasse misschien kan worden voorkomen. Turkije zal op die manier haar verzoek tot opheffing van het isolement van de Turks-Cyprioten ingewilligd zien en de Turks-Cyprioten zullen niets verliezen met de teruggave van de nu al 32 jaar lang verlaten stad aan zijn wettige inwoners; ze krijgen zelfs het recht om goederen via de haven uit te voeren. Verder zullen alle wettige inwoners zich opnieuw in hun stad kunnen vestigen en zullen tegelijkertijd de Turkse havens en luchthavens worden opengesteld voor Cyprische schepen en vliegtuigen. Tot slot zal de samenleving van beide gemeenschappen in Famagusta een hart onder de riem zijn van degenen die proberen een alomvattende oplossing voor de kwestie-Cyprus te bewerkstellingen.</p>
      <p sl="el">Concluderend kan ik zeggen, mijnheer de Voorzitter, dat de teruggave van Famagusta aan zijn wettige inwoners de sleutel is als men de huidige problemen wil aanpakken op een manier die de juist opgevatte belangen van beide partijen dient. Als wij ons allemaal opgewassen tonen tegen de situatie en voorrang geven aan de redelijkheid, mogen wij met gematigd optimistisch verwachten dat de zich aftekenende complicatie met succes het hoofd geboden zal worden.</p>
    </intervention>
    <intervention id="4-160" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, Famagusta wordt in gijzeling gehouden. Het is al beschreven als een spookstad; het is uitgestorven, geïsoleerd en leeg. Famagusta is een stad aan de oostkust van Cyprus. In 1974 vielen Turkse troepen Famagusta binnen en sindsdien wordt de stad afgeschermd. Op het ogenblik is de stad onbewoond en wordt ze bewaakt door Turkse troepen. Er woont daar geen mens. Iedereen die de stad wil binnengaan, wordt ter plekke neergeschoten of berecht voor een militaire rechtbank.</p>
      <p sl="en">Famagusta heeft slechts veertien jaar van zijn onafhankelijkheid kunnen genieten. Tijdens die jaren was de stad van onschatbare waarde voor de economie van Cyprus. De stad had 60 000 inwoners en 15 000 dagelijkse forensen. Er lag een bruisende haven. Ondanks het feit dat de stad slechts zeven procent van de bevolking van Cyprus herbergde, nam ze meer dan tien procent van de totale industriële werkgelegenheid en productie voor zijn rekening. Ondanks deze aantallen en het onmiskenbare voordeel voor Cyprus ligt de stad er nog steeds verlaten bij. Het mag duidelijk zijn dat dit noch voor Cyprus, noch voor de bevolking een duldbare situatie is. Het is duidelijk dat er iets moet gebeuren.</p>
      <p sl="en">Ik vind het ongelooflijk dat de Europese Unie niet eist dat Famagusta onmiddellijk zonder voorbehoud teruggegeven wordt aan de inwoners, die overigens burgers van de Europese Unie zijn. In plaats daarvan hebben we deze bizarre situatie waarin de Europese Unie en vele regeringen in Europa tegemoet proberen te komen aan alle obscene eisen en wensen van Turkije. We weten allemaal dat Turkije lid wil worden van de Europese Unie. We weten wat een machtig land het is. Maar we moeten ons afvragen of Turkije wel klaar is om toe te treden tot de Europese Unie.</p>
      <p sl="en">Turkije schaadt zijn toetreding. Toen ik in dit Parlement kwam, heb ik vóór het starten van de onderhandelingen met Turkije gestemd. Tijdens de laatste ronde heb ik me van stemming onthouden. Zal ik tegen de toetreding van Turkije moeten stemmen of zal ik binnenkort een beetje welwillendheid merken van de kant van Turkije?</p>
      <p sl="en">Ik kan niets goeds ontdekken aan deze situatie. De teruggave van Famagusta zou voor Turkije een uitgelezen mogelijkheid zijn om niet alleen de oorspronkelijke inwoners van Famagusta maar ook de Europese Unie en de rest van de wereld te laten zien dat het een vredelievend land is dat achter vrede staat.</p>
    </intervention>
    <intervention id="4-161" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, Cyprus is al sinds de Turkse invasie van 1974 tragisch verdeeld en de stad Famagusta wordt sindsdien bezet door de Turkse strijdkrachten.</p>
      <p sl="en">We zien onder het Finse voorzitterschap van de Europese Unie nu een veelbelovende deal tevoorschijn komen waarmee het door de Turken bezette noorden van het eiland kan worden heropend voor directe handel door de haven van Famagusta, onder streng toezicht van de Europese Unie. Dit zou gebeuren in ruil voor de teruggave door Turkije van het afgeschermde gebied van Varosha aan zijn oorspronkelijke Grieks-Cypriotische bewoners, onder toezicht van de Verenigde Naties. Gelukkig kunnen de oorspronkelijke Grieks-Cypriotische inwoners er terugkeren zonder veel ontwrichting, omdat niemand hoeft te verhuizen naar elders aangezien het ontvolkte gebied van Varosha in 1974 werd afgegrendeld en onder toeziend oog van het Turkse leger staat.</p>
      <p sl="en">Een verwijzing naar de terugkeer van de bewoners naar Varosha was opgenomen in de in 1979 op hoog niveau gesloten overeenkomst-Kyprianou-Denktas. Toen al was overeengekomen dat dit ten uitvoer zou worden gelegd zonder de uitkomst van de bespreking inzake andere aspecten van het probleem-Cyprus af te wachten, of het te gebruiken als een onderhandelingstroef in het behandelen van andere Cypriotische kwesties.</p>
      <p sl="en">De teruggave kan zeker niet worden gekoppeld aan de vraag of Turkije zijn sterke engagement als kandidaat-lidstaat van de Europese Unie in praktijk brengt door zijn havens open te stellen voor alle Cypriotische schepen, iets waar Turkije in heeft toegestemd onder het Ankara-protocol inzake de uitbreiding van de tolunie, die zich moet gaan uitstrekken tot alle Europese lidstaten. Hieronder valt de Republiek Cyprus, die Turkije belachelijk genoeg wettelijk weigert te erkennen, hoewel Cyprus een volwaardige lidstaat van de Europese Unie is.</p>
      <p sl="en">Als de directe handel vanuit het noorden wordt hervat, moet de Groene Lijn ook zorgvuldig onder toezicht gehouden worden, met betrekking tot potentiële stijgingen in illegale immigratie en mensenhandel, met name van vrouwen vanuit Oost-Europa. Bovendien moet de zogenoemde Republiek Noord-Cyprus niet blijven dienen als een toevluchtsoord voor ontsnapte criminelen, onder wie vooraanstaande Britse voortvluchtigen zoals de heer Asil Nadir.</p>
    </intervention>
    <intervention id="4-162" speaker_id="1237" name="Mechtild Rothe" is_mep="True" mode="spoken">
      <p sl="de">Mijnheer de Voorzitter, geachte collega’s, mijnheer de commissaris, een stad die met prikkeldraad van de buitenwereld is afgesloten. Een spookstad als Varosha kunnen we in Europa niet dulden! Al 32 jaar staat de ooit door ongeveer 30 000 mensen bewoonde stad leeg. Vanuit de verte kunnen de mensen hun huizen achter een hek zien staan en hun wil om terug te keren is ongebroken. Volgens mij hebben ze daar ook het recht toe.</p>
      <p sl="de">Mijnheer de commissaris, ik weet dat wij hier in het Parlement en u in de Commissie het Cyprus-probleem niet op eigen houtje kunnen oplossen. Als het Europees Parlement of de Commissie zijn zin had gekregen, lag er inmiddels een oplossing op basis van het plan-Annan. Maar ook al heeft de meerderheid van afwijzende Grieks-Cypriotische stemmen ons teleurgesteld, we hebben die wel te respecteren en ik zeg onomwonden dat we dat ook gedaan hebben. Dat neemt niet weg dat we wel op een spoedige oplossing hopen.</p>
      <p sl="de">Een teruggave van Varosha aan de oorspronkelijke bewoners, een bi-communaal stadsbestuur en een samenleven van beide bevolkingsgroepen in Famagusta zijn geschikte maatregelen om echt vertrouwen te wekken en andere gunstige ontwikkelingen op gang te brengen.</p>
      <p sl="de">Mijnheer de commissaris, u hebt erop gewezen dat het Finse Raadsvoorzitterschap zich momenteel inspant om de al meer dan twee jaar geleden toegezegde directe handel tussen de EU en Noord-Cyprus mogelijk te maken. Op dit punt moeten we ons woord aan de Turks-Cyprioten gestand doen.</p>
      <p sl="de">Maar de openstelling van Varosha, zoals voorgesteld door de rekwestranten, kan uitkomst bieden aan mensen die al 32 jaar op hun terugkeer wachten en tegelijk een hernieuwd samenleven mogelijk maken, dat de weg effent voor een definitieve oplossing. Ik hoop daarom dat het Finse Voorzitterschap zijn voorstel nog eens overdenkt.</p>
    </intervention>
    <intervention id="4-163" speaker_id="28331" name="Jaromír Kohlíček" is_mep="True" mode="spoken">
      <p sl="cs">Dames en heren, Cyprus is al lange tijd verdeeld in drie stukken. Drie procent van het grondgebied bestaat uit Britse legerbases. Niemand van de lokale bevolking weet wat daar gebeurt, maar het zijn duidelijk plekken waar een aantal buitenlanders een goed salaris verdient.</p>
      <p sl="cs">De Raad Algemene Zaken vraagt de Commissie om rechtstreekse handel met de Turkse gemeenschap op Cyprus te steunen in verband met de openstelling van Famagusta – Varosha in het Turks -, dat op dit moment is afgegrendeld. Gezien het feit dat het Parlement heeft gedebatteerd over het vrijgeven van geld voor de ontwikkeling en vernieuwing van de infrastructuur van het noordelijke deel van Cyprus, is mijn vraag wanneer, als Famagusta tot het noordelijke deel van het eiland behoort, de reconstructiewerkzaamheden met behulp van bovengenoemde middelen van start zullen gaan en wanneer ze voor de plaatselijke bevolking toegankelijk zullen worden. Als de infrastructurele werken echter bij het zuidelijke deel horen, wanneer zullen ze dan worden geopend, zodat de plaatselijke bewoners kunnen beginnen met de wederopbouw van de stad?</p>
      <p sl="cs">Of is er misschien nog een derde weg vooruit, mijnheer de commissaris? Moeten de Britse eenheden die op het eiland gelegerd zijn het probleem soms oplossen?</p>
    </intervention>
    <intervention id="4-164" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, deze heerlijke stad Straatsburg, waar het Europees Parlement zijn enige zetel heeft en hopelijk ook in de toekomst zal hebben, werd na de Tweede Wereldoorlog door de Engelse Labour-politicus Ernest Bevin voorgesteld als hoofdstad van de Europese eenwording. Bevin zei indertijd: ‘Er is haast geen andere stad die zo onder de menselijke domheid geleden heeft als Straatsburg. Daarom is het de ideale plek om de menselijke domheid te overwinnen.’</p>
      <p sl="de">Ik zou willen dat we binnenkort ook zoiets over Famagusta konden zeggen. Famagusta staat symbool voor een wrede en zinloze verdrijving, in strijd met het volkenrecht en de mensenrechten. Een eenvoudige daad van goede wil zou het zonder noemenswaardig probleem in een symbool voor de overwinning op nationalisme en verdrijving kunnen veranderen, met een uitstraling tot ver buiten Cyprus.</p>
      <p sl="de">Ik herinner mij een verblijf in Noord-Cyprus, toen ik een chauffeur had, een Turks-Cyprioot die goed Grieks sprak. Die zei tegen mij: “Ik voel diepe sympathie voor mijn Griekssprekende medeburgers van Cyprus. Ons probleem zijn niet de Grieks-Cyprioten, maar het Turkse leger en de landverhuizers die men zonder aanleiding naar dit eiland gebracht heeft.” Dat zijn de mensen die er belang bij hebben dat deze twistappel behouden blijft. Daar zouden we ons tegen moeten keren. We moeten ervoor zorgen dat beide bevolkingsgroepen zich met elkaar verzoenen en de vluchtelingen kunnen terugkeren naar Famagusta, de stad van hun voorouders. Dat zou het hele Middellandse-Zeegebied, Europa en de hele wereld het signaal geven dat mensen die tot verschillende volkeren behoren op basis van het recht vreedzaam samen kunnen leven.</p>
      <p sl="de">Cyprus zou wat dat betreft een voorbeeld voor vele, vele andere crisishaarden kunnen zijn. Daarom bedank ik de initiatiefnemers voor deze petitie voor het feit dat ze dit thema aangesneden hebben. We zijn hun solidariteit verschuldigd en moeten hen helpen om eindelijk hun recht te halen en Famagusta weer tot een bloeiende handelsstad en een cultureel centrum te maken, wat het in zijn trotse en roemrijke geschiedenis altijd geweest is en hopelijk in de toekomst weer zal zijn!</p>
      <a text="(Applaus)"/>
    </intervention>
    <intervention id="4-165" speaker_id="28580" name="Panagiotis Beglitis" is_mep="True" mode="spoken">
      <p sl="el">Mijnheer de Voorzitter, mijnheer de commissaris, geachte collega’s, 32 jaar na de militaire invasie en het begin van de nog steeds voordurende bezetting, zijn de foto’s die ons bereiken vanuit het omheinde, uitsluitend door het Turkse leger gecontroleerde gebied Varosha een onweerlegbare getuigenis van de Cyprische tragedie, van de schending van het internationale en Europese recht en de vernietiging van elk spoor van Europese democratische beschaving.</p>
      <p sl="el">Het verzoek van de Grieks-Cyprische burgers – die net als hun Turks-Cyprische medeburgers vluchtelingen zijn in hun eigen vaderland – om naar hun huizen en bezittingen terug te mogen keren, is een elementair verzoek om eerbiediging van de humanitaire beginselen. Tegelijkertijd is dit, mijnheer de Voorzitter, de uiting van een energiek initiatief tot herstel van een klimaat van vertrouwen, veiligheid en verzoening tussen beide gemeenschappen. Dit initiatief overstijgt de harde werkelijkheid van de tweedeling en is een bijdrage aan de inspanningen tot gemeenschappelijke ontwikkeling en samenleving en tot overbrugging van de psychologische kloof tussen beide partijen.</p>
      <p sl="el">Als de Europese Unie consequent en vastberaden ijvert voor vertrouwenwekkende maatregelen – en dat kan zij, mijnheer de commissaris –, dan kunnen de noodzakelijke voorwaarden worden gecreëerd voor de hervatting van een oprechte dialoog, met als doel een levensvatbare en werkbare oplossing van de kwestie-Cyprus te bewerkstelligen. Deze oplossing is niet alleen een zaak voor de leiders en niet alleen afhankelijk van hun politieke wil. Zij houdt ook nauw verband met de samenleving en met het gevoel van rechtvaardigheid, dat moet worden geconsolideerd.</p>
      <p sl="el">De geschiedenis van de kwestie-Cyprus wordt, geachte afgevaardigden, gekenmerkt door een groot aantal gemiste kansen op politiek vlak. Laten wij voorkomen dat ook de kansen verloren gaan die in de samenleving bestaan voor een vreedzame hereniging van het eiland ten bate van alle burgers, Grieks-Cyprioten en Turks-Cyprioten.</p>
    </intervention>
    <intervention id="4-166" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mijnheer de Voorzitter, wat de feiten in deze zaak betreft, is er al heel wat gezegd over de status van Famagusta. Ik wil graag drie punten onder de aandacht brengen. Ten eerste hebben de inwoners recht op hun eigendom, ze hebben het recht om terug te keren naar het afgesloten gebied. Ten tweede kan het probleem Famagusta vergeleken worden met schizofrenie of met de een of andere vorm van kanker waaraan het organisme van de Europese Unie lijdt. Als we niet in staat zijn om voor deze kwestie een oplossing te vinden, betwijfel ik ten zeerste of we er ooit in zullen slagen om de toetreding van Turkije tot de Europese Unie tot een goed einde te brengen. Tot slot, mijnheer de Voorzitter, zullen uzelf, alle Europese instellingen en de hele Europese democratie er vroeg of laat van verdacht en beschuldigd worden geen zorg te hebben gedragen voor het culturele erfgoed waarmee we allemaal zijn opgegroeid. Famagusta is een uitstekend voorbeeld van dit culturele erfgoed. We mogen dus in geen geval toelaten dat alles daar gewoon instort, wat overigens nu reeds gebeurt. Ik ben van mening dat we onze strategie moeten wijzigen. We hebben hier immers te maken met een bezettingsmacht. De huidige strategie heeft tot dusver niet het gewenste resultaat opgeleverd en daaraan hebben wij allemaal schuld. Dat geldt dus ook voor u, mijnheer de Voorzitter.</p>
    </intervention>
    <intervention id="4-167" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . – Mijnheer de Voorzitter, vele sprekers hebben gezegd dat de verdeling van Cyprus tragisch is. Daar sluit ik me volledig bij aan. De hereniging zou op zijn laatst gisteren moeten hebben plaatsgevonden.</p>
      <p sl="en">De Europese Unie steunt consequent deze inspanningen en heeft door de Commissie actief betrokken te laten zijn bij al deze inspanningen geprobeerd haar steentje bij te dragen. Door de betrokkenheid in de afgelopen jaren van alle voorzitterschappen bij deze inspanningen heeft de Europese Unie een enorme hoeveelheid energie en moeite geïnvesteerd in het oplossen van het dilemma-Cyprus.</p>
      <p sl="en">Vandaag de dag is de Finse formule waarschijnlijk de laatste kans die we de komende jaren zullen hebben om de bestaande impasse te doorbreken. Daarom moet die uiterst serieus worden genomen. Afgaand op de Ministerraad van de ministers van buitenlandse zaken van afgelopen maandag steunen de Europese lidstaten inderdaad de Finse inspanningen. Ook de Commissie sluit zich hierbij aan, met zowel de politieke middelen als de juridische en andere essentiële expertise om oplossingen te vergemakkelijken.</p>
      <p sl="en">Kortom, iedereen moet deze gelegenheid aangrijpen en zo een echte situatie met alleen maar winnaars scheppen voor iedereen, onder wie de vluchtelingen van Varosha.</p>
    </intervention>
    <intervention id="4-168" speaker_id="23705" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem22" title="12. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem23" title="12.1. Ethiopië">
    <intervention id="4-171" speaker_id="23705" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Ethiopië.</p>
    </intervention>
    <intervention id="4-172" speaker_id="23788" name="Adam Jerzy Bielan" is_mep="True" mode="spoken">
      <p sl="pl">auteur . – Mijnheer de Voorzitter, de berichten over de voortdurende aanhoudingen, de vernedering en de intimidatie van studenten en politici van oppositiepartijen in Ethiopië hebben grote verontwaardiging opgeroepen. De Europese Unie zou dergelijke praktijken ten stelligste moeten veroordelen. Onlangs zijn in Ethiopië twee ambtenaren van de Europese Commissie aangehouden en het land uitgezet op beschuldiging van steun aan Yalemzewd Bekele, een juriste en vrouwenrechtenactiviste die in Addis Abeba voor de Europese Commissie werkt. Dit voorval onderstreept nog maar eens de ernst van de situatie. We mogen evenmin uit het oog verliezen dat er nog steeds 111 personen opgesloten zitten sinds de massale arrestaties van aanhangers van de oppositiepartijen tijdens de betogingen van juni en november 2005.</p>
      <p sl="pl">Ik wil de Commissie en de Raad oproepen om al hun krachten in te spannen om in Ethiopië een brede dialoog tot stand te brengen die tot doel heeft een akkoord te bereiken over een definitieve oplossing voor de huidige politieke crisis. Aan dat debat moeten zowel politieke partijen als organisaties uit het maatschappelijk middenveld en de overheid deelnemen. We moeten alles in het werk stellen om ervoor te zorgen dat duurzame beginselen als de eerbiediging van de mensenrechten en de rechtsstaat in dit land opnieuw van kracht worden. Vooraleer deze doelstelling kan worden bereikt, moet de Ethiopische overheid de rest van de wereld laten zien dat ze bereid is de huidige crisis op te lossen. De onmiddellijke en onvoorwaardelijke vrijlating van alle politieke gevangenen zou een uitstekend voorbeeld zijn van een dergelijk gebaar van goede wil.</p>
    </intervention>
    <intervention id="4-173" speaker_id="23881" name="Marios Matsakis" is_mep="True" mode="spoken">
      <p sl="en">auteur . – Mijnheer de Voorzitter, de kwestie rond mensenrechten in Ethiopië is in dit Parlement het onderwerp geweest van talrijke eerdere ontwerpresoluties. Helaas lijkt het erop dat onze adviserende wijze woorden en krachtige veroordeling tegen dovemansoren gezegd zijn waar het de regering van Ethiopië betreft. Maar wie kan haar het feit kwalijk nemen dat ze zich op een dergelijke arbitraire en totaal onaanvaardbare manier opstelt jegens dit Parlement wanneer de Commissie, om redenen die zijzelf het beste kent, eerste minister Meles Zenawi uitnodigde om te spreken op de Europese Ontwikkelingsdagen die specifiek over bestuurskwesties gaan? Dat heeft onvermijdelijk een verkeerd signaal afgegeven met betrekking tot het beleid van de Europese Unie inzake respect voor de mensenrechten, de democratische beginselen, de rechtsstaat en goed bestuur. Misschien kan de commissaris zo vriendelijk zijn ons vandaag uit te leggen wat de logica achter die uitnodiging was.</p>
      <p sl="en">We begrijpen allen de problemen waar Ethiopië voor stond in zijn woelige postkoloniale geschiedenis en beseffen dat de voormalige kolonisators daar tot op zekere hoogte duidelijk en direct verantwoordelijk voor zijn. We willen allen het volk van Ethiopië helpen een acceptabele levensstandaard te bereiken, vrij van het leed van onderlinge strijd en regionale conflicten. Het bewind in Addis Abeba moet echter goed en onmiskenbaar begrijpen dat de zo gewilde politieke stabiliteit niet bereikt zal worden door middel van voortdurende arrestaties, aanvallen, willekeurige detentie, vernedering en intimidatie van politici uit de oppositie, activisten uit het maatschappelijk middenveld, studenten en andere gewone burgers. Integendeel, dergelijke acties leiden onherroepelijk tot een verslechtering van de toch al broze politieke situatie in Ethiopië, en de gevreesde verdere verslechtering van de situatie zal een vaststaand feit zijn in plaats van een mogelijkheid.</p>
      <p sl="en">Ik dring er bij collega’s op aan om deze ontwerpresolutie te steunen, en wacht met belangstelling op de reactie van de commissaris op de kwestie rond het uitnodigen van de heer Meles Zenawi.</p>
    </intervention>
    <intervention id="4-174" speaker_id="28306" name="Ana Maria Gomes" is_mep="True" mode="spoken">
      <p sl="pt">auteur. – De onderdrukking van jongeren, van de Omoren, van de Amharen en andere etnische groepen in Ethiopië; de gevangenhouding en showprocessen van oppositieleiders, vakbondsleiders, journalisten, docenten, activisten voor mensenrechten en ontwikkeling, en talloze andere Ethiopiërs die zich voor vrijheid en democratie inzetten; het manipuleren, door de regering van Meles Zenawi, van de conclusies van de onderzoekscommissie aangaande de moord op 193 mensen na protesten over verkiezingsfraude in november 2005, en de vervolging van al die rechters van deze commissie die zich tegen deze manipulatie hebben verzet – als gevolg waarvan ze gedwongen zijn geweest het land te ontvluchten – ; de gevangenhouding van advocate Yalemzewd Bekele, die werkzaamheden verrichte voor de delegatie van de Europese Unie; en de ongerechtvaardigde (en met de Conventie van Wenen strijdige) uitzetting van Europese diplomaten – het zijn allemaal omstandigheden die aantonen hoe antidemocratisch en totalitair het regime van Meles Zenawi is, en ook hoe dit regime voortdurend zwakker en wanhopiger wordt.</p>
      <p sl="pt">De in de Raad vertegenwoordigde lidstaten en de Commissie hadden na de conclusies van de EU-verkiezingswaarnemingscommissie moeten samenwerken om iets te ondernemen tegen het regime van Meles Zenawi. Zoals Teshale Aberra, een van de rechters die zich genoodzaakt heeft gezien het land te ontvluchten, opmerkte, is de regering van Meles Zenawi net zo slecht – of zelfs slechter – dan die van Mengistu.</p>
      <p sl="pt">Ethiopië ontvangt financiële steun van de Europese Unie en daarom moet de Europese Unie de onmiddellijke vrijlating eisen van alle politieke gevangenen. Ze moet verder eisen dat er een internationaal onderzoek wordt ingesteld naar de bloedbaden van 2005 en dat de verantwoordelijken voor deze misdaden voor de rechter worden gebracht. De EU dient de eisen van dit Parlement in te willigen en de bepalingen zoals die in artikel 96 van de Overeenkomst van Cotonou – waarvan Ethiopië medeondertekenaar is – zijn opgenomen te activeren.</p>
      <p sl="pt">Het gaat dan onder andere om het bevriezen van de in Europa ondergebrachte activa van Meles Zenawi en andere leden van zijn regering. Ze mogen geen visa krijgen om Europa binnen te komen. Deze maatregelen moeten zodanig worden vormgegeven dat ze de belangrijkste verantwoordelijken raken en niet het Ethiopische volk. Onze regeringen en de Commissie mogen hun tolerante houding ten aanzien van dit antidemocratische bewind dat de mensenrechten schendt niet langer rechtvaardigen met het excuus dat Ethiopië een bondgenoot is in de strijd tegen het terrorisme.</p>
      <p sl="pt">Wij in Europa en de Verenigde Staten moeten onszelf niets wijs maken. De interventie van Ethiopië in Somalië onder het mom van terrorismebestrijding heeft er alleen maar toe geleid dat de islamitische rechtbanken hun gezag hebben versterkt. En dat is niet alles. Het regime van Meles Zenawi heeft alle geloofwaardigheid verloren en ontvangt van de bevolking geen enkele steun, als gevolg waarvan Ethiopië, het op één na volkrijkste land van Afrika, uiterst kwetsbaar is gemaakt voor infiltratie door terroristen.</p>
    </intervention>
    <intervention id="4-175" speaker_id="2341" name="Michael Gahler" is_mep="True" mode="spoken">
      <p sl="de">auteur . – Mijnheer de Voorzitter, dames en heren, vorige maand had ik het voorrecht om samen met mijn collega Glenys Kinnock en twee Afrikaanse collega’s een delegatie te leiden die een bezoek heeft gebracht aan Ethiopië. We hebben daar gesprekken gevoerd met zowel de regering als de oppositie, alsmede met familieleden van gearresteerde dissidenten.</p>
      <p sl="de">We zijn zeer bezorgd over de situatie daar. We hebben vastgesteld dat vooral van de zijde van de regering geen enkele bereidheid bestaat om echte lessen te trekken uit enerzijds de verkiezingsuitslag en anderzijds de bevindingen van een onderzoekscommissie voor het parlement die de regering zelf heeft ingesteld.</p>
      <p sl="de">We hebben de minister-president met klem verzocht de bevindingen van de onderzoekscommissie als uitgangspunt te nemen voor een nationale dialoog. Hij liet zich daarover niet erg duidelijk uit, integendeel, we hebben moeten constateren dat de leden van deze commissie onder druk zijn gezet; enkelen van hen zijn zelfs naar het buitenland gevlucht. Als hun verslag al wordt gepubliceerd, zal dat wel in een opgeschoonde en gecensureerde versie gebeuren.</p>
      <p sl="de">We verheugen ons erover dat de voorzitter van de Commissie tijdens zijn bezoek zeer klare taal heeft gesproken tegen de minister-president. Helaas gaat de commissaris die belast is met ontwikkelingssamenwerking met zijn uitnodiging aan de heer Meles om naar Brussel te komen lijnrecht in tegen het standpunt van de Commissie.</p>
      <p sl="de">Volgens mij is het belangrijk dat we, nu we onszelf uitrusten met een nieuw instrument voor democratie en mensenrechten, ervoor zorgen dat dit een doeltreffend instrument wordt, waarmee we democratische politieke krachten kunnen ondersteunen. Een dergelijke formulering moet in de nieuwe verordening worden opgenomen, want hoe moeten we anders de oppositie ondersteunen met rechtsbijstand, hoe moeten we anders parlementsleden die net aan hun zittingsperiode zijn begonnen maar niet over middelen beschikken, helpen hun grondwettelijke rechten uit te oefenen? Daarom dring er ik niet alleen bij de Commissie, maar vooral ook bij de lidstaten op aan dat zij hun verzet tegen een dergelijke formulering opgeven ten behoeve van de verwezenlijking van een doeltreffend instrument voor democratie en mensenrechten.</p>
    </intervention>
    <intervention id="4-176" speaker_id="28508" name="Alyn Smith" is_mep="True" mode="spoken">
      <p sl="en">auteur . – Mijnheer de Voorzitter, in deze debatten benadrukken we regelmatig het belang van dialoog en openhartige discussie. In het geval Ethiopië zal die dialoog kritiek verlopen, zowel in de zin van het belang ervan als in de zin van het feit dat wij kritiek hebben op de huidige praktijken van de Ethiopische regering.</p>
      <p sl="en">De voortekenen zijn niet gunstig. In juni en november 2005 zijn 193 burgers om het leven gekomen bij rellen. Het verslag over dat onderzoek wordt niet gepubliceerd, is opgeschoond en onduidelijk. Sindsdien zijn een aantal Ethiopiërs gevangen gezet, en recentelijk werden twee functionarissen van de Europese Unie het land uitgezet. Dit alles is voor degenen die betrokken zijn bij dit debat niks nieuws, maar de zaken stapelen zich op en het ziet er niet goed uit voor Ethiopië.</p>
      <p sl="en">Dialoog zal zeker kritiek zijn en zoals de heer Matsakis zegt, betuigt lid 7 van deze resolutie spijt over het aangekondigde bezoek van eerste minister Zenawi aan Brussel om ons te komen vertellen over goed bestuur. Dit is een ironische gebeurtenis die grappig zou zijn als hij niet zo tragisch was. Maar laten we positief zijn. De commissaris zal ons vandaag hopelijk vertellen dat dit ons de gelegenheid biedt om met eerste minister Zenawi te spreken en hem openhartig over onze zorgen te vertellen. Ik hoop dat de commissaris zal bevestigen dat deze gelegenheid niet gemist zal worden als de heer Zenawi naar Brussel komt.</p>
      <p sl="en">Ethiopië speelt een belangrijke rol binnen de Afrikaanse Unie alsook in ontwikkeling. We zouden veel beter met elkaar kunnen samenwerken. Maar zoals mijn collega’s al hebben gezegd, moet die samenwerking niet als vanzelfsprekend worden beschouwd, en moet zij gebaseerd worden op gemeenschappelijke principes en, en dit is belangrijk, op loyaliteit daaraan.</p>
      <p sl="en">Als we niet aan onze principes vasthouden, kunnen we moeilijk van anderen verwachten dat zij dat wel doen, dus ik hoop dat we een eerlijke en open bespreking kunnen voeren met de eerste minister als hij naar Brussel komt.</p>
    </intervention>
    <intervention id="4-177" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, de uitslag van de parlementsverkiezingen van 15 mei 2005 heeft geleid tot de terugkeer van een repressief politiek klimaat in Ethiopië, en dat is ook de reden waarom we in dit Parlement opnieuw over het thema Ethiopië debatteren.</p>
      <p sl="de">De manipulatie van de verkiezingen en de repressieve reactie op de onlusten onder de bevolking is ten koste gegaan van het aanzien van de regering in eigen land en in het buitenland en heeft Ethiopië gedestabiliseerd. Alleen door een nieuw begin te maken met het democratiseringsproces en daarbij de oppositiepartijen te betrekken, kan men hieraan een halt toeroepen. Het Ethiopische parlement heeft een jaar geleden een commissie in het leven geroepen om onderzoek te doen naar de moorden van juni en november 2005. We roepen de Ethiopische regering op het eindverslag van die onderzoekscommissie onverwijld, ongewijzigd en in zijn geheel openbaar te maken. De bevindingen moeten aan de desbetreffende rechterlijke instanties worden voorgelegd en als basis dienen voor een eerlijke gerechtelijke procedure.</p>
      <p sl="de">Voorts roepen we de Ethiopische regering op alle politieke gevangenen onmiddellijk en onvoorwaardelijk vrij te laten.</p>
    </intervention>
    <intervention id="4-178" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, we zijn ons er terdege van bewust dat alle landen en samenlevingen op de wereld recht hebben op vrijheid en onafhankelijkheid. Ik zou de aandacht willen vestigen op het feit dat we het vandaag hebben over een zeer bijzonder land, waarvan de geschiedenis verder teruggaat dan die van een groot aantal of zelfs het merendeel van de Europese landen, een land dat beweert af te stammen van koning David en van de koningin van Sheba uit het Oude Testament.</p>
      <p sl="pl">Dit land, dat ook veel eerder dan een groot aantal of zelfs het merendeel van de Europese landen het christendom heeft aangenomen, is enig in zijn soort op het Afrikaanse continent. Het is er gedurende zijn hele geschiedenis in geslaagd om zijn soevereiniteit te behouden, met uitzondering van een korte periode in de jaren dertig van de vorige eeuw, toen het door een Europees land werd verslagen. Maar ook toen kon Ethiopië zijn juridische onafhankelijkheid staande houden. Zelfs tijdens deze invasie, die een poging was om het land te onderwerpen en er een kolonie van te maken, vertegenwoordigde keizer Haile Selassie, de eerbiedwaardige vorst die zowel in Ethiopië als in de rest van de wereld op handen werd gedragen, verder zijn land terwijl hij in het buitenland in ballingschap verbleef.</p>
      <p sl="pl">In de jaren zeventig van de vorige eeuw is Ethiopië het slachtoffer geworden van een communistische samenzwering tussen Cuba en het Kremlin. Sindsdien is het land er niet in geslaagd naar een normale situatie terug te keren. Ik wil niet herhalen wat reeds is gezegd over het huidige lijden van de Ethiopische bevolking, maar ben er wel van overtuigd dat het onze plicht is om dit land en zijn burgers bij te staan.</p>
    </intervention>
    <intervention id="4-179" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, mijnheer de Commissaris, de Europese Commissie is helaas te werk gegaan als een olifant door een porseleinkast door de Ethiopische premier op de Europese Ontwikkelingdagen uit te nodigen. Dit evenement, waarop de eerste minister van Ethiopië als gast aanwezig is, begon op dezelfde dag als de vergadering van het Europees Parlement en loopt morgen af. De Ethiopische premier heeft er zelfs een toespraak gehouden. De Europese Commissie verkiest blijkbaar geen gehoor te geven aan de verontrustende signalen over vervolgingen die we uit Ethiopië krijgen.</p>
      <p sl="pl">De Europese Unie kan echter niet langer doen alsof we hier te maken hebben met een normaal land. Integendeel. We hebben te maken met een land dat een politieke gevangenis is voor tal van journalisten, vakbondsleden en mensenrechtenactivisten. We weten zelfs niet hoe groot die gevangenis eigenlijk is, aangezien de Ethiopische regering systematisch weigert bekend te maken hoeveel politieke gevangenen er opgesloten zitten of hoeveel mensen er zijn aangehouden.</p>
      <p sl="pl">Een tijdje geleden zijn ook leden van een andere beroepsgroep, leerkrachten, aangehouden. Het spreekt voor zich dat de houding van de Europese Commissie en de Raad tegenover Ethiopië afhankelijk moet zijn van de vraag of Ethiopië de mensenrechten respecteert en, bovenal, of het land ermee instemt om de politieke gevangenen vrij te laten. We moeten echter ook duidelijk te kennen geven dat dit probleem niet enkel de Europese Unie aanbelangt. De Afrikaanse Unie moet eveneens maatregelen nemen. Ik wens bijgevolg te benadrukken dat beide organisaties deze kwestie moeten aanpakken.</p>
    </intervention>
    <intervention id="4-180" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . – Mijnheer de Voorzitter, na de verkiezingscrisis in 2005 heeft de Commissie zich ingespannen, in nauwe samenwerking met de lidstaten van de Europese Unie en de internationale gemeenschap, om de spanningen te bezweren en ze heeft de regering van Ethiopië opgeroepen om het vertrouwen in het democratische proces te herstellen door de vrijlating van politieke gevangen. De Europese Unie heeft, in overeenstemming met de internationale donorgemeenschap, prioriteit gegeven aan het behoud van een open en gestructureerde dialoog met de Ethiopische regering als de meest geschikte manier om verbetering te brengen in de situatie.</p>
      <p sl="en">Na een bezoek aan belangrijke politieke gevangenen kreeg commissaris Michel tijdens een dialoog in februari van eerste minister Meles Zenawi de toezegging dat ze een kort en eerlijk proces zouden krijgen. Voorzitter Barroso ontmoette eerste minister Meles Zenawi afgelopen oktober in Addis Abeba om de zorgen van de Commissie over het proces en de gevangenen kenbaar te maken. Voorzitter Barroso bracht naar voren dat hij verwachtte dat het proces snel, eerlijk en transparant zou zijn. Ook benadrukte hij dat hij een proces niet beschouwde als een passende reactie op de politieke geschillen van Ethiopië. Hij stelde in plaats daarvan verzoening en dialoog voor als de enige manier om vertrouwen op te bouwen.</p>
      <p sl="en">Toen twee leden van de delegatie van de Commissie werden gearresteerd en Ethiopië uitgezet werden en een plaatselijke werknemer van de delegatie werd gearresteerd, maakten voorzitter Barroso, commissaris Michel en de Europese lidstaten onmiddellijk hun grote zorgen kenbaar met betrekking tot deze gebeurtenissen, die duidelijk een schending inhielden van het Verdrag van Wenen. De Commissie sprak de beschuldiging aan het adres van de delegatie van de Commissie en haar personeel krachtig tegen. Het hoofdbureau van de Commissie sprak zijn steun en solidariteit uit met het personeel van de delegatie en we waren vergenoegd dat deze directe en krachtige reactie resulteerde in de vrijlating op borgtocht van de gearresteerde plaatselijke agent.</p>
      <p sl="en">Men heeft zich afgevraagd of het wel zo verstandig was eerste minister Zenawi uit te nodigen op de Europese Ontwikkelingsdagen. De Commissie is van mening dat de dialoog en verdere inspanningen moeten worden voortgezet om de zorgen van de Europese Commissie over te brengen aan de regering van Ethiopië en toezeggingen te verkrijgen met betrekking tot democratische hervormingen en goed bestuur. De besprekingen en debatten die gepland staan voor de Europese Ontwikkelingsdagen bieden de gelegenheid om deze boodschappen direct over te brengen en onze grote zorgen kenbaar te maken.</p>
    </intervention>
    <intervention id="4-181" speaker_id="23705" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem24" title="12.2. Bangladesh">
    <intervention id="4-183" speaker_id="23705" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Bangladesh.</p>
    </intervention>
    <intervention id="4-184" speaker_id="28331" name="Jaromír Kohlíček" is_mep="True" mode="spoken">
      <p sl="cs">auteur . – Dames en heren, Bangladesh is een van ’s werelds meest overbevolkte en armste landen. In de jaren veertig van de vorige eeuw was Bangladesh onderverdeeld in twee gebieden, op basis van religie, maar dat bracht geen rust in de toen al gecompliceerde situatie. De onafhankelijkheidsoorlog met Pakistan die volgde, verergerde de extreme armoede alleen maar, en niet alleen in de provincies.</p>
      <p sl="cs">In de grondwet van het land is een speciaal mechanisme opgenomen waarmee de macht tijdens de voorbereidingen van verkiezingen in handen wordt gegeven van de zittende regering. Het is over de hele wereld bekend dat microkredieten en doorslaand succes zijn. Minder bekend is dat dit succes, in een overwegend islamitisch land, te danken is aan de inzet van vrouwen. Zoals in elk overbevolkt en extreem arm land zijn er enorme problemen met een inadequate infrastructuur en met religieuze en etnische intolerantie. Ik denk dat deze problemen kunnen worden verminderd en dat de seculiere traditie kan winnen.</p>
      <p sl="cs">Een moeilijk probleem bij alle verkiezingen, en niet alleen in ontwikkelingslanden, is de vraag wie er mogen stemmen. In Bangladesh wordt het probleem nog vergroot door het feit dat een deel van de bevolking analfabeet is. Het tweede belangrijke punt, na feitelijk correcte kiesregisters, is dat kandidaten de kans moeten krijgen om hun manifesten te presenteren. Het wekt geen verwondering dat dit in de voorgestelde tekst ook wordt opgemerkt. Ik wil op dit punt benadrukken dat ik niet van mening ben dat de erkenning of accreditatie van journalisten door een land als maatstaf voor democratisering kan dienen. In ieder geval is persvrijheid nauw verbonden met de democratische wedijver tussen ideeën en manifesten. Daar mag onder geen enkele omstandigheid aan getornd worden in de aanloop naar verkiezingen. Op dezelfde wijze is het de verantwoordelijkheid van regeringen om terroristische groepen uit te schakelen.</p>
      <p sl="cs">Een ingewikkelder probleem is hoe het woord terrorist moet worden gedefinieerd en hoe het terrorisme in een democratische samenleving moet worden bestreden. Tijdens de vorige bijeenkomst van de groep voor samenwerking met de Zuidoost-Aziatische landen, die ik de eer had te mogen voorzitten, was de visie van de deelnemers dat er echte democratische verkiezingen kunnen plaatsvinden in Bangladesh.</p>
      <p sl="cs">De opmerkingen die in de ontwerpresolutie zijn vervat, kwamen bovendrijven tijdens de bijeenkomst die ik heb voorgezeten, en ik denk dat het zenden van een waarnemingsmissie door het Europees Parlement een bijdrage zal leveren aan een democratische gang van zaken tijdens de verkiezingen.</p>
      <p sl="cs">De Confederale Fractie Europees Unitair Links/Noords Groen Links steunt de ontwerpresolutie die voor ons ligt. Ik ben van mening dat we het democratiseringsproces in Bangladesh moeten ondersteunen, en daarbij hoort dat we helpen om deze verkiezingen zo democratisch mogelijk te laten verlopen.</p>
    </intervention>
    <intervention id="4-185" speaker_id="4253" name="Frédérique Ries" is_mep="True" mode="spoken">
      <p sl="fr">auteur. – Mijnheer de Voorzitter, Bangladesh, een land dat democratie, eerbiediging van de mensenrechten, onafhankelijkheid van de rechtspraak en persvrijheid van oudsher hoog in het vaandel draagt, valt nu ten prooi aan een gewelddadig islamitisch fundamentalisme. Het laatste rapport van Verslaggevers zonder Grenzen maakt melding van honderden gevallen waarin de persvrijheid aan banden is gelegd. Alleen dit jaar al zijn drie journalisten gedood, ten minste 95 anderen gemolesteerd, en tientallen, zoniet honderden correspondenten zijn het land ontvlucht na te zijn geïntimideerd wegens artikelen die als “niet-islamitisch” worden beschouwd.</p>
      <p sl="fr">Ik zou graag willen dat het Parlement in een spoeddebat zijn oordeel zou geven over deze situatie omdat Salah Choudhury momenteel in Dhaka terechtstaat wegens laster. Deze journalist, directeur van Weekly Blitz, is een fervent voorstander van een gematigde islam en pleit voor openheid, de dialoog tussen de religies en de erkenning door zijn land van de staat Israël. Om deze redenen en uitsluitend om deze redenen, hangt hem de doodstraf boven het hoofd.</p>
      <p sl="fr">Wij verzoeken de Commissie toe te zien op het verloop van dit proces om ervoor te zorgen dat de rechten van de beklaagde en de internationale verdragen inzake de persvrijheid gerespecteerd worden.</p>
      <p sl="fr">En omdat ik nog enkele seconden spreektijd heb, wil ik mijn steun uitspreken voor de pogingen van de interim-regering om ervoor te zorgen dat de aanloop naar de verkiezingen eveneens voldoet aan de internationale democratische normen: samenstellen van een behoorlijk kiezersregister, een echt onafhankelijke kiescommissie en uiteraard, ik kom er wederom op terug, het evenwicht en de vrijheid van de media gedurende de verkiezingscampagne. We weten namelijk dat de particuliere televisiekanalen van het land nauwelijks kunnen afwijken van het regeringsstandpunt als ze hun licentie niet willen verliezen.</p>
      <p sl="fr">Twee terroristische bestuurders zijn gearresteerd in Bangladesh; de ontwapening van de islamitische milities die in de aanloop naar de verkiezingen proberen druk uit te oefenen op de kiezers moeten verder ontwapend worden. Wij verwachten van de regering dat ze ook op dit punt haar toezeggingen gestand doet.</p>
    </intervention>
    <intervention id="4-186" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">auteur . – Mijnheer de Voorzitter, Bangladesh is een zeer belangrijke partner voor de Europese Unie. Het is een land dat de laatste jaren een aanzienlijke economische groei heeft gekend. De beroemdste inwoner van het land is op dit moment Mohammad Junus, die dit jaar de Nobelprijs voor de vrede in ontvangst mocht nemen voor zijn bijdrage aan de strijd tegen armoede met behulp van een systeem van microkredieten.</p>
      <p sl="pl">Bangladesh heeft echter niet enkel met armoede te kampen, maar ook met corruptie en met de steeds vijandigere houding van aanhangers van de islam. De benoeming van de overgangsregering onder leiding van president Iajuddin Ahmed werd door de Bengalese samenleving heftig betwist. Uit verslagen van internationale waarnemers en van de Awami League blijkt dat de regering op onwettige wijze 13 miljoen namen heeft toegevoegd aan de kieslijsten voor de aanstaande verkiezingen. De overgangsregering zou zich garant moeten stellen voor vrije verkiezingen die aan de internationale normen voldoen. Er moet worden gegarandeerd dat de verkiezingscommissie op een autonome manier kan functioneren. Bovendien moet het kiesregister geloofwaardig zijn.</p>
      <p sl="pl">Het lijdt geen twijfel dat de basis voor politieke stabiliteit in het land te vinden is in een akkoord over een gemeenschappelijk economisch programma tussen de Bangladesh Nationalist Party, de Awami League en de overige partijen. Een dergelijk programma is onontbeerlijk om de levensomstandigheden van de Bengalese bevolking te verbeteren en hun burgervrijheden te bevorderen. Op basis van de voornaamste internationale overeenkomsten op het gebied van de rechten van de mens is de overgangsregering verplicht de strijd aan te binden met de wetteloosheid, evenals met de onrechtmatige executies en folteringen die doorgaans het werk zijn van de politie en de ordediensten.</p>
      <p sl="pl">Op dit moment ziet de situatie er als volgt uit: het afgelopen jaar zijn er drie journalisten vermoord en bijna honderd individuen werden het slachtoffer van intimidatie of fysiek geweld. Medewerkers van niet-gouvernementele organisaties hebben het steeds zwaarder te verduren. De religieuze minderheden, hindoes en christenen, verkeren voordurend in gevaar. Verkrachting en mensenhandel, in het bijzonder van vrouwen en kinderen, zijn schering en inslag. Het lijkt alsof de democratische traditie die het land in de loop der tijd heeft opgebouwd, nu volledig tenietgaat ten gevolge van het toenemende geweld van islamitische fundamentalisten.</p>
      <p sl="pl">De Raad en de Europese Commissie zouden de mensenrechtensituatie in Bangladesh nauwgezet moeten volgen. Voorts zouden ze over de eerbiediging van de vrijheid van meningsuiting en de persvrijheid moeten waken. Laat ons hopen dat de geplande waarnemingsmissie van de Europese Unie, die toezicht moet houden bij de naderende verkiezingen in Bangladesh in januari, er mee voor kan zorgen dat het verkiezingsproces op een democratische manier verloopt.</p>
    </intervention>
    <intervention id="4-187" speaker_id="1922" name="Thomas Mann" is_mep="True" mode="spoken">
      <p sl="de">auteur . – Mijnheer de Voorzitter, het begon allemaal twee weken geleden met een omstreden televisietoespraak van Khadela Zia, de scheidend minister-president van Bangladesh. Als gevolg daarvan kwam het in de hoofdstad Dhaka tot hevige gevechten. Drie mensen werden gedood, honderden raakten gewond.</p>
      <p sl="de">Het verwijt van de oppositie luidt dat Zia op sleutelposities in haar interim-regering sympathisanten heeft benoemd. Het hoofd van de kiescommissie zou partijdig zijn en in het kiesregister zouden 13 miljoen ongeldige namen voorkomen. Aan het begin van de week kwam het opnieuw tot geweldsuitbarstingen. Alle toegangswegen tot Dhaka over land en water waren geblokkeerd, journalisten werden aangevallen en raakten zwaar gewond. Twintigduizend veiligheidstroepen zetten bij rellen traangas en rubberkogels in: er waren zeventien doden en duizenden gewonden te betreuren.</p>
      <p sl="de">De aanvallen van islamisten op aanhangers van andere godsdiensten nemen toe. Namens de PPE-DE-Fractie veroordeel ik de bloedige gewelddaden, de voortdurende aanvallen op christenen, ahmadi’s en hindoes door islamistische extremisten, en de door mijn collega's reeds veroordeelde onderdrukking van de persvrijheid.</p>
      <p sl="de">De regerende Bangladesh Nationalist Party en de oppositie van de Awami League moeten nu voor eens en altijd hun persoonlijke vetes laten voor wat ze zijn en doelgerichte gesprekken gaan voeren. De verkiezingsdatum is vastgesteld en moet worden gehaald. Daarvoor moet de kiescommissie nu voorbereidingen treffen en met name voor een kloppend kiesregister zorgen.</p>
      <p sl="de">Er moet zo snel mogelijk een eind worden gemaakt aan de huidige situatie – die neerkomt op een burgeroorlog – en de islamisten moeten worden ontwapend. De burgers moeten hun stemrecht zonder angst voor represailles kunnen uitoefenen, zodat de democratie in het land een eerlijke kans houdt.</p>
      <p sl="de">Ik verheug mij over de bereidheid van de Europese Commissie om verkiezingswaarnemers naar Bangladesh te sturen en ook het Europees Parlement moet daartoe besluiten.</p>
    </intervention>
    <intervention id="4-188" speaker_id="1838" name="Gérard Onesta" is_mep="True" mode="spoken">
      <p sl="fr">auteur. – Mijnheer de Voorzitter, geachte Commissaris, enkele weken geleden heeft het Europees Parlement, in het kader van zijn interparlementaire delegatie voor betrekkingen met de landen in Zuid-Azië, talrijke vertegenwoordigers uit de burgermaatschappij van Bangladesh uitgenodigd voor een bezoek, en dat was buitengewoon interessant.</p>
      <p sl="fr">Het was heel interessant om de reactie te zien van de ambassadeur van Bangladesh, die net die dag was benoemd, de arme man, en die bij deze gelegenheid kennismaakte met het Parlement: hij heeft gezien welke ravage democratie en transparantie kunnen aanrichten wanneer ze toegepast worden! Wij hebben veel geleerd die dag, hetgeen erg nuttig was omdat de aanwezige vertegenwoordigers van uw Commissie aan het begin van de ochtend niet bepaald stonden te springen om ter plekke te gaan controleren wat er gebeurde. Na te hebben gehoord wat we allemaal hebben gehoord, konden ze niet anders dan erkennen, na afloop van de ontmoeting, dat ingrijpen noodzakelijk was, gezien de ernst van de situatie ter plaatse.</p>
      <p sl="fr">Ik zal niet terugkomen op wat mijn collega’s hebben gezegd over de armoede, de corruptie, het geweld en de martelpraktijken – praktijken waaraan niet alleen de eskaders van verschillende milities, maar ook de ordetroepen zich schuldig maken. De cijfers zijn vreselijk: in 2005 zijn 2297 gevallen van marteling door de ordetroepen geregistreerd. Ik noem de zaak van de journalist Salah Uddin Shoaib Choudhury, tegen wie de doodstraf is geëist enkel en alleen omdat hij zijn mening heeft geuit: dat is absoluut onaanvaardbaar! Commissaris, ik zou tevens een cijfer kunnen noemen dat afkomstig is van onze Commissie: uw eigen diensten schatten het aantal ongeldige namen dat aan de kieslijsten is toegevoegd op ruim 13 miljoen. Hoe kunnen we van verkiezingen praten als nu al duidelijk is dat de fraude zo grootschalig en zo georganiseerd zal zijn?</p>
      <p sl="fr">Daarom moet de Commissie, bovenop de goedkeuring die de overgrote meerderheid van ons naar ik hoop vandaag aan de ontwerpresolutie zal hechten, echt alles in het werk stellen om ter plaatse signalen af te geven opdat de regering snel de bakens verzet, om deze in overeenstemming te brengen met de democratische normen die enkele jaren geleden in dit land golden, en om daarmee een einde te maken aan het institutionele geweld dat helaas ontaardt in sociale onlusten.</p>
    </intervention>
    <intervention id="4-189" speaker_id="4521" name="Charles Tannock" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, het moet een absolute prioriteit voor de EU zijn om te waarborgen dat er volgend jaar vrije en eerlijke verkiezingen plaatsvinden in Bangladesh, een traditioneel seculier, democratisch land met 140 miljoen inwoners,.</p>
      <p sl="en">Sinds de oprichting in 1971 vormde Bangladesh in de islamitische wereld jarenlang de uitzondering op de regel, omdat het een onafhankelijke koers voer als vreedzame, democratische Bengaalse staat. Helaas is er sinds 2001 sprake van een islamisering van Bangladesh, door pogingen van islamisten om het vacuüm op te vullen dat werd achtergelaten door de strijdende seculiere groeperingen. Bij de NGO Task Force against Torture zijn meer dan 500 gevallen bekend van foltering en intimidatie door moslimfundamentalisten, die tevens aanhangers van de Communistische Partij hebben vermoord. Ook hindoes, Ahmadiyya-moslims, christenen, stammen van de Chittagong Hill Tracts en boeddhisten zijn het doelwit geweest.</p>
      <p sl="en">De sociale onrust leidde tot demonstraties en rellen toen de oppositionele Awami League de stemlijst en de onpartijdigheid van de kiescommissie in twijfel trok, en zelfs de integriteit van de oorspronkelijke kandidaat voor het premierschap van de overgangsregering ter discussie stelde.</p>
      <p sl="en">Volgens artikel 1 stoelt de samenwerkingsovereenkomst tussen de EU en Bangladesh uit 2000 op eerbied voor democratische beginselen. Schending van die beginselen kan leiden tot opschorting van de overeenkomst en daarmee van het belangrijke stelsel van algemene preferenties van de EU en de externe hulp van de EU, die 70 procent bedraagt van de totale externe steun die Bangladesh ontvangt</p>
      <p sl="en">De EU en alle grote donorlanden moeten de handen ineenslaan en in de periode voorafgaand aan de voor komende januari geplande parlementsverkiezingen blijven aandringen op hervormingen en volledige eerbiediging van de democratische beginselen, persvrijheid en mensenrechten voor alle burgers van Bangladesh. We moeten op korte termijn een aanzienlijk aantal politieke waarnemers van het Europees Parlement sturen. Deze verkiezingen zijn van cruciaal belang en het is uiterst belangrijk dat de EU zichtbaar aanwezig blijft tijdens de gehele zittingsperiode van de overgangsregering, omdat anders een gefrustreerde, machtbeluste generaal het misschien wel in zijn hoofd haalt een militaire coup te plegen.</p>
    </intervention>
    <intervention id="4-190" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, zoals alle aanwezigen wellicht weten, steken de volkeren die de delta van de Ganges en de Brahmaputra bewonen, hun bewondering voor de Afghaanse Taliban niet onder stoelen of banken. Bovendien willen ze hun land omvormen naar het voorbeeld van het Islamitisch Emiraat Afghanistan van Mullah Omar. Om hun doelstellingen te bereiken, nemen de heilige strijders gewetenloos hun toevlucht tot geweld.</p>
      <p sl="pl">Het is betreurenswaardig dat de Bengalese regering niet ernstig genoeg heeft gereageerd op de eerste waarschuwingen over de snelle ontwikkeling van deze terroristische groeperingen. Al snel werd immers duidelijk dat het helemaal niet ging om hersenspinsels van jaloerse oppositieleiders of sensatiebeluste journalisten. Velen van hen die geprobeerd hebben om de waarheid aan het licht te brengen, hebben dat met de dood moeten bekopen. Vele anderen zijn onder druk gezet om het land te verlaten.</p>
      <p sl="pl">Met het oog hierop vind ik het geruststellend dat er recentelijk twee individuen zijn aangehouden die ervan verdacht worden aan het hoofd te staan van terroristische organisaties. We mogen het hier echter niet bij laten. Als we de situatie in Bangladesh van naderbij beschouwen, stellen we vast dat het land al jarenlang niet voldoet aan de algemeen erkende Europese normen inzake mensenrechten, ondanks de drastische maatregelen die de regering heeft genomen om het extremistische geweld tegenover leden van religieuze minderheden te beteugelen. Angstaanjagende, verbijsterende praktijken behoren in dit land nog steeds tot de dagdagelijkse realiteit.</p>
      <p sl="pl">Het land wordt nog door tal van andere problemen getroffen. Derhalve steun ik ten volle het besluit van de Europese Commissie om een verkiezingswaarnemingsmissie naar Bangladesh te zenden en om het Europees Parlement te verzoeken dat eveneens te doen.</p>
    </intervention>
    <intervention id="4-191" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, als leden van het Europees Parlement beweren wij ons in te zetten voor de mensenrechten. Ik hoop daarom dat we een krachtig standpunt zullen innemen ten aanzien van de benarde situatie van de heer Choudhury.</p>
      <p sl="en">De heer Choudhury is een journalist die is aangeklaagd wegens opruiing, naar aanleiding van een aantal door hem gepubliceerde artikelen die in de ogen van de Bengalese autoriteiten pro-Israël waren en kritisch ten aanzien van het moslimfundamentalisme. Met zijn pleidooi voor gematigdheid en dialoog is ongetwijfeld ieder lid van dit Parlement het eens. Niets van wat hij heeft gezegd is ongegrond en in ieder modern democratisch land zouden zijn artikelen als objectieve, informatieve stukken worden beschouwd.</p>
      <p sl="en">In Bangladesh, waar de heer Choudhury vanwege zijn artikelen is aangeklaagd en waar hij mogelijk ter dood veroordeeld zal worden, is dat echter niet het geval. Hij is met de dood bedreigd, aangevallen, opgesloten, geslagen en gefolterd. De heer Choudhury wacht een oneerlijk proces en hij maakt weinig kans op rechtvaardigheid. De hoofdrechter heeft in openbare rechtszitting gezegd dat de heer Choudhury de gevoelens van de moslims heeft gekrenkt. Het is duidelijk dat de rechter hoopt op een doodvonnis.</p>
      <p sl="en">Als leden van het Europees Parlement mogen we niet lijdzaam toezien wanneer een onschuldige journalist een oneerlijk proces en waarschijnlijk de doodstraf boven het hoofd hangt. Het doet me deugd dat in de resolutie specifiek wordt verwezen naar zijn situatie, en ik ben ook blij met de steun voor vrije en eerlijke verkiezingen in Bangladesh.</p>
      <a text="(Applaus)"/>
    </intervention>
    <intervention id="4-192" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie deelt de bezorgdheid van het Parlement en is blij met dit debat over Bangladesh.</p>
      <p sl="en">Voor de breekbare democratie in dit dichtbevolkte land is een kritiek moment aangebroken. Bij de komende verkiezingen staat veel op het spel. Helaas bieden het institutionele kader en de vijandigheid tussen de twee belangrijkste politieke partijen weinig hoop op een vreedzaam en democratisch verloop van de verkiezingen.</p>
      <p sl="en">De afgelopen weken en maanden hebben de Commissie en de zeven lidstaten die in Dhaka vertegenwoordigd zijn, evenals de internationale gemeenschap in ruimere zin, intensieve contacten gehad met de leiders van de grootste partijen en de belanghebbenden bij de verkiezingen, en er bij allen op aangedrongen een akkoord te bereiken over een verkiezingskader waarin alle partijen vertrouwen hebben. Door de regionale trojka van de Europese Unie in februari, plaatselijke vertegenwoordigers van het EU-voorzitterschap, en tijdens meerdere bezoeken op hoog niveau van de Commissie en de lidstaten is steeds gewezen op de noodzaak van onpartijdig bestuur van het land door de overgangsregering in de aanloop naar de verkiezingen, een neutrale kiescommissie en een geloofwaardige stemlijst.</p>
      <p sl="en">Zoals u misschien weet, heeft commissaris Ferrero-Waldner de politieke beslissing genomen een verkiezingswaarnemingsmissie van de EU naar deze verkiezingen te sturen. De voorbereidingen van die verkiezingswaarnemingsmissie, met inbegrip van interne procedures binnen de instellingen in verband met het financieren van de missie, zijn nu gaande. In haar brief aan de president of Chief Advisor , vermeldt ze bovengenoemde kwesties als de voornaamste punten van zorg van de Europese Unie.</p>
      <p sl="en">De missie zou ongeveer zes weken voor de verkiezingsdag ter plaatse moeten zijn, en daarna nog twee à drie weken in het land blijven, om toe te zien op de periode na de verkiezingen, vooral – helaas – met het oog op eventueel geweld na de verkiezingen, met name tegen minderheden.</p>
      <p sl="en">Het veelvuldige geweld tegen journalisten baart ook de Commissie zorgen. Het feit dat Bangladesh in het laatste verslag van Verslaggevers zonder Grenzen een extreem gevaarlijke plaats voor journalisten genoemd wordt, zegt helaas genoeg. De Commissie heeft intimidatie en de grote mate van straffeloosheid ten aanzien van geweld tegen journalisten in dit land altijd consequent veroordeeld.</p>
    </intervention>
    <intervention id="4-193" speaker_id="23705" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt na afloop van de debatten plaats.</p>
    </intervention>
  </section>
  <section id="creitem25" title="12.3. Iran">
    <intervention id="4-195" speaker_id="23705" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Iran.</p>
    </intervention>
    <intervention id="4-196" speaker_id="28339" name="Daniel Strož" is_mep="True" mode="spoken">
      <p sl="cs">auteur. – Mijnheer de Voorzitter, commissaris, dames en heren, niemand kan er meer aan twijfelen dat het neoconservatieve beleid, waaronder de doctrine van het wereldwijd preventief ingrijpen, is mislukt. Het is mislukt in Irak, Palestina en Afghanistan, en ook met betrekking tot Iran.</p>
      <p sl="cs">De door de Amerikanen geleide ‘oorlog tegen het terrorisme’ heeft de macht en invloed van Iran in het Midden-Oosten vergroot, en zolang er geen stabiliteit in de regio is, zal de invloed van Iran blijven groeien, evenals zijn verzet tegen de druk van het Westen. Hoe meer het Westen Iran bovendien bedreigt, hoe sterker de radicale krachten in Iran zullen worden. Tegelijkertijd kunnen we niet voorbijgaan aan het feit dat het enige land in de regio dat duidelijk naar pluralisme streeft en belangrijke interne veranderingen heeft ondergaan, Iran is. Als er één land in de wereld is dat geen hulp van buiten nodig zou moeten hebben om van zijn extremisme af te komen, is dat Iran. Als er één regime is dat door het Westen niet moet worden gestimuleerd om aan kernwapens te komen, dan is het Iran. Dat is nu echter precies wat met name Groot-Brittannië en de Verenigde Staten met hun politiek doen, in plaats van te kiezen voor politieke onderhandelingen achter de schermen. Iran moet uiteraard nadrukkelijk aangeven dat het vastbesloten is om aan zijn internationale verplichtingen te voldoen.</p>
      <p sl="cs">Ik wil er echter nogmaals op wijzen dat het Parlement overal ter wereld de mensenrechten en het beginsel van non-discriminatie moet steunen. Ik zal nog één afsluitende opmerking maken: binnen de lidstaten zijn er zo veel problemen aan het ontstaan waaraan onvermijdelijk een mensenrechtendimensie is verbonden dat het debat hierover ook over deze landen moet gaan.</p>
    </intervention>
    <intervention id="4-197" speaker_id="4239" name="Christa Prets" is_mep="True" mode="spoken">
      <p sl="de">auteur . – Mijnheer de Voorzitter, mijnheer de commissaris, het is betreurenswaardig dat we steeds maar weer resoluties moeten opstellen over mensenrechtenschendingen in allerlei landen. In de afgelopen twee jaar zijn over Iran wel zes resoluties, verklaringen en verslagen van diverse instellingen en organisaties opgesteld.</p>
      <p sl="de">We moeten helaas constateren dat de situatie in Iran niet verbeterd, maar verslechterd is. De vrijheid van meningsuiting en de persvrijheid worden met voeten getreden, internet wordt gecensureerd, en onafhankelijke kranten worden gesloten. De Islamitische Republiek Iran zou het grootste aantal gedetineerde journalisten in het Midden-Oosten kennen en foltering is er aan de orde van de dag. In veel gesprekken in het kader van de interparlementaire delegatie is ons steeds weer verzekerd dat al deze berichten niet overeenkomen met de feiten. Helaas beweren de betrokkenen tegenover ons het tegendeel.</p>
      <p sl="de">De rechten van vrouwen worden niet geëerbiedigd. Men verhindert vrouwen bijvoorbeeld om openlijk Internationale Vrouwendag te vieren. Op 12 juni werd met geweld een einde gemaakt aan een demonstratie van vrouwen en mannen die zich verzetten tegen de wettelijke discriminatie van vrouwen.</p>
      <p sl="de">Het eerste bezoek van een delegatie van het Iraanse parlement, de Majlis, aan het Europees Parlement was een stap in de juiste richting als het gaat om het aanknopen van een dialoog met de afgevaardigden en de burgerbevolking. Het eerbiedigen van de mensenrechten en de menselijke waardigheid was een kernthema van dat debat. We kregen te horen dat alle beschuldigingen aan het adres van Iran ver bezijden de waarheid waren. We roepen de Iraanse volksvertegenwoordiging en de Iraanse regering op alles in het werk te stellen om dit te bewijzen door de daad bij het woord te voegen.</p>
      <p sl="de">De mensenrechtendialoog tussen de EU en Iran is eveneens vastgelopen en we moeten ervoor zorgen dat deze weer op gang komt. Mijnheer de commissaris, misschien kunt u ook nadenken over een radio- of televisiezender die het mogelijk maakt Europees beleid en Europese informatie in Iran uit te zenden, teneinde de bevolking daar te hulp te komen.</p>
    </intervention>
    <intervention id="4-198" speaker_id="4253" name="Frédérique Ries" is_mep="True" mode="spoken">
      <p sl="fr">auteur. – Mijnheer de Voorzitter, steeds maar weer herhalen dat de mensenrechtensituatie in Iran zorgwekkend is, is een eufemisme, zozeer minacht het theocratische regime in Teheran de fundamentele vrijheden en rechten.</p>
      <p sl="fr">Het is haast onmogelijk geen verband te leggen tussen de verkiezing in juni 2005 van de conservatieve en revisionistische president Mahmoud Ahmadinejad en de toenemende onderdrukking en vervolging, waarvan niet alleen de Arabische, Azerische en Koerdische minderheden en de religieuze minderheden – christenen, joden, baha’is en soefi’s – het slachtoffer zijn, maar ook homoseksuelen en vrouwen die niet tot een minderheid behoren maar nog altijd bloot staan aan vele vormen van discriminatie.</p>
      <p sl="fr">Als ik slechts twee punten uit onze resolutie zou mogen aanhalen, wijs ik er in de eerste plaats op dat Iran het wereldrecord in handen heeft van het grootste aantal executies van jongeren, kruimeldieven en homoseksuelen. Verder wijs ik erop dat de regering heeft verklaard dat het Centrum voor de verdediging van de mensenrechten, dat mede opgericht is door de winnares van de Nobelprijs voor de Vrede, mevrouw Shirin Obadi, onwettig is.</p>
      <p sl="fr">De Europese diplomatie moet zich roeren over zulke concrete gevallen als deze. Aangezien de Iraanse regering durft te beweren dat de doodstraf door steniging niet meer bestaat in het land, verzoek ik de Commissie tevens de zaak van de elf personen die zijn veroordeeld tot de dood door steniging op te nemen met Teheran, en ik heb hier de namen van de negen vrouwen en twee mannen die zijn veroordeeld. Teheran moet onmiddellijk met bewijzen komen en haar woorden omzetten in daden.</p>
    </intervention>
    <intervention id="4-199" speaker_id="2229" name="Bernd Posselt" is_mep="True" mode="spoken">
      <p sl="de">auteur . – Mijnheer de Voorzitter, het zal u wellicht verrassen, maar ik ben het op veel punten eens met de toespraak van collega Strož. Ik ben van mening dat we een zeer genuanceerd beeld van Iran moeten schetsen. Daarom hebben we ook een zeer omvangrijke en grondige resolutie opgesteld. Daaruit blijkt allereerst hoe veel zorgen ons de situatie in Iran baart, maar er blijkt tevens uit hoe serieus we dit land nemen en hoe veel belang we eraan hechten.</p>
      <p sl="de">Het is een van de oudste culturen ter wereld en is al duizenden jaren een wereldmacht; we moeten proberen dit land door middel van verstandig beleid en diplomatie stapsgewijs weer een plaats te geven in de internationale gemeenschap van landen die met elkaar samenwerken. Daarvoor moet er in Iran echter wel iets fundamenteels veranderen.</p>
      <p sl="de">Er is gesproken over de minderheden. In Iran, dat eigenlijk een multiculturele staat is – daarom is de term minderheden eigenlijk niet juist –, is het een eeuwenoude traditie dat de verschillende volkeren en bevolkingsgroepen in harmonie met elkaar samenleven. Ook de religieuze verdraagzaamheid was er groter dan in veel andere staten in de regio. Toch is het vandaag de dag zo dat minderheden zoals bijvoorbeeld de Azeri of ook de aanhangers van andere godsdiensten, niet op de laatste plaats ook andere stromingen binnen de islam, zoals bijvoorbeeld de soefi's, zwaar te lijden hebben onder de heersende islamitische staatsideologie.</p>
      <p sl="de">Anderzijds zien we in Iran echter ook de ontwikkeling dat steeds meer zelfbewuste vrouwen de politiek in gaan, dat een jonge generatie een volledig nieuwe weg inslaat en dat geeft zeer veel hoop voor de toekomst.</p>
      <p sl="de">Daarom moeten we deze veelvormige constructie bekijken zoals die werkelijk is, zonder het land te isoleren. We moeten contact zoeken met de verschillende gemeenschappen en bevolkingsgroepen, evenals met de verschillende generaties van dit volk, maar tegelijkertijd moeten we duidelijk maken dat we de politiestaat, de onderdrukking van de vrijheid van meningsuiting, de vervolging van grote groepen mensen vanwege hun geloof of overtuiging in geen geval aanvaarden. Vooral ook mogen we de verbale uitvallen van president Ahmadinejad naar Israël in geen geval accepteren. Onder zijn leiding hebben de omstandigheden in dit grootse land helaas een negatieve ontwikkeling doorgemaakt.</p>
      <p sl="de">Het is als Europeanen onze plicht om daartegen daadkrachtig op te treden. Daartoe moeten we samenwerken met de Verenigde Staten van Amerika en ik hoop dat deze samenwerking in het licht van de jongste politieke ontwikkelingen ook met betrekking tot deze kwestie beter zal verlopen.</p>
    </intervention>
    <intervention id="4-200" speaker_id="23788" name="Adam Jerzy Bielan" is_mep="True" mode="spoken">
      <p sl="pl">auteur . – Mijnheer de Voorzitter, ondanks de talrijke beloften van de Iraanse autoriteiten om de universele waarden te bevorderen, is de situatie aangaande de burgerrechten, de politieke vrijheden en de mensenrechten er in de loop van het voorbije jaar in dit land aanzienlijk op achteruitgegaan. We vernemen steeds vaker dat gevangenen gefolterd en op een onmenselijke manier behandeld worden. Het snel toenemende aantal verslagen over aanhoudingen van en bedreigingen aan het adres van journalisten baart ons ernstige zorgen. Sinds het begin van dit jaar zijn er minstens zestien journalisten aangehouden, waardoor Iran deel uitmaakt van de groep van landen waar de persvrijheid het sterkst aan banden wordt gelegd.</p>
      <p sl="pl">We maken ons eveneens ongerust over het feit dat Iran, ondanks de inspanningen van de Europese Unie, niet heeft ingestemd met een volgende ronde van de mensenrechtendialoog die in 2002 is ingesteld. Het wordt tijd dat de Europese Unie bij haar onderhandelingen met Iran over de mensenrechten een duidelijke en vastberaden toon aanslaat. Pas wanneer Iran elk individu de mogelijkheid biedt om zijn burgerrechten en politieke vrijheden uit te oefenen, kan het land uitgroeien tot een gelijkwaardige partner van de Europese Unie en de rest van de wereld.</p>
    </intervention>
    <intervention id="4-201" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, Iran is een natie met een duizenden jaren oude cultuurgeschiedenis, een land met grote rijkdommen, dat zijn bevolking en de wereld vel te bieden heeft. Maar wat biedt het huidige regime zijn volk? Onderdrukking, gevangenschap, werkloosheid en censuur! President Ahmadinejad is aangetreden op 3 augustus 2005 en sindsdien is de situatie nog verergerd. De huidige regering biedt zijn volk gruwelijke lijfstraffen. Zeshonderd kinderen houden hun moeder gezelschap in de gevangenis. Gevangenen krijgen drie vierkante meter beweegruimte, maar zij zijn nog gelukkig in vergelijking met degenen die de doodstraf krijgen. Iran slaagt er zelfs in om nog meer mensen te executeren dan de Verenigde Staten. In de laatste twaalf maanden zijn er 111 doodvonnissen voltrokken.</p>
      <p sl="sv">De meest flagrante schending van het Verdrag inzake de rechten van het kind, dat Iran zelf heeft ondertekend, is echter de doodstraf voor minderjarigen. Een regime dat een jongere geen kans geeft om boete te doen en zijn leveren te beteren heeft geen toekomst, maar zal ten val komen.</p>
      <p sl="sv">Iran heeft een groot potentieel, maar als het regime zich bezighoudt met het vervolgen van academici, journalisten en politieke activisten in plaats van dit potentieel te gebruiken, zullen dit land en zijn volk blijven lijden. Velen hebben Iran een handreiking gedaan. Het Europees Parlement doet dat vandaag nog een keer: schenk de vrijheid aan de in deze resolutie genoemde politieke gevangenen, journalisten en vertegenwoordigers van minderheden. Dat zijn geen grote eisen, maar als ze worden ingewilligd, kan dat de weg vrijmaken voor een betere dialoog.</p>
      <p sl="sv">Waarom is het regime zo bang voor vrouwen? Laat ze deelnemen aan het maartschappelijk leven, maak ze verkiesbaar, laat ze werken, leven en actief zijn op dezelfde voorwaarden als mannen. Dan wordt het maatschappelijk ontwikkelingspotentieel verdubbeld. Er is hoop. Reeds vandaag worden VN-delegaties toegelaten voor de inspectie van diverse voorzieningen, en een aantal politieke gevangenen zijn vrijgelaten. De nieuwe regering moet echter de gelegenheid gebruiken om te kiezen voor een beleid dat de buitenwereld niet langer buitensluit en dat vrouwen democratische rechten geeft. Dat is de toekomst.</p>
    </intervention>
    <intervention id="4-202" speaker_id="729" name="John Purvis" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, drie weken geleden was ik aanwezig bij de toekenning van een eredoctoraat aan voormalig president Khatami van Iran op mijn oude universiteit in mijn geboortestad St. Andrews – de oudste universiteit van Schotland en een van de oudste en meest gerenommeerde van Europa.</p>
      <p sl="en">In zijn afscheidsrede riep voormalig president Khatami op tot een dialoog tussen beschavingen, een dialoog tussen religies. Dat is ongetwijfeld de enige manier waarop we het noodzakelijke begrip kunnen leren opbrengen voor elkaars standpunt. In die geest wil ik deze resolutie steunen.</p>
      <p sl="en">Wij vragen de Iraanse overheid en de Iraanse bevolking te begrijpen hoe moeilijk wij ons kunnen neerleggen bij de veelvuldige schendingen van de in deze resolutie genoemde elementaire mensenrechten als religieuze rechten, rechten van de vrouw, van het kind, van minderheden, rechten op justitieel gebied, vrijheid van meningsuiting, vrijheid van gedachte, persvrijheid. We roepen de Iraanse overheid op positief onze oproepen te reageren zodat we een positieve dialoog kunnen beginnen, die alleen maar in het belang kan zijn van zowel Europa als Iran, en van de vrede en het wederzijdse begrip tussen onze volken.</p>
    </intervention>
    <intervention id="4-203" speaker_id="28392" name="Józef Pinior" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, bij het begin van het nieuwe studiejaar dat eind september van start is gegaan, werd een tiental Iraanse studenten de toegang tot het hoger onderwijs geweigerd omwille van hun politieke overtuiging. Anderen kregen te horen dat ze hun studie mochten aanvatten als ze een verklaring ondertekenden waarmee ze hun trouw aan het gevestigde regime bekrachtigden.</p>
      <p sl="pl">Volgens Human Rights Watch hebben de Iraanse autoriteiten minstens zeventien studenten de toegang tot het hoger onderwijs ontzegd. Het gaat om zes personen in 2005-2006 en elf in september van dit jaar. Disciplinaire commissies hebben sinds juli 2005 ten minste 41 studenten voor minstens twee semesters geschorst. Human Rights Watch is eveneens in het bezit van de familienamen van 35 studenten die sinds 2005 zijn veroordeeld wegens hun politiek engagement in studentenorganisaties. Het recht op hoger onderwijs van de beste Iraanse jongeren wordt op grond van hun politieke overtuiging en levensopvatting beperkt. Dit wijst niet enkel op het autoritaire karakter van het Iraanse regime, maar heeft eveneens een zeer nadelige invloed op de ontwikkeling van de Iraanse maatschappij. Dergelijke praktijken brengen bovendien de nationale belangen van Iran in het gedrang.</p>
      <p sl="pl">De Europese Unie zou een beurzensysteem in het leven moeten roepen dat Iraanse jongeren, die omwille van hun overtuigingen niet in Iran kunnen studeren, de mogelijkheid biedt om hun studie verder te zetten aan een hogeschool of universiteit in een van de lidstaten van de Europese Unie. Het is eveneens van cruciaal belang dat de Europese Unie werk maakt van de oprichting van een radio- en televisienet dat in het Farsi informatie verstrekt over de Europese maatschappij, de cultuur en het beleid van de Europese Unie.</p>
    </intervention>
    <intervention id="4-204" speaker_id="23881" name="Marios Matsakis" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, het afgelopen jaar hebben we de situatie met betrekking tot de eerbiediging van burgerrechten en politieke vrijheden in Iran plotseling zien verslechteren. De Iraanse overheid heeft dat zelf onderkend, getuige een maatregel die op zich een goed teken is.</p>
      <p sl="en">Een door de Iraanse justitie opgesteld verslag bevat duidelijk en gedetailleerd bewijs van mensenrechtenschendingen, onder meer van marteling en mishandeling van gevangenen. Daarnaast zijn er vandaag de dag in Iran talrijke meldingen van terechtstellingen van jonge criminelen en vervolging van liberale en seculiere academici en journalisten. Bovendien worden de godsdienstvrijheid, persvrijheid, de rechten van de vrouw en de rechten van minderheden niet daadwerkelijk geëerbiedigd.</p>
      <p sl="en">De autoriteiten in Teheran moeten beseffen dat schending van de fundamentele mensenrechten van de eigen bevolking niet goed te praten valt. Als dergelijke schendingen zich blijven voordoen, zal dat Irans streven naar stabiliteit, vooruitgang en welvaart voor de Iraanse burgers alleen maar ondermijnen en de betrekkingen met het Westen nog verder verslechteren.</p>
    </intervention>
    <intervention id="4-205" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, dit is een zoveelste opsomming van de meest verachtelijke daden die iemand zich kan indenken. We komen daar regelmatig mee in aanraking, het vaakst wanneer we de verschillende verderfelijke dictatoriale regimes op deze wereldbol behandelen. Een van deze wandaden is uiteraard religieuze vervolging, meer bepaald de vervolging van christenen. Nog niet zo lang geleden werd in de pers melding gemaakt van de terechtstelling van een veertienjarige jongen die zei: “Ik moet niet sterven omdat ik een zondaar, maar omdat ik een christen ben”. De doodstraf wordt zonder verpinken en op een uiterst wrede manier voltrokken. Minderjarigen worden gestenigd en leden van andere etnische groepen dan die van de machthebbers worden vervolgd.</p>
      <p sl="pl">Dit zijn stuk voor stuk kwesties waarover we oeverloos debatteren zonder ooit een oplossing te vinden. Het is de hoogste tijd om ons verstand te gebruiken. Er is eerder vandaag geopperd dat we in elk geval met de Verenigde Staten moeten samenwerken. Die zullen immers bereid zijn tussenbeide te komen op momenten waarop de Europese Unie niet tot een militaire interventie zal willen overgaan, althans zolang ze niet over eigen militaire middelen beschikt. We moeten werk maken van een duidelijke aanpak. Het zou misschien goed zijn om de burgers in de betrokken landen via de media te tonen dat er nog andere mogelijkheden voor ontwikkeling bestaan dan diegene die door hun regimes worden toegepast.</p>
    </intervention>
    <intervention id="4-206" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie. – Mijnheer de Voorzitter, de Commissie verwelkomt en steunt de strekking van de ontwerpresoluties over de mensenrechtensituatie in Iran. Ons inziens is er in 2006 nog steeds sprake geweest van ernstige schendingen van de mensenrechten. Op de terreinen die de EU vooral zorgen baren is geen vooruitgang geboekt, en in veel opzichten is de situatie zelfs verslechterd.</p>
      <p sl="en">De lijst met voorbeelden is lang en akelig: het toenemend aantal doodstraffen en de terechtstellingen van minderjarigen zijn nog altijd uiterst verontrustend; etnische en religieuze minderheden worden nog steeds gediscrimineerd; de positie van de vrouw is nog steeds slecht; de vrijheid van meningsuiting is nog verder aan banden gelegd; en er worden nog steeds kranten gesloten, journalisten geïntimideerd en beperkingen opgelegd aan bloggers.</p>
      <p sl="en">Het afgelopen jaar heeft de Europese Unie de Iraanse overheid zowel via demarches als in openbare verklaringen aangesproken op deze zaken. Helaas lijkt – en dat werd zojuist al gezegd – de Iraanse overheid minder bereid dan in het verleden om onze verzoeken serieus in overweging te nemen of concrete maatregelen te nemen om de situatie te verbeteren. Toch lijken een aantal onderdelen van het staatsbestel, zoals de hoogste rechterlijke instantie, zich wel enigszins in te zetten voor hervormingen. Gezien de in het algemeen verslechterende situatie heeft de EU desalniettemin besloten de Canadese resolutie over de mensenrechtensituatie in Iran in de Derde Commissie van de VN later deze maand te steunen.</p>
      <p sl="en">Teheran beweert dat de bilaterale mensenrechtendialoog niet kan samengaan met resoluties zoals die van de VN, en heeft aangegeven de voor december geplande ronde van de dialoog tussen de EU en Iran over de mensenrechten te willen afgelasten. Uiteraard zijn wij het absoluut niet eens met het leggen van een dergelijke link. Wij zijn nog steeds van zins om de dialoog binnenkort te hervatten. We zijn er nog steeds van overtuigd dat een constructieve dialoog, geflankeerd door samenwerkingsprojecten zowel op bilateraal niveau als in het kader van de VN-organisaties, het meest realistische middel is om mensenrechten te bespreken.</p>
      <p sl="en">Mevrouw Prets suggereerde dat de Unie radio- of televisieprogramma’s zou moeten sponsoren. Ik kan u niets beloven, daartoe ben ik niet bevoegd, maar wat betreft intermenselijke contacten kan ik u zeggen dat een miljoen Iraniërs in 2005 een bezoek hebben gebracht aan Turkije, om er even tussenuit te zijn, ‘The Bold and the Beautiful’ te kijken en te zien hoe het eraan toe gaat in het democratisch referentiepunt van deze roerige regio.</p>
      <p sl="en">De kwintessens van de zaak is dat, onafhankelijk van positieve of negatieve ontwikkelingen rond de – zeer belangrijke – atoomkwestie, normalisering van onze betrekkingen met Iran niet mogelijk is zonder een systematische verbetering van de mensenrechtensituatie in dat land, hoeveel het ons ook te bieden heeft op het vlak van economische samenwerking en samenwerking op energiegebied.</p>
      <p sl="en">Ter afronding wil ik mijn waardering uitspreken voor het werk van de door mevrouw Beer voorgezeten Delegatie voor de betrekkingen met Iran. Ik ben verheugd over uw inspanningen contacten te ontwikkelen met uw gesprekspartners van de Majlis, evenals met het breedst mogelijke spectrum van vertegenwoordigers uit de Iraanse samenleving. Het recente bezoek van de heer Akbar Ganji – voor wiens invrijheidstelling we ons allemaal onvermoeibaar hebben ingezet – aan dit Parlement is daar een goed voorbeeld van.</p>
    </intervention>
    <intervention id="4-207" speaker_id="23705" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Wij gaan nu over tot de stemmingen.</p>
    </intervention>
  </section>
  <section id="creitem26" title="13. Stemmingen">
    <intervention id="4-209" speaker_id="23705" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem27" title="13.1. Ethiopië (stemming)"/>
  <section id="creitem28" title="13.2. Bangladesh (stemming)"/>
  <section id="creitem29" title="13.3. Iran (stemming)">
    <intervention id="4-213" speaker_id="23705" name="De Voorzitter" is_mep="True" mode="spoken">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem30" title="14. Verzoek om verdediging van de immuniteit: zie notulen"/>
  <section id="creitem31" title="15. Verzoek om opheffing van de immuniteit: zie notulen"/>
  <section id="creitem32" title="16. Samenstelling commissies en delegaties: zie notulen"/>
  <section id="creitem33" title="17. Kredietoverschrijvingen: zie notulen"/>
  <section id="creitem34" title="18. Besluiten inzake bepaalde documenten: zie notulen"/>
  <section id="creitem35" title="19. In het register ingeschreven schriftelijke verklaringen (artikel 116 van het reglement)"/>
  <section id="creitem36" title="20. Verzending van de tijdens deze vergadering aangenomen teksten: zie notulen"/>
  <section id="creitem37" title="21. Rooster van de volgende vergaderingen: zie notulen"/>
  <section id="creitem38" title="22. Onderbreking van de zitting">
    <intervention id="4-223" speaker_id="23705" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 17.05 onderbroken)"/>
    </intervention>
  </section>
</text>
