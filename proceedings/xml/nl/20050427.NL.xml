<?xml version='1.0' encoding='utf-8'?>
<text id="20050427.NL" lang="nl" date="2005-04-27" place="Brussel" edition="Uitgave PB">
  <section id="creitem1" title="Hervatting van de zitting">
    <intervention id="3-004" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Ik verklaar de zitting van het Europees Parlement, die op 14 april 2005 werd onderbroken, te zijn hervat.</p>
    </intervention>
  </section>
  <section id="creitem2" title="Welkomstwoord">
    <intervention id="3-006" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Met genoegen verwelkom ik namens het Parlement de delegatie van leden van het parlement van de deelstaat Mecklenburg-Voorpommeren, die een bezoek brengen aan onze instelling.</p>
      <a text="(Applaus)"/>
    </intervention>
  </section>
  <section id="creitem3" title="Goedkeuring van de notulen van de vorige vergadering: zie notulen"/>
  <section id="creitem4" title="Ingekomen stukken: zie notulen"/>
  <section id="creitem5" title="Van de Raad ontvangen verdragsteksten: zie notulen"/>
  <section id="creitem6" title="Agenda">
    <intervention id="3-011" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Met instemming van de fracties zou ik de volgende wijzigingen op de agenda van de huidige vergaderperiode willen voorstellen zoals die vermeld staan op het corrigendum dat aan u is rondgedeeld.</p>
      <p sl="nl">Met betrekking tot de woensdag</p>
      <p sl="nl">De mededeling van de Commissie staat niet meer op de agenda.</p>
      <p sl="nl">Met betrekking tot de donderdag</p>
      <p sl="nl">Het debat over het verslag van mevrouw Estévez over duurzame visserij in de Middellandse Zee is uitgesteld tot een latere vergaderperiode.</p>
      <p sl="nl">Na het debat over het verslag van mevrouw Klaß zullen wij het verslag van mevrouw Handzlik over de interne markt in de nieuwe lidstaten behandelen, dat oorspronkelijk voor de stemming gepland stond.</p>
      <p sl="nl">Verder deel ik u mee dat twee verzoeken om raadpleging van het Europees Economisch en Sociaal Comité en het Comité van de Regio’s aan de stemmingen zijn toegevoegd.</p>
      <p sl="nl">Als er geen opmerkingen zijn, zal de agenda worden vastgesteld.</p>
      <p sl="nl">Tot slot zou ik u willen meedelen dat ik, volgend op de onderhandelingen in het tripartiet overleg, zojuist een verzoek heb ontvangen van de Commissie ontwikkelingssamenwerking om het debat over het verslag van de heer Mitchell over het voorstel voor een verordening van het Europees Parlement en de Raad tot invoering van een financieel instrument voor ontwikkelingssamenwerking en economische samenwerking, dat oorspronkelijk gepland was voor vanmiddag, uit te stellen tot een volgende vergaderperiode. Als er geen bezwaren zijn, zullen wij dit verzoek inwilligen en zal het debat over dit verslag tijdens een latere vergaderperiode plaatsvinden.</p>
      <p sl="nl">Met het oog op het tijdsschema voor onze werkzaamheden moet ik erop wijzen dat, aangezien de Raad vanmiddag hier aanwezig is, de opmerkingen van één minuut over kwesties van politiek belang, die normaliter aan het begin van de vergadering aan bod komen, nu zullen plaatsvinden na afloop van de verklaring van de Commissie over de situatie van de Roma in de Europese Unie.</p>
      <a text="(Aangezien er geen bezwaren zijn tegen de voorgestelde wijzigingen neemt het Parlement de aldus gewijzigde agenda aan)"/>
    </intervention>
  </section>
  <section id="creitem7" title="Mensenrechten in de wereld en het beleid van de Unie (2004)">
    <intervention id="3-013" speaker_id="28267" name="Josep BORRELL FONTELLES" is_mep="True" mode="spoken" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="nl">Aan de orde is het verslag (A6-0086/2005) van de heer Coveney, namens de Commissie buitenlandse zaken, over het jaarverslag over de mensenrechten in de wereld in 2004 en het mensenrechtenbeleid van de Europese Unie (2004/2151(INI)).</p>
      <p sl="nl">Hiervoor is de heer Almunia aanwezig, ter vervanging van commissaris Ferrero-Waldner, die in Luxemburg is.</p>
    </intervention>
    <intervention id="3-014" speaker_id="28118" name="Simon COVENEY" is_mep="True" mode="spoken" role="rapporteur" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, ik ben verheugd over de aanwezigheid van de Raad en de Commissie, die hier zijn om te luisteren naar onze besprekingen over een belangrijk verslag. De opstelling van het jaarverslag over de mensenrechten in de wereld in 2004 en het beleid van de Unie is voor mij een fascinerende en uitdagende ervaring geweest. Het is het eerste verslag dat ik in dit Parlement heb opgesteld en ik was blij dat het zo'n belangrijk onderwerp betrof. Het was voor mijn partij een eer om met de rapportage te worden belast.</p>
      <p sl="en">De titel van het verslag is zeer breed geformuleerd, en in het verslag zelf worden dan ook zeer veel onderwerpen en zeer veel landen behandeld. Er komen in dit verslag maar liefst zeventig landen aan bod, waarbij we enig licht laten schijnen over voorkomende schendingen van mensenrechten. Het verslag stelt zeventig verschillende landen en acht thema's aan de orde. Om die reden was ik van meet af aan vastbesloten om het verslag een zeer strakke structuur te geven, zodat mensen die geïnteresseerd zijn in mensenrechtenkwesties en -thema's het snel en efficiënt kunnen raadplegen. Ik wilde geen langdradig verslag maken zonder duidelijke indeling, dat men voor een derde, of de helft, of zelfs helemaal zou moeten lezen om dat ene gedeelte te vinden waarin men geïnteresseerd is.</p>
      <p sl="en">Het voorbereidingsproces is zeer uitvoerig geweest. Wij hebben dit verslag besproken in de Subcommissie mensenrechten op 23 november 2004, en daarna nogmaals op 31 januari 2005 en op 17 maart – St Patrick’s Day – 2005. De voltallige Commissie buitenlandse zaken heeft voldoende tijd gehad om dit verslag te bespreken en eraan bij te dragen. Dit heeft zij gedaan op 17 januari, op 16 maart en nogmaals op 29 maart. Het is dan ook een zeer uitgebreid proces geweest. Het overleg tussen de fracties, met name tussen de schaduwrapporteurs, is constructief en positief geweest en ik wil mijn collega's in de andere fracties voor dit proces bedanken. Vanaf het begin heb ik zeer duidelijk gesteld dat ik wilde dat dit verslag een afspiegeling zou zijn van de zorgen van dit Parlement in zijn geheel en niet van de zorgen van een van de fracties. Ik hoop dat wij in deze opzet zijn geslaagd en dat dit morgen tot uiting zal komen in krachtige steun voor het verslag. Ik heb geen reden om te geloven dat dit niet het geval zal zijn.</p>
      <p sl="en">Maar dan komen we nu bij de echte vraag: waar ging het allemaal om bij dit werk; welk nuttig doel is er in de toekomst en op dit moment met dit verslag gediend? Ik zal proberen samen te vatten welke bijdrage het verslag mijns inziens kan leveren. Op de eerste, en misschien belangrijkste plaats, moet dit verslag de agenda van het Parlement bepalen en als richtsnoer dienen voor het Parlement wanneer het invloed probeert uit te oefenen op de Commissie en de Raad met betrekking tot de richting die deze instellingen moeten kiezen bij de thema’s terzake en ten aanzien van de prioriteit die de Europese Unie aan mensenrechten geeft.</p>
      <p sl="en">Het eerste thema is een in politiek opzicht lastige kwestie. Het betreft mensenrechten en de strijd tegen het terrorisme, twee zaken die in veel opzichten met elkaar in strijd lijken te zijn. Wij leven echter in een moderne wereld, waar sprake is van reële terroristische dreigingen voor Europa en voor andere delen van de wereld, en de Europese Unie moet hierover een standpunt innemen. Tegelijkertijd moeten we onze waarden in verband met het respect voor mensenrechten hoog houden en trachten het juiste evenwicht te vinden. Ik zou met name de Raad willen vragen dit eerste thema in detail te bestuderen. Ik geloof dat dit verslag een evenwichtige poging behelst om dit moeilijke politieke vraagstuk te beantwoorden.</p>
      <p sl="en">Het tweede thema betreft de rechten van kinderen. Er is over dit onderwerp veel gelobbyd en er is veel aandacht aan geschonken. Men heeft oprecht het gevoel dat de Europese Unie niet afdoende heeft gereageerd en haar beleid op dit terrein zou kunnen verbeteren. Daarom wordt de Commissie in het verslag opgeroepen om zo spoedig mogelijk een gedetailleerde mededeling inzake de rechten van kinderen voor te leggen en deze zaak daarin te koppelen aan het ontwikkelingsbeleid van de EU.</p>
      <p sl="en">Het derde terrein heeft betrekking op het effect van conflictsituaties op vrouwen en kinderen, waarbij regelmatig sprake is van tragische gevolgen. Het betreft hier zaken als het gebruik van verkrachting als oorlogsmiddel. Veel vrouwen zijn op de meest afschuwelijke manieren misbruikt tijdens conflictsituaties, bij wijze van oorlogsmiddel. Ook het onderwerp kindsoldaten komt aan bod. Helaas zijn er nog altijd tienduizenden kinderen op de wereld die een AK-47 in de hand gedrukt krijgen en ten oorlog worden gestuurd om anderen te doden. Het verslag gaat in op de psychische gevolgen die deze kinderen ondervinden naarmate ze ouder worden. Ik zal kort ingaan op de reactie van de Europese Unie hierop.</p>
      <p sl="en">De volgende sectie heeft betrekking op de doodstraf, een terrein waarop de Europese Unie met succes haar buurlanden heeft beïnvloed door middel van het nabuurschapsbeleid, en veel landen heeft bewogen een moratorium in te stellen. Wij werken thans zelfs aan de instelling van een verbod op de doodstraf.</p>
      <p sl="en">Het verslag gaat ook in op de mensenhandel, de rol van de internationale zakenwereld en haar verantwoordelijkheden op het vlak van mensenrechten en ook, wat misschien wel het belangrijkst is, op het vraagstuk rond straffeloosheid en de rol van het Internationale Strafhof, dat de steun van de Europese Unie verdient. Ik ben ervan overtuigd dat in veel delen van de derde wereld straffeloosheid de belangrijkste factor is die bijdraagt aan de permanente schending van mensenrechten, omdat men denkt niet te worden gestraft of verantwoordelijk te worden gesteld voor de afschuwelijke daden die men pleegt of laat plegen. Het Internationaal Strafhof wordt in dit verslag zeer krachtig gesteund. Ook wordt de Europese Unie aangespoord om invloedrijke landen als de Verenigde Staten te overtuigen het Internationaal Strafhof ook te gaan steunen.</p>
      <p sl="en">Het verslag gaat ook in op de situatie in tal van afzonderlijke landen. De toenemende invloed die de Europese Unie duidelijk heeft op vele landen in de wereld heeft mij hoopvol gestemd. Vele ambassadeurs en vertegenwoordigers uit diverse landen hebben mij benaderd en hun zorg uitgesproken …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-015" speaker_id="photo_generic" name="Nicolas Schmit" is_mep="True" mode="spoken">
      <p sl="fr">fungerend voorzitter van de Raad . Mijnheer de Voorzitter, om te beginnen zou ik de heer Coveney willen feliciteren met dit uitstekende verslag. Mijns inziens biedt het een zeer breed en zeer volledig overzicht van de mensenrechtensituatie vanuit meerdere gezichtspunten, zoals de rapporteur zojuist gezegd heeft.</p>
      <p sl="fr">De mensenrechten staan meer dan ooit centraal in het internationale debat. Zojuist is in Genève de 61e zitting van de Commissie voor de rechten van de mens van de Verenigde Naties afgesloten. In maart heeft de secretaris-generaal van de VN zijn rapport gepubliceerd getiteld: "In grotere vrijheid – de weg naar ontwikkeling, veiligheid en mensenrechten voor allen". Hij heeft dus in zekere zin het mensenrechtenvraagstuk centraal gesteld in onze discussies en inspanningen voor de vreedzame ontwikkeling van onze wereld.</p>
      <p sl="fr">In uw verslag doet u iets soortgelijks. U geeft een overzicht van de mensenrechtensituatie in de wereld, een onverbloemd overzicht dat laat zien dat we ons om de mensenrechten moeten blijven bekommeren. Verder spoort u aan tot nog meer vastberadenheid en nog meer engagement in onze verdediging van de mensenrechten.</p>
      <p sl="fr">De Europese Unie is altijd gehecht geweest aan de verdediging en de bevordering van de mensenrechten; het is een kernpunt van ons buitenlands beleid. In het licht van de uitdagingen van de mondialisering, en eveneens rekening houdend met het feit dat in veel delen van de wereld de eerbiediging van de mensenrechten voortdurend afkalft, moet de Unie zich extra inspannen om de mensenrechten te bevorderen en te verdedigen, om te beginnen intern, met regeringen, maatschappelijke organisaties, NGO’s, nationale parlementen en internationale instellingen.</p>
      <p sl="fr">Een ander element dat centraal moet staan bij de verdediging van de mensenrechten is dat we ons inzetten voor het oplossen van conflicten, daar deze vaak de bron vormen van minachting van het menselijk individu. In uw verslag stelt u een aantal concrete gevallen aan de kaak, met uw tragische overzicht van de mensenrechtenschendingen in vele delen van de wereld. Wat dat aangaat wil ik nadrukkelijk wijzen op het rapport van de secretaris-generaal van de Verenigde Naties, op de hervorming van het VN-systeem en op de plaats die wordt ingeruimd voor het aspect mensenrechten doordat een verband wordt gelegd tussen de hervorming van de VN en een betere inachtneming van het Handvest en de Verklaring van de mensenrechten.</p>
      <p sl="fr">Laten we immers bedenken dat de Unie in de eerste plaats een waardengemeenschap is, hetgeen overigens in de ontwerp-Grondwet beter wordt verankerd, met name via het Handvest van de grondrechten. Deze waardengemeenschap die wij willen zijn, brengt de verplichting met zich mee om in de wereld de principes van de democratie en de eerbiediging van de mensenrechten te verdedigen. Deze waarden dienen ons als richtsnoer en moeten ons als richtsnoer dienen bij onze keuzen tussen de verschillende instrumenten die ons ter beschikking staan om ons beleid te voeren.</p>
      <p sl="fr">U begrijpt, mijnheer de rapporteur, dat ik niet in detail zal kunnen ingaan op alle aspecten die in uw verslag aan de orde komen of op alle buitengewoon belangwekkende en zeer uitgebreide rubrieken die het bevat. Ik zal mij er dus toe beperken enkele vraagstukken aan te roeren die u aan de orde hebt gesteld. Daarbij doe ik namens de Raad de toezegging dat onze diensten de bestudering van dit document zullen voortzetten en dat zij de verschillende door u geformuleerde voorstellen in aanmerking zullen nemen.</p>
      <p sl="fr">Ik ben dus zo vrij er een aantal aspecten uit te lichten waarvan het belang rechtvaardigt dat er uitvoeriger bij wordt stilgestaan, en ik zal beginnen met de dialoog. Wij streven ernaar de mensenrechten overal waar de gelegenheid zich voordoet en met al onze gesprekspartners aan de orde te stellen. Dat is ook de reden waarom de mensenrechten altijd een fundamenteel onderdeel uitmaken van de overeenkomsten met onze partners, zelfs als het overeenkomsten van hoofdzakelijk economische aard betreft. Op die manier zijn wij een mensenrechtendialoog aangegaan met China, om duidelijk te maken dat mensenrechten niet een luxe zijn van ontwikkelde, rijke landen; de eerbiediging ervan moet juist hand in hand gaan met de economische ontwikkeling. Ook met Rusland zijn we in overleg getreden over de mensenrechten. Dit overleg is overigens ook een component van de “vier gemeenschappelijke ruimten”-benadering, waarvan wij hopen dat we daaraan op de volgende top met Rusland, op 10 mei, concreet uitwerking kunnen geven. Anderzijds is op dit moment een EU-trojka aan het bespreken hoe de mensenrechtendialoog met Iran kan worden hervat. De mensenrechten maken ook een wezenlijk onderdeel uit van de betrekkingen die wij met Teheran onderhouden over andere belangrijke aspecten, want de eerbiediging van de mensenrechten kan niet los gezien worden van de andere fundamentele kwesties waar wij ons mee bezig houden.</p>
      <p sl="fr">Wij weten dat het gaat om een werk van lange adem. Hoewel het moeilijk, om niet zeggen onmogelijk is de resultaten die dankzij deze mensenrechtendialogen zijn bereikt in cijfers uit te drukken, zijn wij van mening dat deze besprekingen een onmisbaar instrument vormen voor het verbeteren van de mensenrechtensituatie in de verschillende betrokken landen. De noodzaak punten van overeenstemming te zoeken met onze gesprekspartners ontslaat ons natuurlijk niet van de verplichting deze dialogen met enige regelmaat te evalueren. Het nagestreefde doel is verbetering van de situatie ter plaatse, en concrete resultaten als eerbiediging van de rechtsstaat of de vrijlating van politieke gevangenen wijzen erop dat we met dergelijke dialogen succes kunnen hebben.</p>
      <p sl="fr">Voorts wil ik nadrukkelijk wijzen op de steun die we geven aan mensenrechtenorganisaties in een aantal landen, hetgeen u in uw verslag ook doet. Het is onaanvaardbaar dat in sommige landen de middelen die de Europese Unie heeft besteed of toegekend aan deze mensenrechtenorganisaties door regeringen worden geblokkeerd; ik meen dat de Voorzitter van het Parlement hierover tijdens een bezoek aan een van die landen geen misverstand heeft laten bestaan.</p>
      <p sl="fr">Ik zou eveneens kort iets willen zeggen over een thema dat ons na aan het hart ligt, te weten de eerbiediging van de mensenrechten in het kader van de strijd tegen het terrorisme. Dit is in de eerste plaats een morele kwestie, maar het gaat hier ook om doelmatigheid. Zij die denken dat ze het onder het mom van de strijd tegen het terrorisme minder nauw hoeven nemen met de mensenrechten laten zich in zekere zin op een verschrikkelijke manier chanteren door de ergste vijanden van de democratie, de terroristen. Die weg moeten we dus niet willen inslaan. De aanslagen van 11 september 2001 hebben het terrorisme natuurlijk hoog op de agenda van de Europese Unie geplaatst, maar we hebben altijd gezegd, onlangs nog voor de Commissie voor de rechten van de mens te Genève: bij de inspanningen die geleverd worden om het terrorisme te bestrijden, moeten de mensenrechten en de fundamentele vrijheden worden geëerbiedigd. Overigens heeft de Raad op 21 september 2001 al verklaard dat de strijd tegen het terrorisme onlosmakelijk verbonden moet zijn met de eerbiediging van de fundamentele vrijheden die aan onze beschaving ten grondslag liggen. Tijdens de recente zitting van de Commissie voor de rechten van de mens te Genève heeft de Unie actief deelgenomen aan de onderhandelingen over dit thema en zo bijgedragen aan de aanneming van een resolutie over de eerbiediging van de mensenrechten en de strijd tegen het terrorisme. In deze resolutie is voorzien in de benoeming van een speciale rapporteur, waarmee een bijdrage geleverd zal worden aan de bescherming van de mensenrechten in de strijd tegen het terrorisme. In uw verslag gaat u bovendien in op de samenwerking tussen de persoonlijke vertegenwoordiger voor de mensenrechten die onlangs door de secretaris-generaal van de Raad/hoge vertegenwoordiger van de EU voor het GBVB is aangesteld, en de coördinator voor terrorismebestrijding van de Europese Unie. Deze samenwerking is volledig in overeenstemming met ons beleid op dit terrein en wij hechten eraan haar te verdiepen.</p>
      <p sl="fr">Ik zou nog enige andere kwesties willen noemen waaraan u veel belang hecht. Ten eerste de rechten van het kind. Het gaat altijd over de mensenrechten, maar men zou in de eerste plaats belang moeten stellen in de dikwijls rampzalige situatie van de kinderen die het slachtoffer zijn van conflicten en ook van armoede. Ik denk dat de Europese Unie wat dat aangaat in het bijzonder een opdracht heeft, en we moeten bezien hoe we onze actie ten gunste van de rechten van het kind kunnen versterken. Bovendien zou ik zo vrij willen zijn erop te wijzen dat in de ontwerp-Grondwet expliciet wordt verwezen naar het de bescherming van de rechten van het kind. Naar mijn mening moeten we onze actie in die richting uitbreiden, zowel op het vlak van onze ontwikkelingshulp als in het kader van de millenniumontwikkelingsdoelstellingen.</p>
      <p sl="fr">Daarnaast is er het vraagstuk van de rechten van vrouwen die slachtoffer zijn van conflicten, maar ook het vraagstuk van het optreden van de Europese Unie tegen alle vormen van mensenhandel, waarvan vrouwen en kinderen over het algemeen de belangrijkste slachtoffers zijn. Dat is een terrein waarop de Europese Unie haar actie moet opvoeren.</p>
      <p sl="fr">Ik zou deze gelegenheid ook willen aangrijpen om de nadruk te leggen op de vrijheid van informatie en het recht op informatie. Uw Parlement heeft veel gedaan om dit recht te bevorderen. Het komt geregeld voor dat journalisten gevangengenomen, gemarteld, op allerhande manieren lastiggevallen of, zoals vandaag de dag, gegijzeld worden. Dit is een goed moment om onze gedachten te laten uitgaan naar die journalisten die al meer dan honderd dagen in gijzeling worden gehouden in Irak.</p>
      <p sl="fr">Nog een ander vraagstuk dat in uw verslag aan bod komt is dat van het toekomstige Bureau voor de grondrechten en het risico dat er dubbel werk wordt gedaan vanwege het groeiende aantal instanties dat zich met de mensenrechten bezighoudt. We hebben in 2003 besloten dat het mandaat van het Europees Waarnemingscentrum voor racisme en vreemdelingenhaat moest worden herzien en dat er aanleiding was te overwegen het om te zetten in een agentschap. Vervolgens heeft de Commissie een brede openbare raadpleging gehouden. Het zeer grote aantal privé-personen en organisaties dat ideeën naar voren heeft gebracht over de toekomstige rol van het Waarnemingscentrum en de omzetting ervan in een agentschap voor de fundamentele vrijheden en de mensenrechten, geeft aan hoezeer de burgers zich bij mensenrechtenvraagstukken betrokken voelen. Wij kunnen daar niet anders dan blij mee zijn. Na afloop van deze raadpleging heeft de Commissie een aanvang gemaakt met de opstelling van een voorstel voor een verordening op basis van de vele ontvangen suggesties. Dit voorstel zal later worden behandeld volgens de gebruikelijke procedure.</p>
      <p sl="fr">Het mag dus nog te vroeg zijn voor een debat hier over dit agentschap, staat u mij niettemin toe te benadrukken dat wij, gezien de omvang van de taak, nooit te veel kunnen doen als het gaat om het veiligstellen en het verdedigen van de mensenrechten. We zijn ons bewust van de problemen en wij zijn voornemens de samenwerking tussen de verschillende betrokken instanties te versterken. Onze doelstelling is versterking van alle instrumenten en alle fora die in dienst staan van de mensenrechten, door in overleg en op gecoördineerde wijze samen te werken, om zo te komen tot een doelmatig optreden en om dubbel werk te vermijden, daar dat een onverantwoordelijke verspilling van onze middelen zou zijn.</p>
      <a text="(Applaus)"/>
    </intervention>
    <intervention id="3-016" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. Mijnheer de Voorzitter, om te beginnen wil ik commissaris Ferrero-Waldner verontschuldigen, die hier vandaag niet aanwezig kan zijn. Tevens wens ik mijn voldoening uit te spreken over het feit dat ik haar mag vervangen in een belangrijk debat als dit. Het thema dat wij hier bespreken, is immers van essentieel belang voor ons maatschappelijk model, onze politieke en burgerlijke gemeenschap en ons Europees project.</p>
      <p sl="es">De Universele Verklaring van de rechten van de mens begint met de bepaling dat "erkenning van de inherente waardigheid en van de gelijke en onvervreemdbare rechten van alle leden van de mensengemeenschap grondslag is voor de vrijheid, gerechtigheid en vrede in de wereld". Het is ons aller verantwoordelijkheid om zowel bij de uitoefening van onze taken als in ons dagelijkse doen en laten en ons privé-leven de rechten van alle mensen overal ter wereld te bevorderen en te beschermen.</p>
      <p sl="es">Het verslag over de mensenrechten van het Europees Parlement dat wij hier vanmiddag bespreken, vormt in dit verband een bijzonder belangrijke bijdrage. In de eerste plaats wens ik de heer Coveney van harte te feliciteren met het uitstekende werk dat hij heeft verricht. Hieruit blijkt eens te meer hoezeer dit Parlement zich inzet voor de mensenrechten. Het verslag bevat een reeks essentiële punten waarover verder moet worden nagedacht en het voorziet in talloze aanbevelingen die van groot nut zijn. Het is echter zo uitvoerig dat ik mij hier vandaag onmogelijk in detail kan uitspreken over alle behandelde kwesties, maar zoals gewoonlijk zal de Commissie voortzetting geven aan dit debat door op elk van de aanbevelingen van het verslag schriftelijk te reageren.</p>
      <p sl="es">Desalniettemin wil ik deze gelegenheid te baat nemen om uw aandacht te vestigen op enkele punten die de heer Coveney in zijn verslag aan de orde stelt. Er zijn drie elementen waarop ik kort wil ingaan: ten eerste, de rechten van kinderen, met name in gewapende conflicten, ten tweede, de mensenrechtenactivisten, en ten laatste, het Internationaal Strafhof.</p>
      <p sl="es">De Commissie stelt het op prijs dat in het verslag de nadruk wordt gelegd op rechten van kinderen. De laatste jaren heeft de Europese Unie een doeltreffend kader in het leven geroepen om de rechten van kinderen te integreren in haar beleidslijnen en programma’s. In samenwerking met UNICEF zijn wij begonnen met een specifiek opleidingsprogramma betreffende de rechten van kinderen en in september vorig jaar hebben wij een Interinstitutionele Groep rechten van het kind ingesteld. De Commissie speelt een actieve rol bij de toepassing van de communautaire richtsnoeren inzake kinderen en gewapende conflicten die in 2003 zijn aangenomen: wij kaarten deze kwestie geregeld aan in onze dialogen met derde landen en vertegenwoordigers van de groepen die betrokken zijn bij gewapende conflicten. Zo heeft commissaris Ferrero-Waldner bijvoorbeeld tijdens haar bezoek aan Sri Lanka in maart jongstleden nadrukkelijk onderstreept dat er een einde moet komen aan de inzet van kinderen in dergelijke conflicten. De Commissie steunt een brede waaier van projecten waarmee diverse aspecten van dit probleem worden aangepakt, en na grondige analyse heeft zij besloten om financiële middelen uit het Europees Initiatief voor democratie en mensenrechten beschikbaar te stellen voor steun- en opleidingsprojecten in derde landen. Doel van deze programma’s en middelen is voortgang te maken met de tenuitvoerlegging van het Verdrag inzake de rechten van het kind en de bijbehorende facultatieve protocollen.</p>
      <p sl="es">Verder wil ik benadrukken dat de groep Commissieleden die zich bezighoudt met de mensenrechten aan deze kwestie uitzonderlijk belang hecht. Mijn collega’s hebben de werkzaamheden van de Commissie op dit terrein grondig bestudeerd en op dit moment overwegen zij wat de beste manier is om dit probleem prioritair te behandelen. Een van de mogelijkheden die thans wordt overwogen, is dat de Commissie met een mededeling komt, zoals de heer Coveney in zijn verslag suggereert.</p>
      <p sl="es">Het tweede punt betreft de mensenrechtenactivisten. In zijn toespraak voor de Algemene Vergadering van de Verenigde Naties heeft de hoge commissaris voor de mensenrechten verklaard dat de mensenrechtenactivisten onze ogen en oren zijn en ons collectief bewustzijn vertegenwoordigen. Immers, zij bezorgen ons vitale informatie over de ontwikkelingen in derde landen. Anders gezegd, voor onze informatie zijn wij als Europese Unie afhankelijk van de mensenrechtenactivisten. Daar zit een enorme verantwoordelijkheid aan vast, namelijk dat wij hen moeten beschermen. Wij moeten alles in het werk stellen om de follow-up en de overdracht van deze informatie te verbeteren en wij moeten waarborgen dat de missies van de Europese Unie en de delegaties van de Commissie in de wereld zich ertoe verplichten deze doelstelling te verwezenlijken.</p>
      <p sl="es">De Commissie is vastbesloten om een actieve rol te vervullen bij de toepassing van de richtsnoeren inzake mensenrechtenactivisten. Dit streefdoel geniet dan ook prioritaire aandacht in onze campagne "ontwikkeling van een mensenrechtencultuur", een van de vier pijlers van het Europees Initiatief voor democratie en mensenrechten. Tevens leggen wij sterk de nadruk op steun voor lokale mensenrechtenorganisaties in derde landen. Dit jaar en volgend jaar zullen ruim vijftig delegaties van de Europese Commissie in het kader van voornoemd initiatief een begin maken met een programma voor microprojecten dat meer dan 30 procent van het totale budget voor zijn rekening neemt.</p>
      <p sl="es">Ten slotte zou ik het nog even willen hebben over het Internationaal Strafhof, mijnheer de Voorzitter. Deze instelling speelt een bijzonder belangrijke rol bij het bevorderen van de vrede en rechtvaardigheid in de wereld. De Commissie beschouwt het Strafhof als een van de hoofdbestanddelen van een op regels gebaseerde internationale orde. Degenen die zich schuldig maken aan massale schendingen van het menselijk leven en de menselijke waardigheid weten dat zij rekenschap zullen moeten afleggen aan de internationale gemeenschap. Uiteraard hopen wij allemaal dat dit zal leiden tot een daling van het aantal misdaden tegen de menselijkheid. Op plaatsen waar dergelijke schendingen zich voordoen zonder dat de nationale rechtsstelsels willen of kunnen ingrijpen, beschikt de internationale gemeenschap nu over een complementair strafsysteem. In dergelijke situaties is het aan het Strafhof om op onpartijdige, transparante en efficiënte wijze recht te spreken. Dat is de enige manier om te waarborgen dat het Hof als een legitieme instelling wordt erkend en dat zo veel mogelijk landen toetreden tot het Statuut van Rome, waarmee het Internationaal Strafhof is opgericht.</p>
      <p sl="es">De Europese Unie is van oordeel dat het Hof gegrondvest is op drie fundamentele beginselen. Ten eerste is er het beginsel van universaliteit. In dit kader voeren wij overal ter wereld actie om het aantal ratificaties van het Statuut van Rome omhoog te krijgen. Het stemt mij dan ook bijzonder blij dat 77 ACS-landen in maart gezamenlijk hebben besloten om in de nieuwe Overeenkomst van Cotonou die weldra ondertekend zal worden een clausule op te nemen waarin zij zich ertoe verbinden het Statuut te ratificeren.</p>
      <p sl="es">Ten tweede hechten wij uitzonderlijk belang aan het beginsel van integriteit, dat door sommige landen wordt bekritiseerd. Zo wordt de essentie van het Strafhof bijvoorbeeld regelrecht ondermijnd door de bilaterale immuniteitsovereenkomsten waarop de Verenigde Staten aansturen. De Commissie maakt zich tevens zorgen over het systeem van sancties dat de Verenigde Staten opleggen aan landen die weigeren dergelijke overeenkomsten te ondertekenen. Wij blijven dan ook uiting geven aan deze bezorgdheid in onze dialoog met de Verenigde Staten.</p>
      <p sl="es">Het derde en laatste punt betreft het beginsel van complementariteit. Hiermee wordt bedoeld dat het Strafhof de nationale rechtspraak niet vervangt, maar aanvult. Daarom steunen wij de wederopbouw van het rechtsstelsel in landen waar de rechterlijke macht niet in staat is gebleken of niet de nodige wil aan de dag heeft gelegd om de massale schendingen van de mensenrechten een halt toe te roepen.</p>
      <p sl="es">Het is in dit verband bijzonder hoopgevend dat op 31 maart een resolutie van de VN-Veiligheidsraad over de situatie in Darfur is aangenomen waarin voor het eerst wordt gerefereerd aan het Internationaal Strafhof.</p>
      <p sl="es">Om te eindigen, mijnheer de Voorzitter, dames en heren, wil ik hier namens de Commissie onderstrepen dat de analyse van de ontelbare landen en onderwerpen die in het verslag van het Parlement aan bod komen een enorme hulp zal zijn bij de opstelling van het jaarverslag van de Europese Unie over de mensenrechten, waarmee weldra een aanvang zal worden gemaakt. Daarom wil ik de heer Coveney en het Europees Parlement als zodanig, namens mijzelf en ook namens de Commissie, nogmaals danken voor het uitstekende werk. Ik maak van de gelegenheid gebruik om u eraan te herinneren dat wij op dit vlak steeds bereid zijn tot samenwerking met het Parlement.</p>
      <a text="(Applaus)"/>
    </intervention>
    <intervention id="3-017" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">namens de PPE-DE-Fractie. – Mijnheer de Voorzitter, mijnheer de fungerend voorzitter van de Raad, mijnheer de commissaris, dames en heren, om te beginnen wil ik de rapporteur, mijnheer Coveney, feliciteren met zijn onvermoeibare inzet voor de bescherming van de mensenrechten en zijn niet-aflatende streven naar consensus om een oplossing te vinden voor de talloze problemen en belangenconflicten die aan dit verslag verbonden zijn.</p>
      <p sl="es">Dit verslag over de mensenrechten in de wereld is een duidelijk bewijs van de absolute en onvoorwaardelijke inzet van de Europese Unie in het algemeen en van dit Parlement in het bijzonder op het vlak van de bescherming van de mensenrechten. De naleving van deze rechten mag niet beperkt blijven tot een welbepaalde regio of een welbepaald land of continent, maar moet een allesomvattend, universeel karakter hebben.</p>
      <p sl="es">Om deze taak op doeltreffende wijze aan te pakken moeten wij mijns inziens in Europa de nodige intellectuele bescheidenheid aan de dag leggen. Wij zouden er goed aan doen eerst eens na te gaan hoe de zaken er thuis voor staan voordat wij ons klaarmaken om de wereld te gaan verbeteren.</p>
      <p sl="es">Bij de toepassing van de verwijzing naar de mensenrechten die de Europese Unie via de democratische clausule opneemt in de associatie- en samenwerkingsovereenkomsten mogen wij niet met twee maten meten. De clausule moet worden toegepast op zowel grote als middelgrote en kleine landen.</p>
      <p sl="es">Mijns inziens moeten wij met betrekking tot de eerbiediging van de mensenrechten strenge eisen stellen en accuraat te werk gaan, zonder evenwel te overdrijven. Anderzijds, mijnheer de Voorzitter, moeten wij ook oog hebben voor de vorderingen die in vele ontwikkelingslanden zijn gemaakt in zowel de wetgeving als de reële situatie. Immers, de acties van de Europese Unie moeten gericht zijn op het bevorderen en het stimuleren van deze processen. Zij moeten er mede voor zorgen dat de mensenrechten overal ter wereld de toon aangeven.</p>
      <p sl="es">Mijnheer de Voorzitter, van de vele belangrijke punten die de heer Coveney in zijn verslag aan de orde stelt, zijn er drie die mijn aandacht trekken. Laat ik ze even kort uiteenzetten. Ten eerste is er de verwijzing naar het geval van Somalí Mam en haar acties ter bestrijding van de kinderprostitutie en ter verdediging van de 91 meisjes die ontvoerd zijn uit een van de opvangcentra waar zij als maatschappelijk werkster actief is. Ook de toepassing van de doodstraf in landen als de Filippijnen verdient bijzondere aandacht. Bovendien wil ik van dit forum gebruik maken - het lijkt me namelijk een relevante kwestie in het kader van dit debat over de mensenrechten - om te refereren aan de situatie van de Spaanse burger Carlos Ayala, functionaris van de Europese Commissie in Bogota, die daar kennelijk in vreemde omstandigheden ontvoerd is. Ik wil het Parlement op dit geval attent maken en ik eis dat de omstandigheden en de oorzaken van deze verdwijning zo spoedig mogelijk worden opgehelderd en dat de gegijzelde wordt vrijgelaten.</p>
      <p sl="es">Om te eindigen, mijnheer de Voorzitter, wil ik de rapporteur nogmaals feliciteren. Ik hoop van harte dat dit verslag morgenochtend bij de stemming op een welverdiende ruime meerderheid van dit Parlement zal kunnen rekenen.</p>
      <a text="(Applaus)"/>
    </intervention>
    <intervention id="3-018" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">namens de PSE-Fractie . – Mijnheer de Voorzitter, ik wil slechts wijzen op vier punten in dit veelomvattende en verstrekkende verslag. Ten eerste, wat kinderen en gewapende conflicten betreft, zijn wij ingenomen met de nadruk die wordt gelegd op de rechten van kinderen. Wij hebben specifiek gezocht naar een bredere definitie van de taken van kinderen, waarbij ook de functies van boodschapper, spion, kok en drager worden meegerekend, want kinderen zijn in al deze rollen aan risico's onderhevig. Wat betreft de kwestie waarover dit Parlement verdeeld is, staan wij erop dat verkrachting als een oorlogsmiddel behandeld wordt, en daarom moeten de volledige rechten inzake reproductieve gezondheid als mensenrecht worden verdedigd in dit verslag.</p>
      <p sl="en">Ten tweede, wat de mensenrechten en het bedrijfsleven betreft, is er in onze debatten een belangrijke breuklijn geconstateerd tussen de bevordering van verantwoord ondernemen door de ondernemingen zelf en de openbare instanties die gebruik maken van onze verantwoordelijkheid om het beginsel van aansprakelijkheid van ondernemingen te garanderen. De VN-normen voor mensenrechten en het bedrijfsleven vormen de beste basis vanwaaruit een pakket wereldwijd geldende normen kan worden ontwikkeld voor de verantwoordelijkheden inzake mensenrechten van transnationale ondernemingen, en zij dienen dan ook gesteund te worden.</p>
      <p sl="en">Ten derde wordt het terrorisme terecht in al zijn vormen veroordeeld, en wordt erop aangedrongen dat bij alle maatregelen ter bestrijding van het terrorisme de internationale mensenrechten en het humanitaire recht volledig geëerbiedigd worden. Maar de verwijzingen in het verslag naar het concentreren op het democratische proces en naar het verband tussen fundamentalisme en terrorisme komen, vinden wij, te dicht in de buurt van het gelijkschakelen van de islam en de moslimvolkeren in de wereld met terrorisme. Ik geloof wel dat dit niet de bedoeling van de heer Coveney is geweest, maar wij willen toch zien dat deze formulering wordt geschrapt om eventuele verwarring te vermijden. Moslims zijn net zo toegewijd aan vrede en geweldloosheid als aanhangers van alle andere religies in deze wereld en degenen die geen religie aanhangen.</p>
      <p sl="en">Tot slot hebben we geprobeerd ervoor te zorgen dat in de paragrafen 210 tot 230 van het verslag aandacht wordt geschonken aan de specifieke instrumenten voor de bevordering van de mensenrechten waarover wij als Europese Unie beschikken: de mensenrechtendialogen, de mensenrechtenclausule in onze overeenkomsten met derde landen, onze vertegenwoordigingen in Genève en New York, de maatregelen tot uitvoering van de richtsnoeren en het Europees initiatief inzake democratie en mensenrechten. Ik nodig de andere fracties in het Parlement uit om volgend jaar samen met ons op specifiekere wijze van de Raad en Commissie te eisen dat zij verantwoording afleggen inzake de doeltreffendheid waarmee deze instrumenten gebruikt zijn. Ik nodig de Raad uit om in zijn reactie van vanmiddag toe te zeggen dat hij zijn eigen jaarverslag inzake mensenrechten aan dit Parlement voorlegt, zodat het verslag 2005 hierop een reactie kan vormen.</p>
      <p sl="en">Mijn dank gaat uit naar de heer Coveney. Zijn complimenten aan de schaduwrapporteurs zijn wederzijds en meer dan dat. Hij heeft uitstekend werk geleverd en het is een uitstekend verslag.</p>
      <a text="(Applaus)"/>
    </intervention>
    <intervention id="3-019" speaker_id="4241" name="Johan VAN HECKE" is_mep="True" mode="spoken" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">namens de ALDE-Fractie . – Voorzitter, het mensenrechtenrapport 2004 is een eerlijk en een evenwichtig document geworden en ik wil op mijn beurt de rapporteur bedanken voor zijn inspanningen. Aanvankelijk was er echter de vrees dat dit rapport eenzelfde gebrek aan consistentie en coherentie zou vertonen als het mensenrechtenbeleid van de Raad en de lidstaten die heel dikwijls sancties eisen tegen arme landen uit het zuiden maar de ogen sluiten voor grove mensenrechtenschendingen in economisch interessantere landen. Het ware onaanvaardbaar geweest als nu ook het Parlement had aanvaard dat mensenrechten ondergeschikt worden gemaakt aan economische of commerciële belangen. Echter dankzij de openheid en de luisterbereidheid van de rapporteur gaat het rapport zoals het nu voorligt ook de delicate punten niet uit de weg. Alle problemen worden aangepakt ongeacht de grootte of het economisch belang van de betreffende landen. Het wordt de allerhoogste tijd, denk ik, dat de Raad en de lidstaten dezelfde koers gaan volgen, anders dreigt de Europese Unie in snel tempo zijn geloofwaardigheid te verliezen als beschermer en verdediger van mensenrechten wereldwijd. Dit is onlangs nog eens gebleken tijdens de 61e zitting van de VN-Mensenrechtencommissie in Genève waar geen resoluties werden ingediend over China, Rusland of Iran. Er is, geloof ik, duidelijk nood aan een betere coördinatie, aan meer doorstroming van informatie en minder ambivalentie. Ik ben blij dat het rapport oog heeft voor positieve ontwikkelingen, ook in een aantal ontwikkelingslanden en met name ook in Afrikaanse landen, ondanks de grote politieke en economische problemen waarmee het zwarte continent nog altijd kampt. Het succesvolle verzoeningsproces in Rwanda en Burundi en in andere landen toont aan dat vooruitgang wel degelijk mogelijk is. Afrika zit op een keerpunt en de Europese Unie moet de broze, de prille successen op het continent blijven ondersteunen. Terecht dringt het verslag-Coveney ook aan op een nauwere samenwerking met het Internationaal Strafhof in de strijd tegen de straffeloosheid. Er kan immers geen sprake zijn van democratie en verzoening zonder gerechtigheid. Heel wat derde-wereldlanden staan echter onder enorme druk van de Verenigde Staten om de goede werking van het Strafhof te ondermijnen. Als het de Unie en de lidstaten werkelijk menens is met het ICC, dan moet men met alle mogelijke middelen die landen die niet willen buigen voor de dreigementen van de VS economisch en commercieel compenseren. Het Strafhof heeft ondertussen al onderzoeken geopend naar de situatie in Congo en ook Noord-Oeganda waar de bevolking blijft kreunen onder de terreur van de Lord's Resistance Army. Dorpen worden uitgemoord en platgebrand. Kinderen worden ontvoerd en gebruikt als soldaten of seksslaven. Het zou nochtans een minieme, beperkte militaire inspanning vergen om de LRA-rebellen definitief uit te schakelen en een einde te maken aan de ergste schending van de mensenrechten ter wereld. Jammergenoeg voor de bevolking die de wreedheden dagelijks moet ondergaan heeft Noord-Oeganda geen olie, coltan of andere ruwe grondstoffen die de interesse van de internationale gemeenschap kunnen prikkelen.</p>
      <p sl="nl">Voorzitter, collega's, de ALDE-fractie heeft nog een beperkt aantal amendementen ingediend. In een ervan wordt aangedrongen op het handhaven van het wapenembargo tegen China, totdat de Chinese overheid aantoont dat nieuwe anti-secessiewetten geen agressie inhouden tegen de bevolking van Taiwan. Als ook dit amendement wordt goedgekeurd, zal mijn fractie het verslag-Coveney met nog meer overtuiging steunen.</p>
      <a text="(Applaus)"/>
    </intervention>
    <intervention id="3-020" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">namens de Verts/ALE-Fractie . – Mijnheer de Voorzitter, in dit Parlement, waar iedereen elkaar in vriendelijkheid de loef afsteekt, is het te doen gebruikelijk de rapporteurs geluk te wensen. Maar ditmaal moeten we het werk dat de heer Coveney verricht heeft écht op waarde schatten. Hij heeft zijn oor intensief te luisteren gelegd en is uiterst nauwgezet te werk gegaan, hetgeen werkelijk een volledig, helder en evenwichtig verslag heeft opgeleverd. Het is voor iedereen duidelijk dat het geen kleinigheid is om deze krachttoer van de evaluatie van de mensenrechtensituatie per land tot een goed einde te brengen. Daarom schaar ik mij op mijn beurt oprecht in het koor van felicitaties aan zijn adres.</p>
      <p sl="fr">Dit verslag bevat een schat aan positieve punten, en mijn fractie is vooral ingenomen met de evenwichtige benadering van de eerbiediging van de mensenrechten in het kader van de strijd tegen het terrorisme. Ik denk dat dit een onderwerp is dat de gemoederen enorm bezighoudt, op internationaal niveau, op Europees niveau en in dit Parlement, en datgene waar wij vandaag mee te maken hebben – dus datgene wat volgend op de zitting van de Commissie voor de rechten van de mens van de Verenigde Naties is besloten – zal ons, met hulp van de rapporteur, in staat stellen om zeer aanzienlijke vooruitgang te boeken op dit terrein. Mijn fractie is eveneens verheugd dat de burgerlijke en politieke rechten zijn uitgebreid tot economische en sociale kwesties, met een belangrijk hoofdstuk over de sociale verantwoordelijkheid van ondernemingen.</p>
      <p sl="fr">Ik wil de wens uitspreken dat wij, wellicht morgen bij de behandeling van de amendementen, ook het recht op ontwikkeling erkennen als onvervreemdbaar recht van personen. Hiertoe worden we opgeroepen in het werk van het UNDP over de aantasting van ecosystemen en over de gevolgen van vervuiling voor onze mogelijkheden om de millenniumdoelstellingen op wereldschaal te realiseren, en het is eerder al gesteld in een verklaring van de Verenigde Naties uit 1986. Verder is op de top van Johannesburg nog eens bevestigd dat inachtneming van milieunormen, sociale normen en mensenrechten een essentieel ijkpunt is. Ik zal u morgen verzoeken deze kwesties in overweging te nemen.</p>
      <p sl="fr">Het belangrijkste aspect van het verslag is in mijn ogen waarschijnlijk de mogelijkheid om de instrumenten tegen het licht te houden die de Europese Unie inzet voor de bescherming en de bevordering van de mensenrechten en de democratie in de wereld, een mogelijkheid die wij de komende jaren verder zullen kunnen uitbouwen. Ik denk dat dat een buitengewoon belangrijk hoofdstuk is. Vandaag de dag kan iedereen zien hoezeer de geloofwaardigheid en de verwachtingen omtrent de Europese Unie en datgene wat zij via de verhoopte aanneming van de Grondwet zal worden, zijn toegespitst op het onderwerp mensenrechten en democratie. Ik denk niet dat wij er in zullen slagen om een Europese manier van doen in te voeren, in dialoog, in geloofwaardigheid en in gelijkheid, indien wij intern, tussen onze instellingen, niet in staat zijn aanzienlijke stappen vooruit te zetten. Als we onze mechanismen werkelijk gemonitord en geëvalueerd willen hebben, zal het Europees Parlement moeten worden betrokken bij, en moeten worden geïnformeerd over, alle besluiten tot acties in het kader van de richtsnoeren en in het kader van de structurele mensenrechtendialogen, en alle maatregelen die op het niveau van de Commissie en de Raad worden getroffen. Met een betere interinstitutionele dialoog zullen we ons beleid doelmatiger en samenhangender kunnen maken.</p>
      <a text="(Applaus van links)"/>
    </intervention>
    <intervention id="3-021" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mijnheer de Voorzitter, ik wens collega Coveney geluk met de buitengewoon omvangrijke inspanning die hij geleverd heeft, maar het moet mij van het hart dat de resultaten helaas ver beneden verwachting zijn gebleven. Wat we hier hebben, is namelijk een uitvoerig verslag vol beweringen waarmee iedereen het eens kan zijn, die soms oppervlakkig zijn en die gekenmerkt worden door een zekere behaagzucht. Tegelijkertijd echter wordt in het verslag - en daarin verschil ik van mening met collega Van Hecke - zorgvuldig vermeden de economische partners en de politici van de Europese Unie voor het hoofd te stoten. Je zou kunnen zeggen dat de rapporteur in zijn verslag erg mild is jegens de sterken en, in veel gevallen, erg weinig oog heeft voor de zwakken.</p>
      <p sl="it">Er zijn voorbeelden te over. Zo wordt er met geen woord gerept over de dramatische situatie van de Koerdische bevolking in Turkije, welk land nog geen deel uitmaakt van de Europese Unie en dus in dit verslag aan de orde had moeten komen, maar ja, de betrekkingen met Turkije mogen niet verstoord raken. Wat Irak betreft, valt er een zekere terughoudendheid te bespeuren als het erom gaat de verantwoordelijkheden van de Verenigde Staten ten aanzien van de behandeling van krijgsgevangenen te benoemen: er wordt vrijwel niets gezegd over Abu Ghraib. Wanneer gesproken wordt over Colombia wordt niet óók kritiek geleverd op de rol van de regering en op haar relatie met de paramilitaire strijdkrachten. De Israëlische regering wordt aangespoord te stoppen met de bouw van de muur, maar daarvoor niet ronduit veroordeeld. Bovendien bevat het verslag geen enkele verwijzing naar het feit dat in Algerije de vrijheid van informatie niet geëerbiedigd wordt.</p>
      <p sl="it">Ik zou daarom willen zeggen dat dit verslag in bepaalde opzichten een gemiste kans is en dat de Confederale Fractie Europees Unitair Links/Noords Groen Links het in de huidige vorm niet zal kunnen steunen.</p>
    </intervention>
    <intervention id="3-023" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie . – Mijnheer de Voorzitter, ik kan mij geheel vinden in de oproep in paragraaf 22 van het verslag-Coveney. Het nieuwe Palestijnse leiderschap dient een einde te maken aan terroristische handelingen tegen Israël. Raad, Commissie en Parlement zullen deze urgente oproep evenzeer steunen. In het andere geval kunnen we de hoop op een hervatting van vredesbesprekingen laten varen. Intussen stellen de komende Palestijnse parlementsverkiezingen de Europese instellingen voor een ernstig en urgent probleem en dat is de deelname van de Hamas, de islamitische organisatie die terecht op de terreurlijst van de Europese Unie prijkt. Naar verwachting zal Hamas ook nog eens goede stembusresultaten boeken. Raad en Commissie, hoe gaat u daarop reageren? Premier Sharon van Israël vreest dat de Europese Unie na de Palestijnse parlementsverkiezingen Hamas niet langer zal beschouwen als een terroristische beweging. En Sharon wil pas verder praten over een vredesregeling, wanneer de Palestijnse militante groepen helemaal zijn ontwapend en ontmanteld. Als ik me goed herinner, eiste de Europese Unie hetzelfde al jaren geleden van de Palestijnse autoriteit. Raad en Commissie, wat gaat u de Israëlische premier zeggen? Hoe dit ook zij, Raad en Commissie, u gaat dit Huis toch niet vertellen dat het democratiseringsproces in het Midden-Oosten gebaat is bij politieke partijen die er militaire takken - lees terreureenheden - op na houden. Handel er dan wel consequent naar in die regio. Zo'n duidelijke en principiële Europese stellingname draagt bij aan een redelijk Israëlisch, Palestijns, politiek vergelijk over mensenrechten, over mensenlevens gesproken, in die regio.</p>
    </intervention>
    <intervention id="3-024" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">namens de UEN-Fractie. – Mijnheer de Voorzitter, dames en heren, dit verslag bevat talloze punten waar wij mee instemmen. Er zijn echter ook punten waarop het voor verbetering vatbaar is, en een daarvan is zonder meer het embargo op de wapenuitvoer naar China. Ik wil hier evenwel ingaan op een aantal op dit verslag ingediende amendementen die in de Commissie buitenlandse zaken zijn verworpen en die nu opnieuw, in het kader van de plenaire vergadering, zijn ingediend.</p>
      <p sl="pl">Wanneer wij de afgelopen maanden spraken over aids-bestrijding, over de vrouwenrechten in Europa en de wereld of over de doelstellingen van ons humanitair beleid, kwamen sommigen onder ons vrijwel steevast met het recht op reproductieve gezondheid op de proppen. Gelet op de definitie van de Wereldgezondheidsorganisatie van dat recht komt dit neer op abortus. Hoewel ik het volste vertrouwen heb in de goede wil van alle Parlementsleden en van iedereen in Europa, is het voor mij onbegrijpelijk dat men zo vaak, zo lichtzinnig en zo oneerbiedig voor abortus kan pleiten. Abortus is voor velen in de wereld immers een wrede en moreel ontoelaatbare praktijk. Dit is de achterliggende gedachte van een aanzienlijk deel van de op dit verslag ingediende amendementen. Weliswaar zijn wij er niet allemaal van overtuigd dat er vanaf het allereerste begin, vanaf de eerste fase van de zwangerschap, sprake is van menselijk leven, maar niemand kan met volledige zekerheid beweren dat er in de eerste dagen, weken of maanden van de zwangerschap geen sprake is van menselijk leven. Hier kunnen wij niet zeker van zijn. Niemand kan vandaag de dag uitsluiten dat abortus neerkomt op een aanval op een weerloos menselijk wezen, een schepsel dat zichzelf niet kan verdedigen. Aangezien wij hierover geen zekerheid hebben, moeten wij ons afvragen of wij een dergelijk risico wel willen nemen; er staat immers erg veel op het spel. Willen wij door toekomstige generaties worden bekeken zoals wij thans tegen de racisten van vroeger tijden of de pleitbezorgers van de slavernij aankijken? Willen wij worden bekeken als een samenleving die oog had voor het probleem van de ongelijkheid op grond van ras of afkomst, maar die volledig blind was voor het feit dat zij mensen volkomen ongelijk behandelde naargelang de fase van hun ontwikkeling? Als wij dit risico willen vermijden, moeten wij abortus en de reproductieve rechten niet in onze documenten aanhalen. Ik ben ervan overtuigd dat alle doelstellingen van ons humanitair beleid kunnen worden verwezenlijkt zonder verwijzing naar abortus en de reproductieve rechten. Dan kunnen wij ons daar met meer eensgezindheid en solidariteit voor inzetten. Ik dank u voor uw aandacht en vraag u mijn woorden niet op te vatten als een verklaring gericht op politieke confrontatie, maar als uiting van goede wil van iemand die gelooft in de eenheid van Europa, en die gelooft dat het de roeping van Europa is een moreel beleid te voeren waarbij wij de wereld geen recepten voorschrijven waarover de meningen in Europa zelf sterk verdeeld zijn.</p>
      <a text="(Applaus van rechts)"/>
    </intervention>
    <intervention id="3-025" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Mijnheer de Voorzitter, dit Parlement is al jaren begaan met de mensenrechten in de wereld. Volkomen terecht. Wanneer dit verslag dan vaststelt dat de concurrerende partijen in Moldavië geen gelijkwaardige toegang tot de media hadden bij de voorbije stembusuitslag en niet op een onpartijdige verslaggeving over de campagne mochten rekenen, dan verheug ik mij over de bezorgdheid van de rapporteur over waarden als vrije meningsuiting en een onafhankelijke pers. Ook in landen als Algerije en Saoedi-Arabië worden deze waarden blijkens dit verslag zwaar met de voeten getreden. Maar collega's, men praat niet over koorden in het huis van de gehangene, want dit verslag is zeer selectief. De rapporteur had immers kunnen vaststellen dat België, waar dit Parlement dan toch huist, aan dezelfde kwalen lijdt als Moldavië, Algerije en zovele andere landen. In mijn land heeft de staatszender VRT, gefinancierd door alle Vlaamse belastingbetalers, op een totalitaire wijze opnieuw een oekaze uitgevaardigd om de grootste partij van Vlaanderen, het Vlaams Belang, niet meer uit te nodigen en zo een efficiënte censuur te installeren. De enige oppositiepartij van Vlaanderen wordt formeel de toegang tot de openbare omroep ontzegd en zo monddood gemaakt in de beste traditie van de vroegere DDR. Voortaan beslist een politbureau van linkse en extreem-linkse hoofdredacteurs, een beetje zoals de volkscommissaris in de Sovjetunie destijds, of er over mijn partij nog verslag mag worden uitgebracht. En zo ja, dan enkel in negatieve zin. Een grotere slaafsheid en venale kruiperigheid van door de burgers betaalde journalisten tegenover het establishment hebben we in de EU nog nooit mogen meemaken. De vrijheid van meningsuiting en het recht op pluralistische informatie is in België een lachtertje geworden, volledig in strijd met de rechtspraak van het Europees Hof voor de rechten van de mens en de principes vastgelegd in het Handvest van de grondrechten. Ik roep dan ook alle collega's op om over partijpolitieke meningsverschillen heen, de schriftelijke verklaring te ondertekenen die wij vandaag hebben ingediend teneinde hun bezorgdheid over deze Gleichschaltung van de media in mijn land aan te klagen en de totalitaire ingesteldheid van de Belgische radio en televisie te veroordelen.</p>
    </intervention>
    <intervention id="3-026" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil de heer Coveney gelukwensen met zijn uitstekende verslag. Ik ben altijd voorstander geweest van politieke en burgerrechten van optimaal niveau en van goed bestuur voor alle landen. Democratie is de ideale bestuursvorm, die volledige instemming van de betrokken mensen mogelijk maakt.</p>
      <p sl="en">De wereld is echter een complex oord en een aantal zaken blijft altijd betrekkelijk in plaats van absoluut. Zo moet er bijvoorbeeld een evenwicht worden gevonden tussen het recht van een land om zich te verdedigen tegen terroristische daden en de noodzaak om de burgerrechten van gevangenen te garanderen. Een en ander wordt geïllustreerd door de situatie in Guantánamo Bay. De Verenigde Staten ervoeren dat hun nationale veiligheid bedreigd werd na de aanslagen van 11 september en moesten daarom grote aantallen verdachten vasthouden tot bewezen werd dat deze geen gevaar opleverden. Inmiddels zijn velen van hen natuurlijk vrijgelaten. Een ander geval betreft de verwijzing naar de veroordeling van het veiligheidshek dat door Israël gebouwd is en dat het aantal Palestijnse zelfmoordterroristen die Israël binnenkomen om onschuldige Israëlische burgers te doden, drastisch heeft doen afnemen. Toch vinden veel mijn collega's hier dat het hek neerkomt op een annexatie van Palestijns grondgebied door Israël, terwijl de definitieve grenzen toch alleen volgens een land-voor-vrede-overeenkomst zullen worden vastgesteld.</p>
      <p sl="en">Een andere kwestie is straffeloosheid, iets wat wij uiteraard allen terecht veroordelen. Maar het is ook een lastige kwestie, zoals we hebben kunnen zien in landen als Algerije, of, in het verleden, Zuid-Afrika. Het parlement van Algerije debatteert momenteel over amnestie voor allen die schuldig zijn aan misdrijven jegens gevangenen, in het belang van de vrede en verzoening, en met de gedachte een nieuwe bladzijde open te slaan. Helaas is het soms zo dat de verlokking van amnestie de enige manier is om een duurzame vrede te garanderen.</p>
      <p sl="en">Ik ben ook betrokken geweest bij het verslag over Oezbekistan en bij de kwestie van de “carrot-and-stick”-benadering voor deze Centraal-Aziatische republiek, die geen traditie van mensenrechten of democratie kent en nu ferme stappen in die richting onderneemt, hetgeen moet worden aangemoedigd. Dit Parlement moet in meer algemene zin ook meer aandacht schenken aan de mensenrechtenclausules in de EU-associatieovereenkomsten in landen als Syrië die nog altijd eenpartijdictaturen zijn. In het geval van Syrië speelt ook de kwestie rond de steun aan terroristische groeperingen als Hezbollah.</p>
      <p sl="en">Tot slot sta ik nog steeds zeer sceptisch tegenover de eventuele noodzaak van een EU-mensenrechtenbureau binnen of buiten onze grenzen. Hiermee zou duplicatie optreden van het werk van andere instanties zoals de Verenigde Naties, de OVSE of de Raad van Europa.</p>
    </intervention>
    <intervention id="3-027" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Mijnheer de Voorzitter, aangezien zelfs mevrouw Flautre met haar doorgaans scherpe tong de rapporteur heeft gefeliciteerd, zou ik dat niet durven nalaten. Ik wil u dus op mijn beurt bedanken.</p>
      <p sl="fr">Ik ben evenwel zo vrij te zeggen dat het verslag over de mensenrechten een nagenoeg onmogelijke opdracht is. Er zijn namelijk ten minste drie gevaren die op de loer liggen. Het eerste is dat er geen samenhang is tussen het ene mensenrechtenverslag en het andere. Ik zou tegen de heer Szymański willen zeggen dat wij vorig jaar hebben ingestemd met het recht op reproductieve gezondheid als mensenrecht. Ik hoop dat het dit jaar niet anders zal zijn. Het tweede is het gevaar van het meten met twee maten. Ik verbaas me er bijvoorbeeld over dat er een hele paragraaf gewijd is aan Marokko, dat constructieve inspanningen heeft geleverd op het gebied van mensenrechten, en dat ik slechts één zin kan vinden over andere landen die toch beslist de mensenrechten schenden. Dat kan nu eenmaal niet anders. Een derde gevaar is misschien het gevaar van ondoorzichtigheid. Wij hebben namelijk op sommige gebieden compromissen gesloten, en uit sommige paragrafen zoals die nu op papier staan, komt naar voren dat we jegens de grootmachten minder scherp zijn geweest dan we hadden gewild. Wat dit betreft laat ik het hierbij; het kan nu eenmaal niet anders bij het soort opdrachten als de opstelling van het mensenrechtenverslag.</p>
      <p sl="fr">Wat ernstiger is: ik zou willen zeggen dat bepaalde paragrafen natuurlijk niet aanvaardbaar zijn voor mijn partij, met name paragraaf 78, waarin de Raad wordt veroordeeld wegens de opheffing van de sancties tegen Cuba. Ik zou de Raad willen feliciteren met deze daad van openheid. Ik denk dat de economische sancties de democratie nooit verder geholpen hebben, maar dat bevolkingen er juist alleen maar schade van hebben ondervonden en erdoor op achteruit zijn gegaan. Er zijn dus bepaalde paragrafen en bepaalde amendementen die voor mijn fractie zeer gevoelig liggen en die bepalend zullen zijn voor haar stem aan het einde van de rit. Dat doet echter niets af aan de kwaliteiten van de rapporteur, die ik nogmaals bedank.</p>
    </intervention>
    <intervention id="3-028" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil mijn opmerkingen met name concentreren op twee terreinen die in dit verslag aan bod komen. Het eerste betreft schendingen van de mensenrechten in Kashmir en het tweede is de strijd tegen het terrorisme.</p>
      <p sl="en">Ik wil beginnen met paragraaf 49 over Kashmir. Eerst wil ik uitdrukking geven aan mijn dankbaarheid jegens de heer Coveney voor zijn aanpak van deze kwestie en de manier waarop hij zich bereid heeft getoond bezwaren die zijn geuit door mijn collega mevrouw Lynne en mijzelf in overweging te nemen. Dankzij een proces van dialoog tussen onze respectieve bureaus vormt paragraaf 49 nu een adequate erkenning van het standpunt.</p>
      <p sl="en">Natuurlijk verwelkom ik de dialoog tussen Pakistan en India, maar wij mogen niet vergeten dat het volk van Kashmir ook een belanghebbende partij is in dit proces. Wij kunnen geen werkelijke duurzame vrede in de regio verwachten als de bevolking niet in staat wordt gesteld een volwaardige en gepaste rol te spelen in de dialoog. Tevens ben ik blij met de erkenning van de rol van het Indiase leger en de Indiase politie bij schendingen van de mensenrechten en roep ik de Indiase regering op alles te doen om aan dergelijke praktijken direct een eind te maken. Ook roep ik de rest van de wereld op te erkennen dat voor deze prangende kwestie tussen twee kernmachten een grotere bijdrage van buitenaf nodig is teneinde de dialoog tussen de belanghebbenden te bevorderen.</p>
      <p sl="en">Wat de kwestie van de strijd tegen het terrorisme betreft, ben ik ingenomen met de paragrafen 101 tot en met 108, aangezien deze rechtstreeks ingaan op onderwerpen met betrekking tot de huidige situatie in veel landen, waaronder een aantal Europese staten, waar burgers die het islamitisch geloof aanhangen stelselmatig als doelwit fungeren om de simpele reden dat zij hebben gekozen voor het islamitisch geloof of als moslims worden gezien. Dit is expliciet toegegeven door ministers op het niveau van nationale regeringen en als Parlement moeten wij hiertegen stelling nemen. Ik put dan ook moed uit de bovengenoemde paragrafen, aangezien wij hierin stelling nemen tegen de onnodige en onevenredige afbraak van burgerlijke vrijheden die regeringen ondernemen tegen hun eigen burgers onder het mom van terrorismepreventie.</p>
      <p sl="en">Tot slot wil ik het belang van paragraaf 111 onderstrepen en de aandacht vestigen op het feit dat sommige landen indirect gebruik maken van marteling en bewijs dat op een dergelijke manier verkregen is mogelijk toepassen. Tot mijn spijt moet ik zeggen dat er berichten zijn volgens welke gevangenen vanuit de EU worden overgebracht naar andere landen zodat marteling kan worden toegepast als middel om bekentenissen te verkrijgen. Als Parlement hebben wij de plicht dergelijke activiteiten af te keuren.</p>
    </intervention>
    <intervention id="3-029" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Mijnheer de Voorzitter, wij hebben altijd gezegd dat eerbiediging en bevordering van de mensenrechten de belangrijkste waarde van het Europese eenwordingsproces is. Ik wil de heer Coveney feliciteren met dit verslag, dat betrekking heeft op een zeer gevoelig terrein waar de geloofwaardigheid van de Europese Unie op het spel staat.</p>
      <p sl="es">Daarom ben ik van oordeel dat de dimensie van de mensenrechten in het kader van de stortvloed van handels- en associatieovereenkomsten die momenteel in de maak zijn, niet mag verworden tot een eis van ondergeschikt belang, maar juist de essentie van deze overeenkomsten moet uitmaken.</p>
      <p sl="es">Laat ik dit met enkele voorbeelden verduidelijken. Wat China betreft, ben ik van oordeel dat het wapenembargo vooralsnog niet mag worden opgeheven. Eerst moeten wij de mensenrechtendialoog met dit land benutten om interne politieke veranderingen op gang te brengen die een verdere democratisering in de hand werken en bijdragen aan een verbetering van de instellingen en het rechtsstelsel. Daarbij moet de nadruk worden gelegd op de zogeheten drie T’s (Tiananmen, Tibet en Taiwan) en de afschaffing van de doodstraf.</p>
      <p sl="es">Verder moeten wij van onze bevoorrechte burenrelatie met Marokko gebruik maken om de herhaalde schending van de persvrijheid aan de kaak te stellen. Dat betekent onder meer dat Rabat de strafvonnissen tegen journalisten als Alí Lmrabet moet intrekken, de internationale rechtsorde moet eerbiedigen en een impuls moet geven aan het plan-Baker als kader voor een rechtvaardige en duurzame oplossing van het conflict in de Westelijke Sahara.</p>
      <p sl="es">Ook in het geval van Mexico mag onze aandacht niet verslappen. Uitgaande van de associatieovereenkomst die wij met dit land hebben gesloten, moeten wij bij de Mexicaanse autoriteiten blijven aandringen op meer kordaatheid en meer politieke wil in de strijd tegen het geweld tegen vrouwen. Al even betreurenswaardig is de toenemende vervolging van bepaalde inheemse bevolkingsgroepen en andersglobalisten die openlijk kritiek uiten op de regering.</p>
      <p sl="es">Wat Colombia betreft, moet de Europese Unie opnieuw haar bezorgdheid uitspreken over de voortdurende schendingen van de mensenrechten die in dat land worden begaan en over de toenemende bedreigingen aan het adres van de mensenrechtenactivisten. Daarom moeten wij de Colombiaanse autoriteiten oproepen om deze personen te beschermen.</p>
      <p sl="es">Ten slotte moet de Europese Unie ook een reeks bindende maatregelen voor bedrijven uitvaardigen. Wij moeten de industrie aansprakelijk stellen voor de mogelijke negatieve impact van hun activiteiten op het milieu, de sociale omstandigheden en de arbeidsvoorwaarden van mensen en volkeren en de mensenrechten in het algemeen.</p>
    </intervention>
    <intervention id="3-030" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mijnheer de Voorzitter, omdat dit verslag voor de geloofwaardigheid van dit Parlement van belang is wil ik graag drie opmerkingen maken.</p>
      <p sl="pt">Om te beginnen is het zo dat onze verplichtingen bij onszelf beginnen, hier en in de landen die eens deel van de Unie zullen uitmaken. Het is daarom onjuist om landen die een aanvraag voor het EU-lidmaatschap hebben ingediend niet in deze beoordeling te betrekken. De Koerden of de Turkse democraten zullen ons dat niet in dank afnemen.</p>
      <p sl="pt">Tweede opmerking: er is in dit verslag nog steeds sprake van het meten met twee maten. Met betrekking tot Marokko, bijvoorbeeld, wordt heel lovend gesproken over de geboekte vooruitgang, maar men blijft in gebreke te vermelden dat journalisten nog steeds gevangen kunnen worden gezet als ze naar het Sahrawi-volk in Tindouf verwijzen als “vluchtelingen” in plaats van als “gijzelaars”.</p>
      <p sl="pt">Mijn derde en laatste opmerking betreft het terrorisme. Het is een goede zaak dat nu erkend wordt dat honger en armoede hebben bijgedragen tot dit verschijnsel, en dat de bestrijding van het terrorisme vaak geleid heeft tot het eroderen van nu juist die waarden die een einde aan dat terrorisme zouden kunnen maken. Daar blijft het helaas bij. Er wordt met geen woord gerept over aanhoudende koloniale en militaire bezettingen en de wijze waarop zulke toestanden bijdragen tot meer geweld tegen onschuldige mensen. Twijfelt iemand eraan dat Israël, door vast te houden aan de muur en kolonistennederzettingen, een wissel trekt op elke mogelijke duurzame oplossing voor de vrede en de mensenrechten? Is het niet zo dat in Irak voor iedereen duidelijk zichtbaar is waar de theorie van een preventieve oorlog toe leidt?</p>
      <p sl="pt">In dit verslag wordt een aantal belangrijke zaken aan de orde gesteld, maar ik zal mij morgen toch van stemming onthouden. We zijn het aan onszelf verplicht meer te doen en dat ook op een overtuigender wijze te doen.</p>
    </intervention>
    <intervention id="3-031" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Mijnheer de Voorzitter, ik wil de heer Coveney bedanken voor zijn uiterst volledige en goed geschreven verslag. Ik waardeer vooral het feit dat hij niet alleen de schendingen van de mensenrechten duidelijk geïdentificeerd heeft, maar dat hij ook de inspanningen, voor zover die er zijn, om een eind te maken aan dergelijke schendingen heeft genoemd en geprezen. Ik vertrouw erop dat dit verslag alom met goedkeuring zal worden ontvangen en dat is terecht. Zullen wij net zo positief reageren op de mensen die, uit moed of uit wanhoop, dergelijke mensenrechtenschendingen ontvluchten en op legale of illegale wijze aan onze grenzen terechtkomen? Ik hoop het wel.</p>
      <p sl="en">Ik wil tegen de Raad zeggen dat de reactie van de EU-landen op slachtoffers er vaak uit bestaat de deur dicht te doen. Zo is er het geval van twee Oekraïense artsen die hun leven in de waagschaal hebben gesteld met hun onthullingen over een plaatselijke Oekraïense handel in orgaanweefsel van baby's van twintig weken, baby's die zijn gekocht, gebaard, en in leven gehouden tijdens het pijnlijke extractieproces. Nadat er aanslagen op hun leven waren gepleegd, zijn de artsen afgelopen september naar Ierland gevlucht. Zij bevinden zich nog steeds in een opvangcentrum, zonder enige garantie dat hun asiel zal worden verleend en met de mogelijkheid dat hun uitzetting te wachten staat en vervolgens de dood.</p>
      <p sl="en">Ik zal geen steun geven aan voorgestelde amendementen die dit constructieve verslag zouden veranderen door een andere schending van mensenrechten – abortus – te betrekken bij de op zichzelf al gewelddadige situatie van oorlog. De ene schending mag de andere niet rechtvaardigen. Een vrouw die is misbruikt door een verkrachter heeft hulp en bescherming nodig, en niet nog meer dood en vernietiging.</p>
    </intervention>
    <intervention id="3-032" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, dames en heren, als burgers uit de nieuwe lidstaten genieten wij het grote voorrecht dat het vraagstuk van de mensenrechten ons niet meer rechtstreeks betreft. Wij worden immers niet meer geconfronteerd met mensenrechtenschendingen zoals tijdens de vijftig jaar van de Duitse bezetting en het communistische regime dat erop volgde. Dit neemt niet weg dat wij tot onze schande moeten vaststellen dat de mensenrechten in de wereld nog altijd op grote schaal worden geschonden, en wel om zeer primaire redenen, die onaanvaardbaar zijn en waarvoor in de wereld van vandaag absoluut geen plaats meer zou moeten zijn. Een van die redenen is de godsdienst: in talloze landen worden katholieken onderdrukt. In China hebben katholieken geen rechten en in veel andere landen geldt hetzelfde. De brandstichtingen in kerken en de daarmee samenhangende gebeurtenissen in Indonesië liggen nog vers in het geheugen. Een andere reden betreft de nationaliteit: hoe is het mogelijk dat een land als China mensen onderdrukt die het zijn eigen burgers noemt, terwijl het nota bene geen Chinese burgers zijn? De mensen in Tibet hebben immers recht op een eigen staat. Hoe kan de wereld hier rustig toekijken? Hoe is het mogelijk om de opheffing van het wapenembargo tegen China ook maar te overwegen? Weliswaar heeft dit embargo geen reëel effect, maar het betreft hier een blijk van onze morele overtuigingen, en wij moeten hier handelen overeenkomstig die overtuigingen. Dames en heren, ik noem Tsjetsjenië: hoe kan men Rusland vandaag de dag een normale politieke gesprekspartner noemen wanneer dat land een gematigde Tsjetsjeense politicus vermoordt en barbaars genoeg is om te weigeren het lijk te overhandigen, met de verklaring dat het lijk in een anoniem graf ligt omdat deze persoon niet beter zou verdienen. Ook landen als Cuba en Wit-Rusland vertonen een dergelijk misdadig gedrag door hun eigen burgers te vervolgen. Hetzelfde geldt voor wat er in Darfur is gebeurd, maar de wereld doet vrijwel niets om deze praktijken een halt toe te roepen, al hebben wij al deze gevallen in dit Parlement besproken. Dit soort vervolgingspraktijken staat gelijk aan het jagen op Pygmeeën alsof het om wild gaat. Dames en heren, dit is een zeer ernstig probleem. In de tijd van het kolonialisme namen de koloniserende landen in meerdere of mindere mate de verantwoordelijkheid op zich voor de orde in de koloniën. Vandaag de dag worden wij geregeld geconfronteerd met heuse samenzweringen tussen ondernemers. Zij kopen de plaatselijke machthebbers om en kunnen de voormalige koloniën uitbuiten op een manier waarbij de praktijken van de koloniale tijd verbleken. Deze ondernemingen worden door hun landen niet gecontroleerd, integendeel, zij worden in hun optreden zelfs vaak door de overheid gesteund. In dit verband wil ik pleiten voor een onderzoek in een zaak waarover in de pers berichten zijn verschenen. Bij de militaire rechtbank in Parijs is tegen Franse soldaten een zaak aanhangig gemaakt vanwege medeplichtigheid aan de genocide en de misdaden tegen de mensheid in Rwanda van 1994. Instellingen als dit Parlement zijn verplicht om voor de fundamentele mensenrechten op de bres te springen en erop toe te zien dat de grote landen van de wereld niet betrokken zijn bij deze ergste schendingen van de mensenrechten.</p>
    </intervention>
    <intervention id="3-033" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, dames en heren, de rechten van de mens zijn niet alleen een gewichtig thema in Afrika, Azië en Latijns-Amerika, maar zijn ook in Europa actueel. Wij moeten dit benadrukken in verband met Rusland, Wit-Rusland, Oekraïne, Moldavië, Bosnië-Herzegovina, Servië en Montenegro. De mensenrechten worden namelijk geschonden in landen die aan ons, aan de Europese Unie grenzen. Dit is geen ver-van-mijn-bedshow die zich ergens in exotische contreien afspeelt; het gaat hier mensenrechtenschendingen in ons eigen Europese huis, en wel bij onze buren. Mijn tweede punt betreft de bestrijding van het terrorisme. Terrorisme is op dit moment de ernstigste reële bedreiging voor de internationale gemeenschap. Hier is solidariteit van de Europese landen geboden. Daaraan ontbreekt het evenwel, bijvoorbeeld waar het gaat om de zwarte lijst van terroristische organisaties. Europa moet hier met één stem spreken. De particuliere belangen van de grote oude lidstaten mogen niet de boventoon voeren.</p>
      <p sl="pl">Verder mis ik in het verslag een nadrukkelijke verwijzing naar de onderdrukking van religieuze minderheden, met name van christenen, in sommige Afrikaanse en Aziatische landen.</p>
    </intervention>
    <intervention id="3-034" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik wil beginnen met onze collega, de heer Coveney, te bedanken voor het vele werk dat hij verricht heeft voor ons jaarverslag 2004 over de mensenrechten in de wereld. Een aanzienlijk deel van dit verslag is gewijd aan de landen in Oost-Europa die in de toekomst mogelijk lid van de EU-familie zullen worden, namelijk Oekraïne, Moldavië en zelfs Wit-Rusland.</p>
      <p sl="en">Ik wil een aantal punten benadrukken die van groot belang zijn voor de verbetering van de mensenrechten in die regio. Als lid van de delegatie van het Europees Parlement heb ik de gelegenheid gehad getuige te zijn van de parlementaire verkiezingen in Moldavië. Hoewel de verkiezingsuitslagen zijn erkend door de internationale gemeenschap, is het duidelijk dat de verkiezingen niet voldeden aan bepaalde eisen inzake een volledig vrij en eerlijk verkiezingsproces, met name waar het gaat om gelijke toegang tot de media en onpartijdige verslaggeving over de campagne. Daarnaast zijn er parlementsleden van de oppositie gearresteerd en zijn er andere maatregelen tegen vreedzame demonstraties genomen die duidelijke schendingen van de grondrechten en vrijheden inhouden, zoals de vrijheid van meningsuiting, vereniging en vergadering. Zo is zelfs een bijeenkomst van internationale waarnemers met de president van het land en de lijstaanvoerder van een andere politieke partij door de president gebruikt voor zijn campagne.</p>
      <p sl="en">Een ander belangrijk punt betreft de noodzaak Oekraïne en Moldavië op te roepen strenge maatregelen te nemen tegen smokkel vanuit en via Trans-Dnjestrië en om effectieve programma's voor de bestrijding van corruptie te ontwikkelen voor de douane, grenswachten en fiscale diensten alsmede voor de politie. Op verkiezingsdag werd ons, de waarnemers van dit Parlement, de toegang tot Trans-Dnjestrië ontzegd, maar het was overduidelijk dat de mensen in Moldavië en vooral Trans-Dnjestrië alle negatieve gevolgen van de heersende situatie ondervinden.</p>
      <p sl="en">Tot slot, maar daarom niet minder belangrijk, dienen wij Rusland er opnieuw aan te herinneren dat het zijn zogenaamde vredestroepen en munitie uit Moldavië en vooral Trans-Dnjestrië weg moet halen, aangezien onze adviezen inzake bestrijding van corruptie, georganiseerde misdaad en illegale wapenexport zonder deze primaire vereiste slechts gebaren van goede wil zullen blijven en nooit in praktijk zullen worden gebracht.</p>
    </intervention>
    <intervention id="3-035" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Dames en heren, wij zijn getuige van een nieuwe democratiseringsgolf in Oost-Europa, in het Midden-Oosten, in de Kaukasus, in Centraal-Azië en in Afrika. De verkiezingen in Oekraïne hebben het enorme potentieel blootgelegd van het maatschappelijk middenveld in de buurlanden van de Europese Unie en in de landen waar de Europese Unie een fundamenteel politiek, economisch en cultureel referentiepunt is. Ik denk hierbij onder meer aan de aanneming van de grondwet en de verkiezingen in Afghanistan, de vrije verkiezingen in Palestina en Irak, de grote demonstraties van burgers in Libanon en de liberaliseringsprocessen die in andere landen in gang zijn gezet. In Wit-Rusland, een buurland van de Europese Unie, komt de samenleving in opstand tegen de autoritaire vormen van bestuur, en het valt te verwachten dat er in dit land binnenkort een democratische omwenteling zal plaatsgrijpen. De Europese Unie moet thans met bijzondere aandacht het maatschappelijk middenveld en de strijd voor de fundamentele mensenrechten en de democratie steunen.</p>
      <p sl="pl">In sommige landen verbetert de mensenrechtensituatie. In Oezbekistan is in december 2004 een amnestiedecreet afgekondigd dat voorzag in de vrijlating van 5 400 gevangenen. De Oliy Majlis, het Oezbeekse parlement, heeft in augustus 2003 wijzigingen in het wetboek van strafrecht aangenomen waarmee foltering en andere vormen van onmenselijke behandeling in elke fase van de strafrechtelijke procedure voortaan bij wet zijn verboden. Het Europees Parlement dringt aan op de vrijlating van alle nog vastzittende politieke gevangenen, de versterking van een onafhankelijke rechterlijke macht en verdere hervormingen op het gebied van de mensenrechten, maar het moet tegelijkertijd de inspanningen erkennen die Oezbekistan levert om de toepassing van foltering te voorkomen en de situatie van gevangenen te verbeteren. Tevens moeten wij de inspanningen om een einde te maken aan de perscensuur in het land begroeten.</p>
    </intervention>
    <intervention id="3-036" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Dames en heren, ik wil mijn waardering uitspreken voor de rapporteur omdat hij in het verslag een gedetailleerd overzicht heeft gegeven van de mensenrechtensituatie in de wereld in 2004, en het standpunt van de Europese Unie terzake heeft verwoord. Vandaag de dag wenden vele mensen zich met vertrouwen tot belangrijke mondiale instellingen als de EU of de VN wanneer zij het gevoel hebben slachtoffer of getuige van mensenrechtenschendingen te zijn.</p>
      <p sl="sk">Desondanks wil ik benadrukken dat juist in die situaties waarin de rechten van mensen op de meest flagrante wijze worden geschonden, het de slachtoffers vaak aan de kracht of de middelen ontbreekt om voor zichzelf op te komen of de aandacht op de eigen situatie te vestigen, als zij al weten hoe zij dit moeten aanpakken. Daarom is het zo belangrijk dat het Europees Parlement, in samenwerking met de verschillende parlementaire commissies, niet alleen het opstellen van de verdragen en hun ratificatiestatus volgt, maar ook de tenuitvoerlegging ervan.</p>
      <p sl="sk">Het Verdrag inzake de rechten van het kind is ondertekend en geratificeerd door bijna alle landen ter wereld. Desalniettemin ben ik ervan overtuigd dat in een aantal Europese landen de rechten van kinderen niet de aandacht krijgen die zij verdienen.</p>
      <p sl="sk">Gisteren heb ik tijdens de bijeenkomst van de Commissie milieubeheer, volksgezondheid en voedselveiligheid een poging gedaan om in het verslag van de heer Bowis over de mobiliteit van patiënten een verwijzing in te voegen naar artikel 32 van het Europees Handvest van de grondrechten, maar mijn suggestie kon niet rekenen op voldoende steun van mijn geachte collega’s. Kan iemand mij vertellen wat de daadwerkelijke situatie is met betrekking tot de tenuitvoerlegging van belangrijke instrumenten?</p>
    </intervention>
    <intervention id="3-037" speaker_id="4492" name="Albert Jan MAAT" is_mep="True" mode="spoken" nationality="Netherlands" birth_date="08-02-1953" birth_place="Heino" p_group="Group of the European People's Party (Christian Democrats) and European Democrats" m_state="NL">
      <p sl="nl">Het verslag van collega Coveney straalt kracht uit, is evenwichtig, en als Europa zijn naam waar wil maken in de wereld als exporteur van mensenrechten zouden de Raad en de Commissie er goed aan doen dit verslag integraal over te nemen als inzet voor de buitenlandse politiek en ook voor de komende conferentie in Genève. Ik wil er drie punten uithalen: om te beginnen als eerste vice-voorzitter voor de delegatie in Centraal-Azië. Terecht legt het verslag de vinger op de situatie in een aantal landen, in het bijzonder Oezbekistan. En ik weet dat de regering van Oezbekistan zegt dat er geen politieke gevangenen zijn, maar je kunt ook politici vastzetten op een andere aanklacht, en dat is wel gebeurd en nog steeds is dat niet opgelost. Dat blijkt overigens ook uit het rapport van de Raad van Europa naar aanleiding van de laatst gehouden parlementsverkiezingen in Oezbekistan. Het tweede punt waaruit blijkt dat internationale druk kan werken, is de situatie Kirgizië en het is zaak dat wij deze regio serieus nemen en blijven volgen. Het derde punt is de persvrijheid in Kazachstan. nog onlangs werd Irina Petrushova vastgezet vanwege mogelijke delicten die niets met haar werk te maken hebben, alleen zij is wel de voornaamste journaliste voor de oppositiekrant in Kazachstan. Het is zaak dat wij als Parlement druk blijven uitoefenen op dit soort landen, juist omdat we veel met hen gemeen hebben; zij kunnen een stap voorwaarts doen en wij kunnen daaraan bijdragen. Mijn laatste punt is de situatie in Iran en de handelwijze van dit land met betrekking tot mensen die niet de hoofdreligie aanhangen, in dit geval de islam. Onlangs is weer gebleken dat er een doodvonnis is uitgesproken tegen Hamid Pourmand, een voormalig kolonel van het leger; zijn enig misdrijf zou zijn dat hij christen is. Om die reden had hij niet in het leger mogen dienen terwijl bekend was waar deze man stond. Juist een appèl van het Parlement, ook in deze concrete zaak waar een doodstraf dreigt, is van uitermate groot belang. Nogmaals, mijn felicitaties voor collega Coveney en ik hoop dat de Raad en de Commissie dit verslag heel serieus zullen nemen als inzet voor onze buitenlandse politiek op het terrein van de mensenrechten.</p>
    </intervention>
    <intervention id="3-038" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, omdat het Europees Parlement de voornaamste hoeder van de mensenrechten is, is het noodzakelijk te onderzoeken welke kwesties in het verslag werden beschouwd als belangrijk en de moeite van het overwegen waard. Ik verheug mij over de goedkeuring van het amendement waarmee werd bewerkstelligd dat mensenrechtenkwesties op de Westelijke Balkan aan de orde worden gesteld onder een apart kopje.</p>
      <p sl="hu">Als leider van de Hongaarse socialistische delegatie en als voorzitter van de interfractionele werkgroep voor historische nationale minderheden, regionale talen en constitutionele regio’s vind ik de wijze waarop schendingen van de rechten van nationale minderheden behandeld worden een belangrijke tekortkoming in het verslag. Deze schendingen worden niet naar behoren benadrukt, ondanks het belang ervan. Hoewel er in enkele gevallen wel degelijk schendingen van de rechten van nationale minderheden zijn geconstateerd, zoals op de Westelijke Balkan, worden deze niet eens genoemd. Het is absurd te denken dat de problemen in Kosovo, Bosnië-Herzegovina of Servië opgelost kunnen worden zonder de rechten van nationale minderheden te garanderen.</p>
      <p sl="hu">Ik zie twee fundamentele problemen, waarvan één op het vlak van perceptie en benadering, en wel dat de rechten van nationale minderheden versimpeld worden tot mensenrechten. Hoewel we niet over minderhedenrechten kunnen spreken zonder het ook te hebben over de mensenrechten, is het garanderen van de mensenrechten op zichzelf nog geen waarborg voor de rechten van nationale minderheden. Daarvoor zijn aanvullende rechten vereist, alsmede bijzondere praktijken en voorkeursbehandeling. Een tweede dilemma is dat de EU niet beschikt over beschermingsnormen voor minderheden, noch over een adequaat controlesysteem, aangezien deze geen deel uitmaken van het acquis communautaire . Dit is een paradoxale situatie, omdat de situatie van nationale minderheden behoorde tot de politieke criteria van Kopenhagen uit 1994 waaraan de nieuwe lidstaten moesten voldoen om te kunnen toetreden. De voortdurende controle op de situatie van de nationale minderheden door de Unie had een zeer positieve uitwerking op de nationale minderhedenvraagstukken in de nieuwe Midden-Europese lidstaten. Waarom doen we dan niet hetzelfde met betrekking tot dit verslag? Waarom is er bij de thematische kwesties geen apart deel over nationale minderheden opgenomen? Ik doe derhalve het voorstel om in het jaarverslag van volgend jaar een heel hoofdstuk te wijden aan nationale minderheden.</p>
    </intervention>
    <intervention id="3-039" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de Europese Unie mag trots zijn op het feit dat zij zo veel belang hecht aan de naleving van de mensenrechten in de wereld. Dit vormt een van onze belangrijkste visitekaartjes. Ooit, toen wij nog achter het IJzeren Gordijn leefden, luisterden wij naar de stem van de vrije wereld die via de ether tot ons kwam in de vorm van Radio Free Europe, de BBC, Radio France Internationale of The Voice of America. Dit gaf ons de hoop dat de burgerlijke vrijheden ooit bij ons hun intrede zouden doen. Vandaag hopen wij dat allen die worden vervolgd om hun opvattingen of hun geloof, of om welke reden dan ook opgesloten zitten in de gevangenissen van duistere dictaturen, horen dat wij hier, in het hart van Europa, aan hen denken en hun vrijlating en de beëindiging van de onderdrukking eisen.</p>
      <p sl="pl">Ik wil de rapporteur bedanken voor zijn verslag, maar ik wil wel een paar opmerkingen maken over de tekst. In paragraaf 12 worden Moldavië en Oekraïne opgeroepen om het probleem van Trans-Dnjestrië op te lossen. Het is echter duidelijk dat dit probleem niet kan worden opgelost zonder de betrokkenheid van Rusland, dat deze zelfbenoemde republiek steunt.</p>
      <p sl="pl">Sinds vijf jaar houdt Libië een aantal Bulgaarse verpleegsters en een Palestijnse arts vast onder de absurde beschuldiging dat zij 450 kinderen in een ziekenhuis in Bengazi opzettelijk met het HIV-virus zouden hebben besmet. Zij zijn ter dood veroordeeld. Over een maand zal hun zaak in hoger beroep worden behandeld. De Europese Commissie moet hun vrijlating eisen. Voorts wil ik de Europese Commissie verzoeken om bijzondere aandacht te schenken aan de discriminatie waarvan christenen en christelijke kerken in islamitische landen het slachtoffer zijn. In het verslag wordt uitsluitend Eritrea genoemd als land waar christenen worden vervolgd, maar wij mogen het lot van de christenen in Sudan niet vergeten.</p>
      <p sl="pl">Ik stel voor dat de Europese Commissie een gedetailleerd verslag opstelt over de situatie van de christelijke kerken in het Midden-Oosten, in Afrika, in China en in Turkije.</p>
    </intervention>
    <intervention id="3-040" speaker_id="4334" name="Elena VALENCIANO" is_mep="True" mode="spoken" nationality="Spain" birth_date="18-09-1960" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, ook ik ben de mening toegedaan dat wij hier te maken hebben met het moeizame relaas van een onmogelijk verslag, dat betrekking heeft op een thema van toenemend belang voor zowel de burgers als de internationale organen. Ik wil hier uitdrukkelijk refereren aan het standpunt dat de secretaris-generaal van de Verenigde Naties, Kofi Annan, heeft verwoord in zijn rapport "In grotere vrijheid - de weg naar ontwikkeling, veiligheid en mensenrechten voor allen". Het gaat hier dus om het relaas van een onmogelijk verslag, hetgeen uiteraard niet belet dat de heer Coveney onze oprechte dank verdient. Onmogelijk, omdat er altijd sprake zal zijn van een gebrek aan evenwicht - aangezien we de ganse wereld als schouwtoneel hebben -, een gebrek aan coherentie - een blik op de paragraaf over Venezuela volstaat wat dit betreft - en een gebrek aan duurzaamheid - aangezien geen van de standpunten die dit Parlement in eerdere verslagen heeft aangenomen geconsolideerd wordt.</p>
      <p sl="es">Al is het directe nut van dit verslag zeer beperkt, mijnheer de Voorzitter, toch snijdt het uitermate belangrijke kwesties aan. Ik denk dat het Europees Parlement zijn standpunt ten aanzien van dit verslag moet herdefiniëren: vele van de standpunten die dit Parlement heeft aangenomen in andere verslagen en resoluties staan volkomen los van ons jaarverslag over de mensenrechten. Ik acht het dan ook noodzakelijk dat wij onze parlementaire werkzaamheden in eerste instantie opvatten als een bijdrage aan het verslag van de Raad. Op die manier hebben wij de kans om op doeltreffende wijze invloed uit te oefenen op de situatie van de mensenrechten in de wereld.</p>
      <p sl="es">Ofschoon de fracties er na een bijzonder lang en moeilijk proces in zijn geslaagd consensus te bereiken, wil ik mij toch nog even tot de rechtervleugel van dit Parlement richten. Ik roep mijn rechtse collega’s op om coherent te zijn en blijk te geven van verantwoordelijkheidsbesef, of om eenvoudigweg medelijden te tonen als ze dat verkiezen, in de hoop dat zij hun steun zullen verlenen aan ons standpunt ten aanzien van verkrachte vrouwen en meisjes, die misbruikt worden in oorlogssituaties of conflicten. Deze slachtoffers hebben zowel voor als na de aanranding bescherming nodig. Velen van hen raken zwanger van hun aanranders en zij moeten de mogelijkheid krijgen om hun zwangerschap vrijwillig te onderbreken. Of niet soms, dames en heren?</p>
    </intervention>
    <intervention id="3-041" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Mijnheer de Voorzitter, ik wil een paar opmerkingen maken over de dubbele normen en praktijken die worden gehanteerd in de instellingen van de Europese Unie. De normen van de EU komen neer op de uitholling van normen als beginsel. In veel belangrijke gevallen is het moeilijk te concluderen wat nu een hogere prioriteit krijgt in ons spectrum van gedeelde waarden: echt respect voor mensenrechten of goedkoper aardgas, aardgas dat waarschijnlijk onze beginselen en uiteindelijk ook Europa zelf zal uithollen.</p>
      <p sl="en">Aan mijn collega's die zeggen dat Rusland zeer belangrijk is, geef ik het antwoord: jazeker, maar de waarheid is nog belangrijker. Ik ben niet van plan kritiek te leveren op het geweldige werk dat is verricht door de heer Coveney en waarmee ik hem gelukwens. Ik ben alleen wel bezorgd dat de algehele sfeer van uitholling aanleiding heeft gegeven tot hiaten en concessiemanoeuvres in veel van onze documenten. Bewust of onbewust probeert men nu vaak niet te expliciet en niet te hard te zijn en geen mensen tegen de haren in te strijken ook al zitten ze fout.</p>
      <p sl="en">Is hier iemand die belang hecht aan de 40 000 Tsjetsjeense kinderen die zijn omgekomen tijdens de Russische militaire operatie? Maakt de barbaarse verminking van het lichaam van de vermoorde legitieme president enige indruk op mijn collega's? Wij durven de simpele feiten niet te noemen, en die zijn dat Rusland nog geen land van gedeelde waarden is en dat het een land is waarvan de regering oneerlijke handelspraktijken toelaat in haar streven zich bij de WTO aan te sluiten.</p>
      <p sl="en">Voor velen onder ons is de prioriteit van vrede in de Kaukasus een principe geworden dat indirect is gestimuleerd door de Russische diplomatie: de rust en vrede van het kerkhof. Wij vinden dat deze diplomatie geen kans moet krijgen om de kandidaten voor het kerkhof te beletten een dergelijk gedwongen, gelukzalig einde te voorkomen.</p>
    </intervention>
    <intervention id="3-042" speaker_id="1113" name="Jas GAWRONSKI" is_mep="True" mode="spoken" nationality="Italy" birth_date="07-02-1936" birth_place="Vienna " p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, bijna iedereen heeft de rapporteur van dit verslag complimenten gemaakt en ik kan mij daar alleen maar bij aansluiten. Het is in feite logisch dat er in een zo uitgebreid verslag, dat problemen in zeventig landen behandelt, onderwerpen staan waarover geen volledige overeenstemming heerst. In tegenstelling tot wat we gehoord hebben uit de gelederen van Europees unitair links, zou ik echter nadrukkelijk willen wijzen op enkele moedige standpunten van de rapporteur jegens economische en politieke grootmachten - grootmachten ten opzichte waarvan dit Parlement te vaak een dubbelzinnig, diplomatiek standpunt inneemt en, zo zouden wij willen stellen, een cynische Realpolitik voert, om de handelsbetrekkingen te beschermen.</p>
      <p sl="it">Ik denk bijvoorbeeld aan China: de Commissie en de Raad hebben aangekondigd bereid te zijn, zo niet het daadwerkelijke voornemen te hebben, het wapenembargo op te heffen. Toegegeven, er is enige vooruitgang geboekt op het gebied van de mensenrechten en het is waar dat China een belangrijke rol speelt in de strijd tegen het terrorisme en dat het op zinvolle wijze druk uitoefent op Noord-Korea, opdat dit land de ontwikkeling van kernwapens stopzet. Maar dat is niet voldoende en in het verslag wordt dit onderkend. En bovendien, zou ik daaraan nog willen toevoegen, is het niet nodig China te laten profiteren van de meningsverschillen over dit onderwerp tussen de Europese Unie en de Verenigde Staten.</p>
      <p sl="it">Ik denk ook aan Rusland, dat er in de tragische Tsjetsjeense kwestie en in het bestuur van het land in het algemeen maar niet in slaagt initiatieven te vermijden die weinig gemeen hebben met wat wij onder democratie verstaan. Ook over dit vraagstuk wordt in het verslag een duidelijk en nauwkeurig standpunt ingenomen.</p>
      <p sl="it">Tot besluit wil ik mij vol overtuiging scharen achter de gedachte die volgens mij ten grondslag ligt aan dit uitstekende verslag: geen enkele economische of commerciële overweging mag de Europese Unie ertoe brengen het bestaan van mensenrechtenschendingen te ontkennen of te bagatelliseren.</p>
    </intervention>
    <intervention id="3-043" speaker_id="2294" name="Ursula STENZEL" is_mep="True" mode="spoken" nationality="Austria" birth_date="22-09-1945" birth_place="Wien" p_group="Group of the European People's Party (Christian Democrats) and European Democrats" m_state="AT">
      <p sl="de">Hartelijk dank, mijnheer de Voorzitter. De verslagen over de mensenrechten van het Europees Parlement zijn van groot politiek gewicht. Niet omdat ze juridisch bindend zijn, maar omdat ze politieke zeggingskracht bezitten en aanleiding geven tot bepaalde conclusies. Het zwakke punt van dit verslag is echter dat er veel zaken in worden genoemd die niet per se onder de mensenrechten vallen. Laat ik een paar voorbeelden noemen.</p>
      <p sl="de">Kyoto is voor ons allemaal een belangrijke kwestie, maar het heeft in feite niet veel met mensenrechten te maken. Sociale rechten zijn belangrijk. Ze zijn echter van een andere orde. Het zijn geen mensenrechten in de klassieke zin. Het recht op abortus is geen mensenrecht, maar een schending van een mensenrecht. Bovendien is het niet aan de EU om op dit terrein welk land ook iets voor te schrijven. Dat valt onder het subsidiariteitsbeginsel.</p>
      <p sl="de">Ik wil verdergaan met een citaat van Brecht. In zijn stuk “Der aufhaltsame Aufstieg des Arturo Ui” zegt Brecht ergens: “Der Schoß ist fruchtbar noch, aus dem das kroch”. Hij bedoelt daarmee het antisemitisme en de rassenhaat zoals Hitler die in het Derde Rijk predikte. Antisemitisme in Rusland mag ons niet onverschillig laten, zeker niet wanneer het van politici uitgaat. Wanneer twintig leden van de Doema aandringen op een verbod van joodse organisaties in Rusland, dan moeten we daarop reageren. Ook moeten we beseffen dat Rusland de oorzaak is geweest van vreselijke gevechten en mensenrechtenschendingen in Tsjetsjenië en dat veel schokkende gebeurtenissen – zoals in Beslan – ook een politieke oorzaak hebben. Zelfmoordaanslagen zijn moordaanslagen, maar aan de andere kant zijn ze ook een reactie op politieke omstandigheden en factoren.</p>
      <p sl="de">We kunnen van verslagen over de mensenrechten, ook van die van het Europees Parlement, niet het onmogelijke vragen. Helaas kunnen politieke problemen niet alleen met mensenrechten worden opgelost. De politiek moet dan juist de oplossing bieden.</p>
      <p sl="de">Bovendien mag er niet met twee maten worden gemeten. We kunnen niet aan de ene kant een land als Kroatië onderhandelingen met de EU ontzeggen, omdat het spijtig genoeg een generaal die verdacht wordt van mensenrechtenschendingen niet heeft opgepakt, en aan de andere kant wel onderhandelingen met Turkije beginnen, terwijl dat land, zoals uit vele persberichten blijkt, nog altijd uiterst traag is met het omzetten van de politieke criteria van Kopenhagen. Ik wil de Turkse regering niet verantwoordelijk stellen voor wat de meerderheid in dat land leest. Als dat echter uitgerekend Hitlers “Mein Kampf” is, geeft dat wel te denken.</p>
    </intervention>
    <intervention id="3-044" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, dit is een opmerkelijk verslag: breed van opzet en indringend en positief in veel van de waarnemingen die erin worden gemaakt. Het tragische is dat de grote reikwijdte van het verslag een bevestiging vormt van het wijdverbreide karakter van mensenrechtenproblemen in de hele wereld en van het cruciale belang dat wij die zo veel waarde hechten aan dit onderwerp onze stem laten horen en zegevieren.</p>
      <p sl="en">Ik wil een onderwerp benadrukken dat ook in paragraaf 49 aan de orde komt, namelijk dat van mensenrechtenkwesties in Kashmir. Ik wil de rapporteur gelukwensen met de wijze waarop hij samen met alle fracties aan dit gevoelige onderwerp heeft gewerkt. Ik aanvaard deze compromisformulering, maar zou ook graag hebben gezien dat het verslag niet alleen verwijzingen naar de regio Kashmir zou bevatten, maar ook verwijzingen naar het lijden van de bevolking van Kashmir. Dit onderwerp gaat tenslotte over mensen.</p>
      <p sl="en">In de paragraaf daarvoor, nummer 48, wordt duidelijk gesteld dat de grootste functionerende democratie ter wereld India is, een land waarvoor ik grote bewondering koester. Naar mijn oordeel zou dit feit India moeten inspireren een groter moreel leiderschap in de regio op zich te nemen en dat houdt in dat er niet alleen moet worden samengewerkt met Pakistan, maar met alle belanghebbenden, om er zo voor te zorgen dat er onmiddellijk een einde komt aan schendingen van de mensenrechten.</p>
      <p sl="en">Gisteren heeft de president van Azad Kashmir het Parlement bezocht om een tentoonstelling te openen aan het begin van de EU-Kashmir-week, de eerste in zijn soort. Als vice-voorzitter van de overkoepelende werkgroep Kashmir in het Europees Parlement zei ik bij die gelegenheid - en herhaal ik nu - dat de bevolking van Jammu en Kashmir moed kan putten uit het feit dat deze werkgroep werkelijk alle partijen en alle nationaliteiten vertegenwoordigt, en dat dit Parlement zich zal blijven inzetten om hun stemmen hier luid en duidelijk te laten horen. Laten wij allen uitkijken naar de dag waarop, met onze steun, de stem van het volk in het land van hun vaders net zo luid en net zo duidelijk zal klinken als hier.</p>
    </intervention>
    <intervention id="3-045" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, ik wil ingaan op de in het verslag opgenomen paragraaf over Wit-Rusland. In het verslag wordt erop gewezen dat Wit-Rusland in toenemende mate een eiland binnen Europa wordt. We hadden al ontvoeringen van en moorden op leden van de oppositie, verkiezingsfraude, gevangenneming van demonstranten en het monddood maken van de pers, en nu geldt er sinds enige tijd ook een verbod om in het buitenland te studeren zonder toestemming van de autoriteiten. Voorts worden de mogelijkheden beperkt om het land te verlaten met de bedoeling legaal in het buitenland te werken. Ook Poolse burgers kunnen inmiddels genieten van de weldaden van dit “kolchozencommunisme”, want van meerdere burgers zijn vrachtwagens en personenauto’s in beslag genomen omdat zij drie sloffen sigaretten bij zich hadden. Hoe kunnen wij rustig toekijken en met dit land dat grenst aan de Unie zelfs een Europese grensoverschrijdende samenwerking ontwikkelen als er geen dag voorbij gaat zonder dat we horen over mensenrechtenschendingen in het land? Gisteren nog werden meer dan veertig demonstranten gearresteerd die de ramp van de kerncentrale in Tsjernobyl wilden herdenken. Het optreden van de Europese Commissie en de Raad heeft alleen maar als een rem op de veranderingen in Wit-Rusland gewerkt. Sinds de resolutie van het Europees Parlement over Wit-Rusland is immers bijna een half jaar verstreken en er is nog niets wezenlijks ondernomen. De projecten ter ondersteuning van het maatschappelijk middenveld bevinden zich nog steeds in de fase van analyse en discussie; verder dan geordende debatten op talloze seminars en topontmoetingen is men nog niet gekomen. De Commissie ziet niet in wat de toegevoegde waarde is van de financiering van radiostations die vanuit de buurlanden uitzenden, met andere woorden: zij erkent de waarde niet van vrije media en van een alternatieve bron van informatie naast de Wit-Russische propaganda. Thans wordt er gesproken over het voeren van een gezamenlijk beleid met Rusland ten aanzien van Wit-Rusland. Ik zou toch wel graag willen weten welke mensenrechten wij samen met Rusland in Wit-Rusland kunnen beschermen, en hoe wij dat dan zouden moeten doen. Betekent dit dat wij afwachten tot de doorgeslagen dictator de burgers in zijn eigen land nog meer onrecht aandoet? Of moeten de problemen in een land dat grenst aan de Europese Unie door de Amerikanen worden opgelost, omdat we meer geïnteresseerd zijn in de problemen van Madagaskar?</p>
    </intervention>
    <intervention id="3-046" speaker_id="photo_generic" name="Nicolas Schmit" is_mep="True" mode="spoken">
      <p sl="fr">fungerend voorzitter van de Raad . Mijnheer de Voorzitter, net als uw verslag is uw debat een bevestiging en een illustratie van de zeer grote betrokkenheid van uw Parlement bij de problematiek van de mensenrechten. Het is in feite een afspiegeling van de grote betrokkenheid bij dit probleem van een zeer grote meerderheid van de Europeanen. Vele Europeanen zetten zich actief in voor de bevordering van de mensenrechten en strijden om deze rechten wereldwijd, overal waar ze geschonden worden, te verdedigen. Vooral jongeren stellen een bijzonder belang in deze bevordering van de mensenrechten.</p>
      <p sl="fr">Ik denk dus dat de boodschap die van dit verslag en van dit debat uitgaat ten eerste gericht moet zijn aan de jongeren, om hun te tonen dat het Europa in opbouw een Europa is dat de waarden van de mensenrechten in de wereld uitdraagt. Naar mijn mening is het beeld dat van Europa in de wereld bestaat nauw met deze mensenrechtenboodschap verbonden.</p>
      <p sl="fr">Verder ben ik het eens met degenen die hebben gezegd dat de mensenrechten op zichzelf niet de oplossingen kunnen brengen voor alle politieke problemen. Een mensenrechtenbeleid kan geen substituut zijn voor een buitenlands beleid. Maar binnen elk buitenlands beleid dat die naam waardig is, binnen elk buitenlands beleid dat gebaseerd is op waarden, dient een belangrijke plaats te zijn ingeruimd voor de verdediging van de mensenrechten. Dat is de boodschap die ik, als fungerend voorzitter van de Raad, opmaak uit hetgeen in uw Parlement en in uw verslag wordt gezegd, en ik denk dat alle lidstaten, evenals de Raad, een open oor hebben voor uw opmerkingen. Er is natuurlijk niet één oplossing voor alle problemen, evenmin als er een eenvoudige oplossing bestaat. Uiteenlopende situaties kun je niet op een en dezelfde manier aanpakken, maar de kernboodschap blijft overal dezelfde; het is die boodschap, verwoord door het Parlement, die de Raad zich eveneens eigen moet maken in het door hem ten uitvoer gelegde beleid.</p>
    </intervention>
    <intervention id="3-047" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. Mijnheer de Voorzitter, zoals de heer Schmit net ook al namens de Raad heeft gedaan, wil ik de rapporteur en het Europees Parlement namens de Commissie nogmaals feliciteren met dit initiatief. Degenen die dit debat hebben bijgewoond en actief aan de discussie hebben deelgenomen, hebben kunnen vaststellen dat de bescherming en bevordering van de mensenrechten in de wereld ons thans voor enorme uitdagingen stelt.</p>
      <p sl="es">Wij hebben hier zeer uiteenlopende problemen besproken, van de strijd tegen het terrorisme tot de schending van de rechten van minderheden. Het gaat hier om een hele reeks schendingen van de mensenrechten op velerlei niveaus. U hebt hier vele landen en vele regio’s van overal ter wereld genoemd. Nagenoeg alle continenten zijn de revue gepasseerd. En wij zijn het er allen over eens dat wij als vertegenwoordigers van de Europese instellingen en van de wil van de Europese burgers een immense verantwoordelijkheid dragen. Wij moeten onze plicht nakomen, hetgeen betekent dat wij uitvoering moeten geven aan onze wens om de mensenrechten te beschermen en de eerbiediging van die rechten te integreren in al onze beleidsterreinen, met name in het buitenlands beleid, zoals de voorzitter van de Raad ook al zei.</p>
      <p sl="es">U kunt er dan ook van op aan dat de Commissie, en in het bijzonder commissaris Ferrero-Waldner, zich zal inzetten om de dialoog met het Parlement en de Raad te intensiveren, zodat wij de koers kunnen volgen die wordt aangegeven in het Europees beleid op dit vlak en in de suggesties en aanbevelingen die vervat zijn in het verslag van het Europees Parlement. Bovendien wil ik nogmaals onderstrepen dat de Commissie schriftelijk zal antwoorden op alle punten die dat vereisen en dat zij u haar antwoorden zo spoedig mogelijk zal doen toekomen.</p>
    </intervention>
    <intervention id="3-048" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
      <p sl="nl">Schriftelijke verklaring (Artikel 142)</p>
    </intervention>
    <intervention id="3-049" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag is tamelijk hypocriet en het bevat een aantal onwaarheden. Aan voorbeelden geen gebrek. Ik noem slechts de wijze waarop men in gebreke blijft melding te maken van de vervolging van de Koerden en de Turken en de schending van de grondrechten van de bevolking van de Westelijke Sahara, en de manier waarop naar Venezuela en Cuba verwezen wordt.</p>
      <p sl="pt">Ik wil vooral aan die laatste twee gevallen aandacht besteden, gelet op de ervaringen die ik in deze landen onlangs heb opgedaan.</p>
      <p sl="pt">Wat Venezuela betreft: ik ben daar het afgelopen jaar tweemaal geweest, ook tijdens het herroepingsreferendum. Dat referendum is door president Chávez met een overweldigende meerderheid gewonnen. Ik heb bij die gelegenheid kunnen vaststellen dat het nu juist de regering van Venezuela was die problemen ondervond bij het verkrijgen van toegang tot de media, en dan vooral tot de diverse, door de oppositie gecontroleerde privé-televisiezenders in het land. De afvaardiging van het Europees Parlement heeft dat zelf tot haar schade moeten ondervinden. Het is nu juist de regering van Venezuela die probeert met de buurlanden tot samenwerking te komen. Punt 84 van het verslag is dus onaanvaardbaar.</p>
      <p sl="pt">Wat Cuba betreft: ik ben daar onlangs met een delegatie van drie verschillende fracties van het Europees Parlement op bezoek geweest. Ik vind het daarom betreurenswaardig dat er in punt 78 van dit verslag niets gezegd wordt over de Amerikaanse blokkade van Cuba, en dat men aandringt op het voortzetten van de bijzondere behandeling van dit land, zonder rekening te houden met alle problemen die het gevolg zijn van de permanente blokkade van de VS.</p>
    </intervention>
  </section>
  <section id="creitem8" title="Situatie van de Roma in de Europese Unie">
    <intervention id="3-051" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="nl">Aan de orde is de verklaring van de Commissie over de situatie van de Roma in de Europese Unie.</p>
    </intervention>
    <intervention id="3-052" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Geachte afgevaardigden, de Commissie wil het Europees Parlement bedanken voor het op de agenda plaatsen van dit onderwerp, en zij erkent de sleutelrol die het Parlement vervult bij de bescherming van de rechten van minderheden, met inbegrip van die van de Roma. Het feit dat hier vandaag Parlementsleden aanwezig zijn die behoren tot de Romagemeenschap illustreert het belang van deze rol.</p>
      <p sl="cs">Het beginsel van non-discriminatie behoort tot de grondrechten waarop de Europese Unie is gegrondvest. De Roma moeten de kans krijgen om volledig deel te nemen aan het economische, sociale en politieke leven, en we moeten ons dan ook samen inzetten voor het overwinnen van de eeuwenlange vooroordelen, discriminatie en sociale uitsluiting waaronder zij gebukt zijn gegaan. Dit is een reusachtige taak die gecoördineerde actie van ons zal vergen op een aantal terreinen, en dan met name op die van onderwijs, werkgelegenheid, huisvesting en sociale diensten. De verantwoordelijkheid voor het vinden van een oplossing voor deze problemen zal voornamelijk liggen bij de nationale organen en bij regionale en lokale autoriteiten, aangezien de Roma in de laatstgenoemde organen met de grootste waarschijnlijkheid vertegenwoordigd zijn. Hoewel zowel het maatschappelijk middenveld als de Roma zelf een belangrijke rol moeten vervullen, is de situatie van de Roma een Europese kwestie die vraagt om een oplossing op EU-niveau. Deze oplossing zou diverse vormen kunnen aannemen.</p>
      <p sl="cs">De Commissie houdt actief toezicht op de situatie van de Roma, zowel in de Europese Unie als in de kandidaat-lidstaten. Als onderdeel van de voorbereidingen op de toetreding wordt de situatie van de Roma en van andere minderheden beoordeeld aan de hand van de politieke criteria van Kopenhagen. Het Europees Waarnemingscentrum te Wenen besteedt bijzondere aandacht aan deze kwestie bij het onderzoeken van uitingen van racisme en vreemdelingenhaat in de Europese Unie. De EU heeft een bindend rechtskader opgezet dat tot doel heeft discriminatie op basis van ras of etnische afstamming te bestrijden, en de communautaire verordeningen die nu reeds van kracht zijn verbieden directe of indirecte discriminatie inzake werk, onderwijs, sociale bescherming, eigendomskwesties en diensten. De Commissie probeert ervoor te zorgen dat deze verordeningen worden omgezet in nationale wetgeving, en zij biedt tevens ondersteuning aan maatregelen op het gebied van cultuur en onderwijs, met inbegrip van speciale maatregelen voor organisaties die met de Roma werken.</p>
      <p sl="cs">De Europese Unie verstrekt aanzienlijke fondsen voor maatregelen ter bevordering van de maatschappelijke integratie van de Romagemeenschap. Tijdens de voorbereidingen op de toetreding werd uit hoofde van het Phare-programma ruim 100 miljoen euro toegewezen aan projecten specifiek voor de Roma, en de Commissie helpt nationale organen actief om gebruik te maken van de structuurfondsen, teneinde de integratie van de Roma en andere achtergestelde groepen te bevorderen. Met diverse andere Gemeenschapsprogramma’s wordt de uitwisseling van ervaringen gestimuleerd en worden specifieke projecten ondersteund op de terreinen werkgelegenheid, onderwijs, beroepsopleidingen en onderzoek in de EU en in een aantal derde landen.</p>
      <p sl="cs">De Commissie is erop gebrand te waarborgen dat er in alle EU-programma’s en -beleidsvormen die in deze context van belang zouden kunnen zijn rekening wordt gehouden met de situatie van de Roma. Te dien einde is er een groep opgericht die bestaat uit vertegenwoordigers van alle relevante directoraten-generaal, met als doel het uitwisselen van beste praktijken, het coördineren van beleidsmaatregelen en het aangaan van een dialoog met deelnemers van buiten de instellingen. Tijdens de vorige bijeenkomst van de groep werd er informatie uitgewisseld met een afgevaardigde van de Romagemeenschap. De Commissie werkt tevens samen met andere internationale organisaties die zich inzetten voor het bevorderen van de integratie van de Roma, en onderhoudt regelmatig contact met de Raad van Europa, de OESO, de Wereldbank en andere belangrijke actoren.</p>
      <p sl="cs">De Europese Unie heeft zichzelf in de Lissabon-strategie ambitieuze doelen gesteld in verband met het scheppen van meer banen, sociale cohesie en duurzame ontwikkeling. Het feit dat een groot aantal van onze medeburgers maatschappelijk wordt uitgesloten omdat zij behoren tot de Romagemeenschap is een bedreiging voor ons vermogen deze doelen te verwezenlijken. De bestrijding van de maatschappelijke uitsluiting van de Roma op basis van de grondrechten, de sociale cohesie en de sociale en economische ontwikkeling van de EU is een taak voor ons allen. De Commissie wil het Parlement bedanken voor zijn steun en zijn inspanningen in dit verband.</p>
    </intervention>
    <intervention id="3-053" speaker_id="28141" name="Lívia JÁRÓKA" is_mep="True" mode="spoken" nationality="Hungary" birth_date="06-10-1974" birth_place="Tata" m_state="HU">
      <p sl="hu">namens de PPE-DE-Fractie . – Mijnheer de Voorzitter, zowel Roma die binnen als Roma die buiten de grenzen van de EU wonen zijn eeuwenlang dag in dag uit blootgesteld geweest aan discriminatie. De diepgewortelde anti-Roma-gevoelens en dagelijkse discriminatie belemmeren onze volledige en gelijkwaardige deelname aan het maatschappelijke en economische leven in Europa en in de landen die wij als ons thuisland beschouwen. Diverse internationale organisaties hebben de afgelopen jaren programma’s gelanceerd met de bedoeling de anti-Roma-discriminatie te bestrijden en de Roma te helpen volledig in de maatschappij te integreren. Er bestaat echter geen uniform Europees richtsnoer voor of antwoord op deze dringende vragen.</p>
      <p sl="hu">De ontwerpresolutie, die door vijf fracties van het Europees Parlement gesteund wordt, en het huidige standpunt van commissaris Špidla over het onderwerp zijn mijlpalen in dit opzicht. Uit deze resolutie blijkt dat de verschillende politieke krachten verenigd zijn in hun wederzijdse inzet om met elkaar de heersende anti-Roma-gevoelens en structurele discriminatie te bestrijden. In de resolutie wordt aangedrongen op gelijke kansen op de terreinen werk, onderwijs, huisvesting, gezondheidszorg en deelname aan het politieke leven.</p>
      <p sl="hu">Ook na de toetreding tot de EU duurt de maatschappelijke discriminatie van de Roma in de nieuwe lidstaten voort, evenals in de oude lidstaten. Dit alleen al bevestigt dat de EU-instellingen hun taak inzake het permanent volgen en onderzoeken van de mensenrechtensituatie moeten voortzetten. De krachtige opleving van Romarechten in Europa moet betekenen dat de politieke criteria van Kopenhagen op uniforme wijze ten uitvoer worden gelegd in zowel de oude als de nieuwe lidstaten, evenals in de kandidaat-lidstaten. Een van de meest urgente kwesties waarmee de achtergestelde Romaminderheid zich geconfronteerd ziet is het vinden van werk. Reïntegratie van de Romaberoepsbevolking is van groot belang, en daarom moeten er inleidende kortetermijnmaatregelen worden genomen om het percentage werkende Roma te verhogen. Van de onlangs toegenomen bevolking van de EU heeft 15 procent te kampen met armoede, terwijl 9 procent in langdurige en extreme armoede leeft. Deze indicatoren geven een veel ernstiger situatie te zien in het geval van de nieuwe lidstaten. Het is daarnaast duidelijk dat een aanzienlijk deel van de mensen die in langdurige en extreme armoede leven Roma zijn, en het werkloosheidspercentage in de Romagemeenschap bedraagt vaak 80 procent of meer.</p>
      <p sl="hu">Het behalen van de strategische doelen van Lissabon zal ongetwijfeld een positieve invloed hebben op het leven van de Roma, en welbewuste, vastberaden politieke integratie zou ook zonder meer bijdragen aan het welslagen van de Lissabon-strategie. De Lissabon-strategie zal niet resulteren in het realiseren van de gestelde doelen tenzij er vastberaden stappen worden gezet en echte inspanningen worden geleverd om de integratie van Roma in de maatschappij te bevorderen. De steeds sterker wordende politieke inzet van de Europese Commissie moet zich manifesteren in echte actie op professionele basis, alsmede in het opzetten van een coherent stelsel voor de bescherming van minderheden, dat in ieder opzicht de integratie van de Europese Romabevolking bevordert. Het Europees Parlement moet optreden als een instelling die oog heeft voor minderheden, en samen met maatschappelijke organisaties en de bestuursorganen van de lidstaten moet het eensgezind samenwerken met de Commissie als zijn voornaamste bondgenoot. We hopen dat de resolutie van het Europees Parlement over de situatie van de Roma in Europa een professionele basis zal bieden voor de Europese Commissie, alsmede voor de nationale regeringen die maatregelen treffen in dit opzicht. Tot slot wil ik mijn dank uitspreken aan mijn collega’s van de vijf betrokken fracties, aan onze adviseurs en aan de maatschappelijke organisaties voor hun actieve bijdrage aan het opstellen van deze resolutie.</p>
    </intervention>
    <intervention id="3-054" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">namens de PSE-Fractie . – Mijnheer de Voorzitter, mijnheer de commissaris, de Roma zijn al eeuwenlang op Europees grondgebied aanwezig, aangezien zij in de vierde eeuw in Griekenland zijn aangekomen. Hoewel er nooit een volkstelling onder deze mensen is uitgevoerd, schat men hun aantal op zo’n acht miljoen, verspreid over heel Europa. De Roma zijn het slachtoffer van discriminatie, marginalisatie en segregatie op alle terreinen van het openbare en privé-leven, waaronder de toegang tot overheidsdienst, onderwijs, werkgelegenheid, gezondheidszorgvoorzieningen en huisvesting, alsmede bij het overschrijden van grenzen en in de toegang tot asielprocedures. Deze discriminatie is vanaf nu niet langer een probleem van de Roma alleen, maar van alle Europeanen, en wij moeten blijk geven van solidariteit om hun leefomstandigheden te verbeteren. Iedere vorm van discriminatie waar de Roma mee te kampen hebben, dient natuurlijk krachtig te worden veroordeeld, maar we moeten ook zorgen dat ze toegang krijgen tot fatsoenlijke woonruimte, onderwijs, gezondheidszorg en sociale bescherming. Ik wil benadrukken dat wij absoluut alles in het werk moeten stellen om te voorkomen dat zij gedwongen worden hun land te verlaten vanwege de armzalige omstandigheden waarin ze daar moeten leven, waarbij het zelfs om vervolging kan gaan.</p>
      <p sl="fr">Europa moet de Romaminderheid als zodanig erkennen, opdat deze de middelen in handen krijgt om zich te verdedigen tegen elke vorm van discriminatie. Daarom vragen wij de Commissie om een actieplan waarin duidelijke aanbevelingen worden gedaan aan lidstaten en kandidaat-lidstaten voor - uiteraard - een betere economische integratie, maar ook voor een betere sociale en politieke integratie van alle Roma in Europa. Er is al lange tijd over gesproken, nu is het tijd om tot actie over te gaan. Het heeft lang genoeg geduurd. De rechten van de Roma moeten verder strekken dan toegang tot fatsoenlijke leefomstandigheden. Europa is de wieg van de multiculturaliteit. De bevordering van de Romacultuur zal een belangrijke rol spelen in de strijd tegen discriminatie, racisme en vreemdelingenhaat. Zij moeten kunnen blijven wonen waar ze wonen, als ze dat wensen; ze moeten niet de straat op worden gejaagd. Dat is belangrijk, dat is het belangrijkste voor ons allemaal. Het is onze plicht om te handelen, zonder nog langer te dralen.</p>
    </intervention>
    <intervention id="3-055" speaker_id="30099" name="Viktória MOHÁCSI" is_mep="True" mode="spoken" nationality="Hungary" birth_date="01-04-1975" birth_place="Berettyóújfalu" p_group="Group of the Alliance of Liberals and Democrats for Europe" m_state="HU">
      <p sl="hu">namens de ALDE-Fractie . – Mijnheer de Voorzitter, wij staan op het punt een historisch moment te beleven: voor de eerste keer verkeert het Europees Parlement in Europa in de positie een dergelijke resolutie aan te nemen, en morgen zullen we hierover stemmen. De Europese Unie, het Europees Parlement en ieder ander orgaan dat wetgeving controleert, aanneemt of wijzigt heeft geregeld kritiek op de mensenrechtensituatie buiten de grenzen van de EU. Dit is dus een historisch moment, omdat dit het eerste document is waarin kritiek wordt geuit op de mensenrechtensituatie binnen de EU, en wel met betrekking tot de Roma. Deze politieke stemming, die zich nu voor de eerste keer in de geschiedenis in het Parlement ontwikkelt, is belangrijk, omdat discriminatie van de Roma in de EU geen taboe hoeft te blijven.</p>
      <p sl="hu">Op dit moment bedraagt de “handicapindex” in de 25 lidstaten gemiddeld 60 procent. Dit betekent dat gemiddeld 60 procent van de kinderen die als geestelijk gehandicapt worden aangemerkt Roma zijn. We beroven het kind op deze manier niet alleen van een kans op hoger onderwijs, maar plaatsen het ook in een situatie waar het nooit meer uit zal komen, en op die manier bezegelen we het lot van een dergelijk kind praktisch al op zevenjarige leeftijd. De resolutie bevat diverse paragrafen waarin de huisvestingsproblemen, verdrijvingen, gedwongen sterilisatie, gescheiden werkruimten, en talloze andere vormen van discriminatie worden opgesomd, die in de EU totaal niet verrassend zijn, en ik noem hier bewust geen specifieke landen.</p>
      <p sl="hu">Het bevorderen van politieke participatie is een andere belangrijke taak die de Unie moet vervullen. Het gebrek hieraan komt uitgebreid aan de orde in een aantal paragrafen. Vandaag de dag telt de Romabevolking in de EU ongeveer 7 tot 8 miljoen mensen, terwijl er slechts twee vertegenwoordigers met onze etnische afstamming hier in het Parlement zitten. Ik ben zeer trots op mijn land, omdat wij allebei uit Hongarije komen. Er is echter geen enkele andere politieke vertegenwoordiger van de Roma uit enig ander land in de Commissie, of in een andere EU-instelling.</p>
      <p sl="hu">Deze participatiekloof moet gedicht worden, niet alleen in de EU, hetgeen voornamelijk onze eigen taak is, maar ook op het niveau van de nationale regeringen, zodat deze, in aanvulling op de EU-richtlijnen en -richtsnoeren waarin het strategische beleid van individuele landen terzake is vastgelegd, ook het gevoel krijgen dat het hier om een verantwoordelijkheid gaat die alle maatschappelijke geledingen in geheel Europa aangaat. Het is niet aan de Roma deze kwestie op te lossen, want zij zijn niet degenen die hun eigen kinderen als gehandicapt bestempelen; het zijn ook niet de Romavrouwen die willen dat hun eierstokken worden verwijderd.</p>
      <p sl="hu">Uit opiniepeilingen blijkt dat de Roma zich in Europa het meest Europees voelen. Dit is allerminst verwonderlijk, aangezien de Roma in geen enkel land nog vertrouwen kunnen hebben in de eigen regering, en al helemaal niet in het centrale deel van Oost-Europa. Kabinetsperiode na kabinetsperiode volgen verschillende politieke partijen elkaar op, maar nog geen enkele regerende politieke partij is erin geslaagd een oplossing te vinden voor dit probleem en is bijvoorbeeld in staat geweest de discriminatie uit te bannen. De enige hoop die de Roma hebben is de Europese Unie; hun enige hoop is het Europees Parlement, waar wij allemaal zitting in hebben en waar wij tijdens de stemming van morgen proberen een resolutie aangenomen te krijgen. Ik heb er alle vertrouwen in dat ons besluit over de situatie van de Roma een echte mensenrechtennorm zal worden.</p>
    </intervention>
    <intervention id="3-056" speaker_id="28265" name="Elly de GROEN-KOUWENHOVEN" is_mep="True" mode="spoken" nationality="Netherlands" birth_date="28-12-1949" birth_place="Den Haag" p_group="Group of the Greens/European Free Alliance" m_state="NL">
      <p sl="en">namens de Verts/ALE-Fractie . – Mijnheer de Voorzitter, als gevolg van de uitbreiding van de Europese Unie, is het aantal Roma-burgers gestegen van 7 miljoen naar 9 miljoen. Aangezien de uitbreiding een doorlopend proces is, zal de EU in de toekomst 12 tot 15 miljoen Roma binnen haar grenzen hebben. De Roma hebben duizenden jaren in een diaspora geleefd, maar zijn nu als onze medeburgers met elkaar verenigd in de EU. De Europese Unie markeert het einde van jaren van oorlog en het begin van samenwerking. Maar hoe kunnen wij samenwerken wanneer er mensen worden buitengesloten?</p>
      <p sl="en">De kwestie van de Roma wordt over het algemeen in de eerste plaats in verband gebracht met werkloosheid en een tekort aan onderwijs, gezondheidszorg en huisvesting. De kernzaak is echter racisme jegens Roma, en meer specifiek zigeunerhaat of Romafobie. Kunnen wij een situatie accepteren waarbij miljoenen van onze medeburgers fundamentele mensenrechten ontberen en slachtoffer zijn van slechte behandeling door de politie, een situatie waarbij duizenden schoolkinderen niet leren lezen en schrijven en het werkloosheidscijfer boven de 70 procent ligt, een situatie waarbij pogingen worden ondernomen tot etnische zuivering door middel van vergiftiging van mensen en handel in vrouwen en kinderen, een situatie waarbij ook westelijke EU-landen Romavluchtelingen uitzetten, terwijl dit in strijd is met het Verdrag van Genève van 1951?</p>
      <p sl="en">De Roma kampen ook met een gebrekkige afvaardiging in de politiek, als gevolg waarvan er niet genoeg vertegenwoordigers van de Roma zijn om de aandacht te kunnen vestigen op hun problemen. De realiteit van vandaag is meer dan alleen een menselijke tragedie: de Roma zijn tot politiek instrument gemaakt. Wat is er gebeurd met de miljoenen dollars en euro's die door de VS en de EU zijn geschonken aan de landen van Oost-Europa voor Romaprojecten?</p>
      <p sl="en">Structuren die zijn opgezet met het doel de Roma te helpen, gebruiken dit doel vaak als voorwendsel. In werkelijkheid wordt het meeste geld besteed aan salarissen en reizen en aan het omkopen van burgers, bestuurders en politici. Dit proces staat bekend als corruptie, maar in feite gaat het om manipulatie. Er bestaan mensen die geen dynamisch Europa willen; ze hanteren een verdeel-en-heerspolitiek door de armoede in stand te houden en macht over de Oost-Europese landen te verwerven. De Roma, de grootste en kwetsbaarste minderheid van Europa, zijn tegen hun wil slachtoffers en deelnemers in dit wereldwijde spel.</p>
      <p sl="en">Het is daarom ook uit puur politiek oogpunt van belang de Romabevolking sterker te maken. Hun politieke deelname aan verkiezingen is belangrijk. Wij moeten ons richten op de Roma als kiezers en kandidaten op alle politieke niveaus. De Roma-voor-Roma-benadering, zoals die is ontwikkeld door de OVSE, is ook een effectieve manier om de positie van de Roma te versterken. Alle Europese organisaties moeten beginnen met Roma aan te stellen in functies die al dan niet verband houden met Romakwesties – ik heb bijvoorbeeld een assistent die Roma is.</p>
      <p sl="en">Zigeunerhaat is een schande en een bedreiging voor de EU.</p>
    </intervention>
    <intervention id="3-057" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">namens de GUE/NGL-Fractie. – Mijnheer de Voorzitter, een paar uur geleden, juist voor dit debat over een uiterst belangrijke ontwerpresolutie, die morgen in stemming zal worden gebracht, bereikte ons het bericht dat gisteren, in de provincie Napels, een woonwagen in een Romakamp in brand is gevlogen: een jongetje is omgekomen en de vader en een ander jongetje zijn met zeer ernstige verwondingen in het ziekenhuis opgenomen.</p>
      <p sl="it">Een delegatie van Roma uit verschillende Italiaanse steden, die hier sinds twee dagen verblijft om de leden van dit Parlement te ontmoeten en deze bewust te maken van hun situatie, heeft mij onmiddellijk op de hoogte gesteld toen zij het bericht vernam. De delegatie was diepbedroefd, maar gaf te kennen dat het hier helaas gebeurtenissen betreft die voortdurend voorkomen. En waar komen ze voor? In Italië, in het hart van het oude Europa, waar deze bevolkingsgroepen, waarvan de meerderheid al lang geen nomadenbestaan meer leidt, bij elkaar worden ondergebracht in kampen zonder water, zonder elektriciteit en zonder voorzieningen.</p>
      <p sl="it">Een van hen zei vandaag: “De eerste keer dat ik in een container heb geslapen, was toen ik in Italië aankwam; op de plaats waar ik vandaan kwam, had ik een huis.” De rechten van de Europese Unie gelden tot aan de grenzen van de nomadenkampen en de Italiaanse regering blijft, door middel van collectieve uitzettingen, doorgaan zich te ontdoen – zo noemen we dat – van de Romabevolking.</p>
      <p sl="it">In dergelijke omstandigheden wordt het onmogelijk kinderen op te voeden en hen naar school te laten gaan. Er zijn jongeren van twintig jaar die in Italië geboren zijn en die geen Italiaans identiteitsbewijs hebben. Onlangs meende men van andere kinderen die in Italië geboren zijn dat zij Joegoslaven waren, zonder dat men wist welke Joegoslavische nationaliteit ze dan wel precies hadden – Joegoslavië bestaat immers niet eens meer. Veel Roma-burgers die in mijn land wonen hebben een identiteitsbewijs – als ze er al een hebben – waarop het adres van hun woonwagenkamp vermeld wordt met daarbij tussen haakjes “Romakamp”. Het behoeft geen betoog dat het hun in deze situatie niet zal lukken werk te vinden en dat zij steeds weer gediscrimineerd zullen worden.</p>
      <p sl="it">Afsluitend wil ik zeggen dat de stemming van morgen buitengewoon belangrijk is, maar dat zij des te belangrijker zal zijn als datgene waarover wij gaan stemmen in praktijk wordt gebracht, met name door de Europese Commissie, omdat, laten we dat niet vergeten, de commissaris die zich met deze problematiek zou moeten bezighouden een Italiaan is, namelijk de heer Frattini, die in mijn ogen echter een grote gelijkenis vertoont met het aapje dat zei: “Ik zie niets, ik hoor niets en ik zeg niets.”</p>
    </intervention>
    <intervention id="3-058" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mijnheer de Voorzitter, ik voer het woord namens de nieuwe Italiaanse Socialistische Partij, de nieuwe PSI. In de jaren dat ik mij heb ingezet op sociaal en politiek vlak, ben ik zo gelukkig geweest vele Roma te leren kennen en ik schaar mij achter hun gerechtvaardigde verzoeken. Het is de hoop van de nieuwe PSI dat 8 april, de Internationale Dag van de Roma, niet alleen een dag van herdenking zal zijn, maar bovenal een gelegenheid om het publiek bewust te maken van de problemen waarmee de grootste etnische minderheid van Europa op dit moment mee te maken heeft.</p>
      <p sl="it">Ik wil wijzen op één aspect dat volgens ons van bijzonder belang is: ondanks de, ook onlangs, verrichte inspanningen van de Commissie, moeten wij helaas constateren dat in enkele lidstaten en kandidaat-lidstaten Romajongeren dikwijls in scholen voor mentaal gehandicapten worden afgezonderd of naar aparte klassen voor gehandicapte kinderen worden gestuurd. Dit zal natuurlijk hun onvrede doen toenemen en hun maatschappelijke marginalisering verder in de hand werken. Er moet juist voorzien worden in een volledige toegang tot het gewone onderwijs, want de school is een van de eerst aangewezen middelen om een volledige integratie en socialisatie te bevorderen.</p>
      <p sl="it">De scheiding waarvan op dit moment sprake is, is ongerechtvaardigd en volstrekt onverenigbaar met de beginselen van gelijkheid, verdraagzaamheid en respect die ten grondslag liggen aan het gemeenschapsgevoel dat de EU tracht te bevorderen. Iedereen moet, op het gebied waarop hij of zij deskundig is, zich inzetten om woorden in daden om te zetten.</p>
    </intervention>
    <intervention id="3-059" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="sk">De Romakwestie behoort tot de meest ingewikkelde sociale en politieke kwesties op het grondgebied van de Europese Unie. De tenuitvoerlegging van diverse concepten heeft niet geresulteerd in een succesvolle oplossing voor het zogenaamde Romaprobleem. Alle pogingen om deze kwestie als een maatschappelijk probleem aan te pakken zijn gestrand op cultuurverschillen. De pogingen om de Romagemeenschap te integreren hadden vaak tot gevolg dat er werd geprobeerd hen te laten assimileren, hetgeen eveneens is mislukt. Door de complexiteit van de Romakwestie hebben we hier duidelijk te maken met een vraagstuk op het snijvlak van sociale, etnische en/of minderheidsproblemen. Het probleem is ongetwijfeld niet in alle landen even ernstig. Zo zijn er bijvoorbeeld geen Roma in de Baltische staten, maar in het zuidelijke deel van de Europese Unie en in de nieuwe lidstaten is het probleem vaak zo groot dat de landen afzonderlijk niet in staat zijn het adequaat aan te pakken.</p>
      <p sl="sk">Het moge duidelijk zijn dat in veel landen de overgang naar een markteconomie geen win-winsituatie heeft opgeleverd voor de Roma. Een aanzienlijk deel van deze minderheid heeft zich gevoegd bij die mensen die het niet hebben kunnen bolwerken en er niet in geslaagd zijn zich aan te passen aan de nieuwe omstandigheden. Hun ongunstige situatie, extreme armoede en hoge werkloosheidspercentage kunnen niet alleen worden verklaard op grond van rassendiscriminatie. Het probleem is vaak een stuk breder. Het begint met het ontbreken van onderwijs. De situatie van mensen is het slechtst als zij wonen in afgelegen plaatsen of afgezonderde nederzettingen, vaak zonder toegang tot onderwijs, elektriciteit of stromend water, of als zij in regio’s wonen met een zeer grote werkloosheid.</p>
      <p sl="sk">Een aantal maanden geleden werd Slowakije genoemd in verband met de Roma naar aanleiding van de vermeende gedwongen sterilisatie van Romavrouwen. Ik wil hier herhalen wat onze vice-premier heeft gezegd ten overstaan van de Commissie vrouwenrechten en gelijke kansen, namelijk dat uit een diepgravend politieonderzoek is gebleken dat deze gedwongen onwettige handelingen niet hebben plaatsgevonden. Tegelijkertijd kwam tijdens het onderzoek echter ook aan het licht dat de wetgeving op dit terrein verouderd is en helderheid ontbeert. Ter afronding wil ik mijn steun voor de resolutie tot uitdrukking brengen, aangezien er diverse mythen over de Roma en hun situatie bestaan en misschien nog wel meer vooroordelen, maar het aan daadwerkelijk begrip ontbreekt.</p>
      <p sl="sk">Ik ben ervan overtuigd dat het Romaprobleem de grenzen van de individuele staten overstijgt en dat het moet worden aangepakt als een Europees probleem, precies zoals commissaris Špidla zei. Het is zonder meer noodzakelijk om gebruik te maken van de ervaringen van de afzonderlijke landen en de structuurfondsen in te zetten om het probleem aan te pakken met betrokkenheid van de Roma zelf – dit is echt het cruciale punt in dit verband. Ik vind dat er met deze resolutie een gepaste en noodzakelijke stap in die richting wordt gezet.</p>
    </intervention>
    <intervention id="3-060" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Mijnheer de Voorzitter, mijnheer de commissaris, beste collega’s, ik ben er erg trots op dat er in mijn fractie diverse collega’s zijn die zich met veel toewijding voor de zaak van de Roma inzetten. Ik ben erg blij dat er ook in de andere fracties veel collega’s zijn die hierop aanspreekbaar zijn. Daardoor kunnen we morgen samen een nieuw hoofdstuk schrijven in de geschiedenis van de integratie van de Roma.</p>
      <p sl="de">De aanleiding voor mijzelf om juist nu op een debat over deze kwestie aan te dringen, was een bezoek aan Novi Sad, samen met een delegatie van het Europees Parlement. We deden daar eigenlijk onderzoek naar de situatie van de Hongaarse minderheid, maar aan de rand van Novi Sad zagen we een wijk waar Roma wonen die uit Kosovo zijn verdreven en waar onvoorstelbare toestanden heersten.</p>
      <p sl="de">Helaas is het zo dat in bijna alle conflicten die er zijn geweest de Roma de eerste slachtoffers waren. Ook zonder dergelijke conflicten is de situatie van de Roma echter verre van bevredigend. Dat geldt niet alleen voor de nieuwe lidstaten, waar de Roma sterker vertegenwoordigd zijn, maar ook voor veel oude lidstaten. Wanneer we met een beschuldigende vinger naar het buitenland wijzen en aan andere landen aanbevelingen doen over de manier waarop ze hun minderheden moeten behandelen, dan is het heel belangrijk dat we de minderheden in Europa zelf - met name onze grootste minderheid, de Roma - op dezelfde wijze behandelen en hun een kans op integratie bieden. We moeten de afschuwelijke vicieuze cirkel doorbreken die hieruit bestaat dat velen van hen slecht geschoold zijn, voor een deel in aparte scholen worden weggestopt en door die slechtere scholing ook slechtere beroepsperspectieven en minder inkomen hebben. Minder inkomen leidt weer tot een slechtere gezondheid en zo gaat de vicieuze cirkel maar door. Die moeten we gezamenlijk zien te doorbreken.</p>
      <p sl="de">Ik heb enige tijd geleden al voorgesteld een aparte commissaris aan te stellen die verantwoordelijk is voor minderhedenkwesties, met name ook voor de problematiek van de Roma. Dat is niet gebeurd. Toch weet ik zeker dat de kwestie van de Roma bij commissaris Špidla in goede handen is. Ik wil u echter vragen, commissaris, zoals ook al door collega Roure is gedaan, in de door ons gevraagde mededeling van de Commissie niet alleen aan te geven wat er al gebeurt, maar ook wat er nog meer kan worden gedaan, wat er misschien nog kan worden verbeterd, ook als de bevoegdheid op Europees niveau op dit terrein niet groot is.</p>
      <p sl="de">Mijnheer de commissaris, u hebt zeer terecht opgemerkt dat het om een Europees probleem gaat waarop ook een Europees antwoord moet komen: op Europees niveau, maar natuurlijk ook op nationaal niveau. Wanneer de samenwerking in het Parlement ertoe bijdraagt, morgen, via de resolutie, voor een dergelijk antwoord de aanzet te geven, dan hebben we een belangrijke stap gezet.</p>
      <p sl="de">Met uw hulp, commissaris, en met de hulp van de Commissie zullen we de komende tien jaar de integratie van Roma en Sinti in Europa aanmerkelijk kunnen verbeteren.</p>
      <a text="(Applaus)"/>
    </intervention>
    <intervention id="3-062" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Mijnheer de Voorzitter, commissaris Špidla, beste collega’s, helaas hebben we ons tot nu toe niet voldoende beziggehouden met het tragische lot van de Europese Roma, Sinti en andere etnische groepen. Er zijn perioden geweest waarin men zich in Europa vrij kon bewegen en zijn levenswijze en cultuur zelf kon kiezen. Helaas werd de twintigste eeuw gekenmerkt door het streven enkele volkeren volledig uit te roeien. Tijdens de Duitse bezetting van Bohemen en Moravië waren er twee concentratiekampen voor Roma: een in Lety in Zuid-Bohemen en een in Hodonin bij Kunstat in Moravië.</p>
      <p sl="de">Het is vanuit mensenrechtelijk, politiek, moreel en puur menselijk oogpunt een absolute schande dat op het terrein van het voormalige concentratiekamp in Lety al veertig jaar een varkensmesterij is gevestigd. Op een plaats waar duizenden mensen hebben geleden, onder wie veel kinderen, en waar honderden mensen zijn gestorven, mag een dergelijke vernedering niet langer worden getolereerd. Van de circa 6 000 Roma en Sinti die in 1942 in het protectoraat Bohemen en Moravië woonden, keerden er in 1945 een kleine 600 uit de concentratie- en vernietigingskampen terug. Dat is precies een tiende.</p>
      <p sl="de">Omdat het inmiddels niet alleen een probleem van de Tsjechische autoriteiten, maar een Europees probleem is, dringen wij erop aan dat die varkenshouderij wordt verplaatst en dat er op de plek van het voormalige concentratiekamp een gedenkplaats wordt opgericht die de nagedachtenis aan de slachtoffers van het nationaal-socialisme waardig is. We hebben daarover in de afgelopen week een tentoonstelling georganiseerd. De bijbehorende documentatie heb ik bij me. Ik wil u vragen onze oproep te steunen. Ik dank iedereen voor de goede, fractieoverstijgende samenwerking.</p>
    </intervention>
    <intervention id="3-063" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mijnheer de Voorzitter, ik vraag u enig geduld te hebben, want ik ga iets zeggen dat tegen de stroom ingaat. Net als alle andere etnisch-culturele minderheden in de Unie – of het nu gaat om autochtone minderheden zoals Sardiniërs, Corsicanen, Basken of Gaelische bevolkingsgroepen, of om legale immigranten – verdient ook de Romabevolking alle respect. Maar net als de genoemde gemeenschappen moeten ook de Roma zich houden aan de regels van de burgermaatschappij en ook van hun kant de maatschappelijke orde respecteren.</p>
      <p sl="it">Ik weet niet, althans niet uit eigen ervaring, of en zo ja, hoe zigeuners geïntegreerd zijn in Roemenië en Bulgarije. Dat zijn ze echter wel in mijn land, waar de politie de woonwagenkampen niet binnen kan komen, waar gezondheidsautoriteiten geen toezicht en controle kunnen uitoefenen, waar het onmogelijk is om op te treden tegen schoolverzuim, het aantal bewoners te tellen, de afkomst van kinderen en de wettigheid van de ouderlijke macht te controleren en waar niet kan worden nagegaan of de verschillen tussen de geslachten en de mensenrechten wel geëerbiedigd worden, en zo zou ik nog wel uren kunnen doorgaan.</p>
      <p sl="it">De Commissie wil maatregelen ter ondersteuning van de werkgelegenheid onder de Roma. Deze en andere onacceptabele voorrechten worden gesteund door vijf ontwerpresoluties, ingediend door fracties variërend van de Europese Volkspartij tot extreem links. In de zekerheid dat wij, althans wat dit onderwerp betreft, miljoenen burgers van de Europese Unie vertegenwoordigen, verwerpen wij zowel de verklaring van de Commissie als de ontwerpresoluties, die absurd zijn, bol staan van de retoriek en getuigen van racisme jegens de Europese burgers. Aan die burgers, waarde indieners van de ontwerpresoluties, zouden jullie eens moeten uitleggen waarom jullie eisen dat zij verplichtingen nakomen en waarom jullie pas in tweede instantie erkennen dat zij ook rechten hebben. Aan die burgers zouden jullie moeten uitleggen waarom jullie, als het gaat om huisvesting en werkgelegenheid, hún geen enkele prioriteit toekennen en hún geen enkele garantie geven dat zij ongestraft hun gang kunnen gaan.</p>
      <p sl="it">Wij zijn geroepen, vanwege de belastinggelden die geïnd zijn onder degenen die wel volgens de regels geregistreerd zijn, om hier in de eerste plaats de belangen en de gevoelens te vertegenwoordigen van die Europese burgers en pas daarna, uitsluitend daarna, te oreren over denkbeeldige discriminatie.</p>
    </intervention>
    <intervention id="3-064" speaker_id="28200" name="Katalin LÉVAI" is_mep="True" mode="spoken" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">Mijnheer de Voorzitter, een van de meest urgente onderwerpen die deze week op de agenda van het Europees Parlement staan, is de kwestie van de fundamentele mensenrechten, of meer specifiek de situatie van de Romaminderheid in Europa. Ik denk dat de kwestie van de Romaminderheid veel verder reikt dan constitutionele staatsgrenzen, en de situatie van de Roma moet dan ook op Europees niveau worden aangepakt.</p>
      <p sl="hu">Gistermiddag vond er een forum plaats, het Roma Forum van het Europees Parlement, dat werd bijgewoond door Roma die regelmatig worden achtergesteld en te maken krijgen met discriminatie, die worden opgesloten achter prikkeldraad, of geen water, gas of elektriciteit hebben in hun huizen en die hun kinderen geen onderwijs kunnen geven. Aan dit bijzondere Europese Roma Forum namen veel leden van het Europees Parlement deel, alsmede een aantal vertegenwoordigers van andere autoriteiten. Allen zijn van mening dat dit probleem van voortdurende discriminatie moet worden opgelost via een gezamenlijke inspanning. We hebben besloten een Europees monitoring- en follow-upsysteem voor discriminatie in te stellen en een gegevensbank op te zetten waarin gevallen van vooringenomenheid jegens Roma geregistreerd zullen worden. We willen de commissaris om steun vragen bij het opzetten van een dergelijk monitoringsysteem, zodat dit forum daarmee de publieke opinie kan beïnvloeden.</p>
      <p sl="hu">Wij zijn van mening dat de EU, maatschappelijke organisaties, particuliere personen en vertegenwoordigers zich heel veel inspanningen getroost hebben, maar vaak is het zo dat veel van deze inspanningen niet op gecoördineerde wijze hebben plaatsgevonden. Het is buitengewoon belangrijk dat de commissaris en het Parlement deze verschillende soorten inspanningen, die niet noodzakelijkerwijs parallel lopen, op elkaar afstemmen teneinde efficiënter en effectiever op te kunnen treden, en de grootste minderheid van Europa op efficiëntere wijze enige vorm van mensenrechtenbescherming te bieden.</p>
    </intervention>
    <intervention id="3-065" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mijnheer de Voorzitter, ik ben er trots op vandaag in hetzelfde Parlement te zitten als mevrouw Járóka en mevrouw Mohácsi. Minder trots echter ben ik op het feit dat slechts zo weinig leden van het Parlement en van het personeel van de instellingen tot een etnische minderheid behoren. Dit contrast komt heel duidelijk naar voren in dit debat over de Roma. De situatie komt erop neer dat deze bevolkingsgroep zeker de grootste minderheid zal worden na de volgende uitbreiding. Men is het er in meerderheid over eens – misschien op de voorlaatste spreker na dan – dat er iets ondernomen moet worden.</p>
      <p sl="en">Wat moet er dan worden gedaan? Mevrouw Bauer had het over de grote complexiteit van dit probleem. Het punt is dat we in dit Parlement reeds kunnen wijzen op zaken die we wel kunnen doen, maar dat de lidstaten die niet willen uitvoeren. Als voorbeeld noem ik de richtlijn inzake rassengelijkheid. Ik heb wel gevallen zien waarbij Roma in hun eigen land rechtszaken wegens arbeidsdiscriminatie aanspannen, maar dit komt zo weinig voor dat het geen betekenis heeft. In dit Parlement beschikken we reeds over wetgeving, maar die wordt niet door de lidstaten uitgevoerd. Zij wordt zeker niet uitgevoerd in de nieuwe lidstaten.</p>
      <p sl="en">Samen met de heer Agnoletto heb ik vanmorgen een ontmoeting gehad met leden van de Romagemeenschap in Italië. Zoals het geval is in mijn eigen land, het Verenigd Koninkrijk, heeft de Romadiaspora in het zogenaamde Oude Europa minstens zoveel te lijden als in de nieuwe landen, omdat deze mensen niet alleen als Roma maar ook nog als immigranten worden gezien.</p>
      <p sl="en">Wij moeten beide zaken aanpakken. Die ene spreker met wie ik en velen met mij het absoluut oneens zijn buiten beschouwing gelaten, voeren wij een eensgezinde strijd en ik wil hier verklaren dat het probleem zo complex is dat wij bij deze resolutie een eensgezind gebaar moeten maken, ondertekend en ondersteund door alle partijen, waarin wij stellen dat wij niet kunnen leven in een Europese Unie waar kinderen van één bepaalde etnische minderheid worden gesegregeerd in het onderwijs en naar scholen gestuurd worden voor kinderen met een geestelijke handicap. Dit is niet de Europese Unie waar ik wil wonen en dit Parlement beschikt over de instrumenten die kunnen garanderen dat de lidstaten tot handelen overgaan. Ik ben benieuwd of de commissaris de nodige urgente maatregelen zal nemen.</p>
    </intervention>
    <intervention id="3-066" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Mijnheer de Voorzitter, dames en heren, vanaf de eerste dagen van mijn mandaat als lid van het Europees Parlement stuit ik op discussies en uitlatingen over de Roma, die in het Pools gewoonlijk zigeuners worden genoemd. Wie zijn de Roma en wat bedoelen wij met deze term? Gaat het hier om een etnische groep, zoals in de resolutie wordt gesteld, of betreft het een volk zonder staat? Als het om een etnische groep gaat waarvan de leden burgers zijn van alle Europese landen, is de oplossing van het probleem relatief eenvoudig. In alle Europese landen moeten immers voor alle burgers dezelfde wetten gelden, moeten alle burgers gelijk worden behandeld en geldt een verbod van discriminatie en vreemdelingenhaat. Daarbij mogen wij niet vergeten dat burgers rechten, maar ook plichten hebben tegenover de staat en tegenover hun medeburgers. Als wij de Roma beschouwen als een volk zonder staat wordt de zaak ingewikkelder, zo niet hopeloos. Wie moet dit volk beschermen? Het antwoord op deze vraag vormt de eerste stap in de oplossing van de problemen. De discussie is de afgelopen tijd heviger geworden nu de toetreding van twee nieuwe landen tot de Europese Unie voor de deur staat, namelijk van Roemenië en Bulgarije. Roemenië wordt algemeen beschouwd als het belangrijkste vaderland van de Roma, al komen zij oorspronkelijk uit het verre India. Gedurende 600 jaar wilden of konden de Roma niet assimileren in de samenlevingen van de landen waar zij woonden. In de loop van deze periode zijn de wederzijdse gevoelens van vijandigheid eerder toe- dan afgenomen. Ondanks de maatregelen om de kloof op het vlak van ontwikkeling, opleidingsniveau en levensstandaard te dichten, worden de verschillen niet kleiner, maar zelfs groter.</p>
    </intervention>
    <intervention id="3-067" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">Mijnheer de Voorzitter, geachte commissaris Špidla, burgers op de publieke tribune en collega’s.</p>
      <p sl="sv">Net als de anderen verwelkom ik het debat over de Roma in de EU. Ik verwelkom ook alle Roma als leden van de EU.</p>
      <p sl="sv">Ondanks het verbod op discriminatie in het eerste artikel van het Handvest van de Verenigde Naties leven twaalf tot vijftien miljoen Roma in een situatie van kwetsbaarheid en bedreiging. De zeven tot negen miljoen Roma in de EU, even veel mensen als het aantal inwoners van Zweden, bevinden zich in het merendeel van de lidstaten van de EU, maar geen enkel land geeft deze groep echt erkenning als zijn grootste minderheid. Verontrustend genoeg neemt de discriminatie toe. Sinds het jaar 2000, toen Zweden het Kaderverdrag van de Raad van Europa voor de bescherming van nationale minderheden en het Europees Handvest voor regionale talen of talen van minderheden ratificeerde, is de Romagroep erkend in Zweden en is de Romataal Romani een erkende minderheidstaal in Zweden, maar dat is niet voldoende om de uitsluiting van de Roma te doorbreken. De hele EU moet de positie van de Roma beschermen, vooral de positie van de vrouwen en kinderen. Samen met de Romavrouwen moeten wij de problemen met betrekking tot hun positie en die van hun kinderen tot een deel van ons beleid op het gebied van gelijke rechten maken, in het bijzonder inzake de bescherming van de reproductieve en seksuele gezondheid, de bevordering van gezinsplanning, onderwijs voor de kinderen en de meisjes en een grotere deelname aan de politieke besluitvorming.</p>
      <p sl="sv">Ik heb geluisterd naar het verslag van commissaris Špidla, waarvoor dank. Omdat hij in de Commissie verantwoordelijk is voor gelijke kansen, zou ik hem willen vragen of er meer is wat wij specifiek kunnen doen voor de rechten van vrouwen en kinderen en tegen uitsluiting, want de zaak van de Roma is de verantwoordelijkheid van de hele EU.</p>
      <p sl="sv">Ik juich de resolutie toe.</p>
    </intervention>
    <intervention id="3-068" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Ik ben van mening dat het debat dat we zojuist hebben gevoerd uitzonderlijk breed van opzet was. In dit debat kwamen vanuit diverse invalshoeken kwesties aan de orde als de status van de Roma als etnische groep, de discriminatie van deze groep en de maatschappelijke en politieke positie van de Roma. Ik denk dat we een zeer breed scala aan standpunten, of veeleer meningen, hebben gehoord, en dat wij hiermee beschikken over een solide basis om verder over de kwestie na te denken in samenhang met de resolutie die dit Parlement heeft ingediend. In de kwesties die tijdens het debat aan de orde zijn gesteld, wordt de nadruk gelegd op het belang en de urgentie van maatregelen ter bevordering van maatschappelijke integratie van de Roma op Europees, nationaal en regionaal niveau. De steun van het Parlement – en ik beschouw uw initiatief als buitengewoon belangrijk – zal ons helpen bij het mobiliseren van alle belanghebbenden en het vinden van de noodzakelijke politieke wil. Het feit dat leden van de Romagemeenschap zitting hebben in dit Parlement is een bijzonder voordeel, omdat dit ons een soort aanknopingspunt biedt voor een Europees debat over de echte levens en omstandigheden van de Romagemeenschap.</p>
      <p sl="cs">De Commissie zal doorgaan met haar pogingen om ervoor te zorgen dat alle relevante beleidsmaatregelen en programma’s op samenhangende en effectieve manier worden uitgevoerd, teneinde de integratie van de Roma en andere achtergestelde groepen te bevorderen. We moeten een grondiger analyse uitvoeren van zowel de daadwerkelijke behoeften van de diverse groepen als de terreinen waarop actie op Europees niveau van toegevoegde waarde kan zijn. Ik ben van mening dat het nuttig zou zijn als de Commissie zich zou laten adviseren over dergelijke zaken door een groep vooraanstaande personen en deskundigen, en ik zal daarnaast nadenken over de beste manier om een dergelijke groep op te zetten. Ook wil ik Commissievoorzitter Barroso de suggestie aan de hand doen om een debat te organiseren over de situatie van de Roma tijdens een van de komende bijeenkomsten van de groep van Commissieleden die verantwoordelijk is voor grondrechten, antidiscriminatie en gelijke kansen.</p>
      <p sl="cs">Het jaar 2007 zal uitgeroepen worden tot het Europees Jaar van gelijke kansen. De Commissie zal in dat kader een aantal maatregelen ten uitvoer leggen, en ook aan de Romakwestie zal uiteraard op gepaste wijze aandacht worden besteed.</p>
      <p sl="cs">Het debat van vandaag is aanleiding geweest voor een aantal historische bespiegelingen en terzijdes. Ik ben van mening dat het passend is om onszelf eraan te herinneren dat de geschiedenis van de Roma in Europa er een geweest is van vervolging, en dat deze vervolging regelmatig onvoorstelbaar wreed is geweest. Op grond van een decreet van de Oostenrijkse keizer Leopold I aan het einde van de 17e eeuw – en ik geef nu een vrije weergave – moest iedere Roma die een dorpsgrens overschreed gedood worden; dit gold ook voor kinderen. Eenieder die naliet dergelijke drastische maatregelen te nemen werd gestraft. De Europese geschiedenis is in dit opzicht dus zeer wreed.</p>
      <p sl="cs">Een van de sprekers zei dat de Europese Unie de enige hoop van de Roma is. Ik denk niet dat ik zelf het woord “enige” zou hebben gebruikt, want er zijn zonder enige twijfel talloze andere organisaties die zich voor deze zaak inzetten, en er worden ook elders op politiek vlak de nodige inspanningen geleverd. Desalniettemin mogen we trots zijn op het feit dat de Europese Unie een voorbeeld heeft gesteld op het terrein van gelijke kansen en de mensenrechten, ondanks al onze onvolkomenheden, ondanks het gebrek aan samenhang en ondanks al het werk dat we nog moeten verzetten.</p>
    </intervention>
    <intervention id="3-069" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="nl">Tot besluit van het debat deel ik mee dat ik overeenkomstig artikel 103, lid 2 van het Reglement vijf ontwerpresoluties heb ontvangen.</p>
      <p sl="nl">Het debat is gesloten.</p>
      <p sl="nl">De stemming vindt donderdag om 11.00 uur plaats.</p>
    </intervention>
  </section>
  <section id="creitem9" title="Opmerkingen van één minuut over kwesties van politiek belang">
    <intervention id="3-071" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="nl">Aan de orde zijn de opmerkingen van één minuut over kwesties van politiek belang.</p>
    </intervention>
    <intervention id="3-072" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, de heer Roszkowski en ik hebben het Parlement verzocht de officieren te herdenken en te eren die in april 1940 in Katyn met voorbedachten rade op beestachtige wijze in een daad van terrorisme door de NKVD, het Volkscommissariaat voor binnenlandse zaken van de Sovjet-Unie, werden vermoord. Wij hebben een antwoord ontvangen van de Voorzitter van het Parlement waarin staat dat wij zulke data en zulke tragedies uit onze geschiedenis niet mogen vergeten. Ik wil de Voorzitter hiervoor bedanken. De Voorzitter heeft ons echter laten weten dat het Bureau van het Parlement heeft besloten de slachtoffers van deze misdaad niet met een minuut stilte te gedenken. Ik betreur dit ten zeerste. Daarom wil ik, voordat ik het Parlement een voorstel voorleg, tien seconden van mijn spreektijd gebruiken om een eerbetoon te brengen aan de officieren die in Katyn zijn gestorven en aan hun families. Misschien wilt u samen met mij een moment stilte in acht nemen.</p>
      <p sl="fr">Mijnheer de Voorzitter, ik stel voor dat 5 maart door dit Parlement wordt uitgeroepen tot de dag van de strijd tegen alle vormen van totalitarisme. 5 maart 1940 is de datum waarop Stalin en zijn trawanten dit barbaarse besluit tot genocide namen.</p>
    </intervention>
    <intervention id="3-074" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, de meeste mensen weten wel dat 1 mei de Internationale Dag van de arbeid is, maar ik vraag mij af hoeveel mensen ook weten dat morgen, 28 april, de Internationale Dag voor de herdenking van de slachtoffers van arbeidsongevallen gevierd wordt. Op deze dag gedenken we de mensen die zijn overleden op de werkplek of als gevolg van ziekten die verband hielden met hun werk. Gezondheid en veiligheid op het werk in de Europese Unie zijn in de laatste paar jaren uiteraard verbeterd, gedeeltelijk door de wetgeving die wij zelf hebben aangenomen. De IAO schat echter dat over de hele wereld iedere vijftien seconden een persoon het leven laat op het werk; dat betekent zo'n 6 000 sterfgevallen per dag. Er wordt dan ook wel gezegd dat werk meer dodelijke slachtoffers eist dan oorlog.</p>
      <p sl="en">Door deze sterfgevallen te gedenken, kunnen we meer doen om te voorkomen dat er ongevallen op het werk plaatsvinden. In een plaatselijke campagne in mijn kiesdistrict, georganiseerd door Herbert Styles, wordt getracht regeringen ertoe te bewegen meer te doen op dit vlak, door de Internationale Dag voor de herdenking van de slachtoffers van arbeidsongevallen officieel te erkennen. Daarom wil ik mijn collega's en onze Voorzitter, in wiens eigen land, Spanje, deze dag reeds wordt erkend, vragen zich in te zetten om deze dag officieel erkend te krijgen, zodat we meer aandacht geven aan ongevallen op het werk.</p>
    </intervention>
    <intervention id="3-075" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Mijnheer de Voorzitter, twee dagen geleden is een meisje van vier in mijn kiesdistrict voor de ogen van haar moeder om het leven gekomen toen ze werd aangereden door een auto. Het enorme verdriet waarin zo'n rampzalige gebeurtenis een familie kan storten is nauwelijks te bevatten en laat zich niet beschrijven. Helaas vinden dergelijke tragische ongevallen overal in de Unie dagelijks en veelvuldig plaats. Verkeersongevallen zijn in Europa tegenwoordig zelfs de meest voorkomende doodsoorzaak bij kinderen. Dit is een schandalig en volkomen onaanvaardbaar gegeven voor een beschaafde samenleving als de onze. Aan de slachting onder kinderen op de wegen moet een einde komen. Mijnheer de Voorzitter, mag ik u met klem verzoeken persoonlijk contact te leggen met alle Europese staatshoofden en uw overredingskracht te gebruiken om hen te doordringen van de noodzaak om een serieuze, niet-aflatende en effectieve kruistocht te beginnen tot verbetering van de verkeersveiligheid, vooral voor kinderen?</p>
      <p sl="en">Ik stel ook voor dat er inspanningen worden verricht om te komen tot een in brede kring te publiceren zwarte lijst, waarin de 25 lidstaten worden gerangschikt aan de hand van het aantal kinderen per hoofd van de bevolking dat per jaar in het verkeer het leven laat.</p>
    </intervention>
    <intervention id="3-076" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, als voorzitter van de delegatie voor de betrekkingen met de landen van de zuidelijke Kaukasus hoop ik van harte dat het Europees Parlement gedenkt dat precies negentig jaar geleden de Armeense genocide heeft plaatsgevonden. Al negentig jaar wordt het Armeense volk door dit verleden achtervolgd en wacht het op de erkenning van deze genocide. Erkenning van de kant van de wereld als getuige, waartoe ons Europees Parlement in 1987 al is overgegaan, en erkenning van de kant van de daders als schuldigen. Deze erkenning groeit slechts langzaam, want we bevinden ons hier op een terrein van pure emoties en uiterste gevoeligheid. Maar ik blijf ervan overtuigd dat dat moment komt, en het is aan de Unie daaraan mee te werken.</p>
      <p sl="fr">In het kader van de toetredingsonderhandelingen met Turkije moet de Unie de Turkse bevolking en de Turkse autoriteiten helpen om hun herinneringskarwei te beginnen, zoals Duitsland heeft gedaan toen het het joodse volk om vergiffenis vroeg. Wij moeten de Turkse samenleving ertoe bewegen de Armeense genocide van 1919 te erkennen. Ik heb er goede hoop op, vooral nu de Armeense autoriteiten hebben ingestemd samen met Turkije deel te nemen aan een intergouvernementele commissie die onderzoek gaat doen naar de genocide. Ik ben er werkelijk van overtuigd dat Armenen en Turken de weg van de verzoening zullen weten te vinden, zodat ze in goed nabuurschap verder kunnen.</p>
    </intervention>
    <intervention id="3-077" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">Mijnheer de Voorzitter, ik wil slechts een zeer ernstig feit onder de aandacht van heel het Parlement brengen: veertig Koerdische burgers zijn nu al dertig dagen in hongerstaking omdat zij toestemming willen om in België te blijven, op basis van een aanvraag tot politiek asiel. Een aantal van deze mensen is er buitengewoon ernstig aan toe.</p>
      <p sl="it">Ik heb een open brief gestuurd naar de minister van Binnenlandse Zaken, omdat hij deze personen subsidiaire bescherming kan verlenen waardoor zij, onder meer op grond van de derde Europese conventie over de bescherming van de mensenrechten van 15 december 1980, toestemming zouden kunnen krijgen vooralsnog in België te blijven, zelfs als hun geen politiek asiel verleend wordt. Morgen zal een delegatie van Europese afgevaardigden zich om 9.30 uur naar de Miniemenkerk in Brussel begeven om zich solidair te betonen met die veertig Koerden die op dit moment hun leven in de waagschaal stellen.</p>
    </intervention>
    <intervention id="3-078" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, zelfs ten tijde van het communisme werd in mijn land, Polen, het bevorderen van drankgebruik door kinderen veroordeeld. Ouders die uit gemakzucht of lichtzinnigheid hun minderjarige kinderen alcohol aanboden, werden ten zeerste bekritiseerd. Dit kwam vooral voor in gezinnen in de marge van de samenleving, die zich niet bewust waren van de schade die alcohol en andere verslavende middelen aanrichten. Op elke leeftijd, maar in het bijzonder bij jongeren, leidt verslaving tot een cyclus van verwoesting en zelfdestructie waar ongekend psychisch en lichamelijk leed mee gepaard gaat. De productie van op kinderen gerichte alcoholhoudende dranken, zoals alcopops, alcohol die lijkt op sinaasappellimonade, of alcohol in poedervorm in zakjes, is daarom afkeurenswaardig en een grof schandaal. Tijdens de vergadering van de Commissie milieubeheer, volksgezondheid en voedselveiligheid hebben wij van de Europese Commissie gehoord dat zij deze producten tolereert onder het mom van de verdediging van de vrije markt. De vrije markt mag echter geen vrijbrief zijn voor ondernemingen om kinderen en jongeren tot drankgebruik aan te zetten. Wij roepen de Europese instellingen daarom onder meer op tot naleving van de door henzelf opgestelde wetgeving. Wij eisen strenge straffen voor iedereen die de wetten inzake alcoholgebruik door minderjarigen overtreedt en voor ondernemingen die overtredingen begaan tegen het verbod op de productie van alcoholhoudende drankjes voor kinderen en jongeren die bedoeld zijn om ze aan alcohol verslaafd te maken.</p>
    </intervention>
    <intervention id="3-079" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, op 21 april vond in de Begrotingscommissie een belangrijke stemming plaats. Het ging daarbij om de 90 miljoen euro die volgens berekeningen van dit moment in de EU-begroting voor het Europees Parlement overblijven. Er is een mondeling amendement ingediend waarin wordt gevraagd om van dat bedrag 60 miljoen euro in de reserve weg te stoppen.</p>
      <p sl="de">Als stemgerechtigd lid heb ik mij in de commissie tegen dit mondelinge amendement uitgesproken. Volgens artikel 150 van het Reglement had het amendement bijgevolg niet in stemming mogen worden gebracht. De voorzitter van de commissie, de heer Lewandowski, heeft zich daarvan echter niets aangetrokken.</p>
      <p sl="de">Hierbij roep ik u als Voorzitter op ervoor te zorgen dat de stemming ongedaan wordt gemaakt en dat het verslag in kwestie niet in de plenaire vergadering aan de orde wordt gesteld. Een schriftelijk verzoek van gelijke strekking heb ik inmiddels ook aan het Bureau doen toekomen.</p>
    </intervention>
    <intervention id="3-080" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, de komende weken zal in heel Europa de aandacht van de media gevestigd zijn op de ervaringen die zijn opgedaan tijdens het eerste jaar na de historische uitbreiding en daarnaast zal dit ook het onderwerp zijn van diverse conferenties. Voor de 100 miljoen burgers van de tien nieuwe lidstaten roept de datum 1 mei niet alleen associaties op met de Dag van de Arbeid, maar staat deze nu ook voor onze terugkeer in en onze hereniging met Europa, en dat zullen we op die dag in mijn eigen land, Hongarije, dan ook vieren. We kwamen met enorme verwachtingen, en ik moet toegeven dat er met enige scepsis werd uitgekeken naar de dag waarop we de volledige lidmaatschaprechten van de EU zouden verwerven. Deze toespraak van één minuut is ontoereikend voor overwegingen aangaande de ervaringen die zijn opgedaan gedurende het eerste jaar na de uitbreiding. Namens de 106 nieuwe afgevaardigden wil ik dit feestelijke moment echter aangrijpen om de afgevaardigden van de oude lidstaten te bedanken voor hun vriendschap, behulpzaamheid, tolerantie en solidariteit. Uw hulp was voor ons een belangrijke aansporing om een actieve en verantwoordelijke rol te vervullen in de gezamenlijke werkzaamheden die wij hier uitvoeren in het belang van onze landen en partijen, en in het belang van iedere burger van de EU.</p>
    </intervention>
    <intervention id="3-081" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mijnheer de Voorzitter, ik maak mij zorgen over de ontvoering in de Republiek Colombia van een burger uit de Europese Unie met de Spaanse nationaliteit, Carlos Ayala Saavedra, functionaris van de delegatie van de Commissie in Bogotá.</p>
      <p sl="es">Ofschoon de omstandigheden van deze verdwijning ons onbekend zijn, ziet het er naar uit dat wij te maken hebben met een ontvoering. Aangezien het slachtoffer een functionaris van een van onze instellingen is, lijkt het mij wenselijk dat het Parlement zijn solidariteit betuigt met zowel de betrokken burger en zijn familie als onze zusterinstelling, de Europese Commissie.</p>
    </intervention>
    <intervention id="3-082" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mijnheer de Voorzitter, ik teken krachtig protest aan tegen een ernstige vorm van censuur die het Europees Parlement heeft toegepast door te verhinderen dat op 20 april de film Submission in de perszaal zou worden vertoond.</p>
      <p sl="it">Ik vind dit onaanvaardbaar. Deze film is al maandenlang het voorwerp van een censuur die is opgelegd door de terreur van moslimfundamentalisten, die de moord op de regisseur, Theo van Gogh, op hun geweten hebben. Dit verbod strekt ons Parlement niet tot eer en is in strijd met het beginsel van de vrijheid van meningsuiting en vooral met het beginsel van vrijheid van artistieke expressie, waarop mijns inziens onze samenleving en de rechtsordening van de Europese Unie gebaseerd zijn. Ik verzoek de Voorzitter van het Europees Parlement dan ook dit verbod te herroepen.</p>
    </intervention>
    <intervention id="3-083" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, dames en heren, als vertegenwoordigers van de nieuwe lidstaten zijn wij verontrust over de meest recente berichten omtrent de voorstellen van het Luxemburgse voorzitterschap voor de begroting van de Europese Unie voor de jaren 2007-2013. Deze voorstellen pakken nadelig uit voor de nieuwe lidstaten, vooral voor Tsjechië en Hongarije, maar ook voor mijn land, Polen. Dit is vooral het gevolg van de voorgestelde verlaging van het percentage van het BBP dat de lidstaten bijdragen aan de communautaire begroting en van de voorgestelde verlaging van het plafond voor de steun tot beneden de 4 procent van het BBP, wat buitengewoon oneerlijk zou zijn. Ik wil uitdrukkelijk stellen dat dit neerkomt op een eenzijdige wijziging van de toetredingsverdragen met Polen en de overige nieuwe lidstaten. Is dit de veelgeprezen Europese solidariteit waarover wij in onze landen zo veel hoorden voor de toetredingsreferenda? Is dit het beste voorbeeld van Europese cohesie? Dames en heren, ik verzoek u bij uzelf te rade te gaan en een eerlijk en oprecht antwoord op deze vragen te geven.</p>
    </intervention>
    <intervention id="3-084" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Geachte collega’s, ik wil nogmaals terugkomen op de geschiedenis van de Roma. Het heden en de problemen die nu spelen houden altijd verband met het verleden dat wij dienen te kennen. Dat is zeker zo als het om menselijke tragedies gaat die plaatsvonden na de grote joodse tragedie, maar die inmiddels vergeten zijn omdat zij de tragedies zijn van kleinere volkeren, zoals de genocide op de Roma of op de Tsjetsjenen en Ingoesjeten die gedurende de Tweede Wereldoorlog plaatsvond. De genocide op de Tsjetsjenen werd overigens vorig jaar door het Europees Parlement erkend. Een week geleden bracht ik een bezoek aan een kleine tentoonstelling in ons Parlement die mij raakte. Deze tentoonstelling is hier geloof ik al ter sprake gekomen en ging over het voormalig concentratiekamp voor Roma, Lety, in het huidige Tsjechië, ten tijde van de nazi-bezetting. Er werden slechts enkele voorwerpen tentoongesteld, maar die lieten niemand onberoerd. Zo was er bijvoorbeeld die foto – tientallen kleine, schattige en vrolijke kinderen, uiteraard met zwart haar en zwarte ogen, die hoogstwaarschijnlijk ten dode waren opgeschreven. In de voormalige kampgebouwen is er noch een museum noch een herdenkingsplaats om hun lijden te gedenken; in plaats daarvan is er nu een varkensfokkerij gevestigd. Niemand zou op die manier durven omgaan met de barakken van Auschwitz; dat betekent dat er ook op dit gebied nog sprake is van ongelijke kansen, zelfs al beweren we van niet. Ik wil mijn collega’s uit Tsjechië vragen zich in te zetten om iets te doen aan de huidige situatie in Lety. Dank u wel.</p>
    </intervention>
    <intervention id="3-085" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">Mijnheer de Voorzitter, er klopt iets niet. Hoe kan dit allemaal? Ik hoor van collega Agnoletto dat een kleine groep Koerden hier in grote moeilijkheden verkeert en asiel heeft aangevraagd in België. Maar zijn de Koerden niet, net als de Armeense overlevenden – als die er nog zijn – een Turkse minderheid? En als zij worden vervolgd, hoe kan de Unie dan, in strijd met de beginselen van de Verdragen, het toetredingsproces van Turkije in gang hebben gezet? Ik roep de Commissie en de Voorzitter op waakzaam te zijn en de toetredingsonderhandelingen met Turkije op te schorten.</p>
    </intervention>
    <intervention id="3-086" speaker_id="4413" name="Carlo FATUZZO" is_mep="True" mode="spoken" nationality="Italy" birth_date="14-03-1944" birth_place="Genova" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, ik weet dat de Europese Unie en ons Parlement in diverse regio’s in de wereld, wanneer er verkiezingen worden gehouden, waarnemers sturen om te controleren of die verkiezingen naar behoren verlopen. Ik zou de Voorzitter van het Parlement willen uitnodigen op zijn beurt aan de Europese Commissie en de Raad te vragen of zij geen gelegenheid zien waarnemers te sturen naar de volgende parlementsverkiezingen in Italië, die in mei 2006 zullen plaatsvinden. Wij zijn immers de eersten die de regels van de democratie horen na te leven.</p>
      <p sl="it">Zoals u weet, waren de afgelopen verkiezingen in Italië, drie weken geleden, volgens veel Italiaanse rechters bezoedeld door onregelmatigheden en bedrog bij de opstelling van de kieslijsten. Dit mag niet nog eens gebeuren en ik zou erg blij zijn met een reactie, in aanmerking genomen dat het hier bedrog betreft dat is gepleegd ten nadele van de huidige Italiaanse regering.</p>
    </intervention>
    <intervention id="3-087" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik wil een urgente zaak aan de orde stellen die verband houdt met de activiteiten van een bank in Nederland die in Turkse handen is, genaamd Finansbank. Deze bank heeft geholpen bij het witwassen van een bedrag tot 30 miljoen euro vanuit een Turks bouwbedrijf dat gevestigd is in Ierland. Dit geld was eigendom van de circa 800 Turkse werknemers die in Ierland voor dit bedrijf werkzaam waren. Het geld werd zonder medeweten van de werknemers overgeschreven. Vervolgens werd het door Finansbank overgeschreven naar een andere onderneming genaamd Ryder Investments. Voor zover ik weet, gaat het hier om het witwassen van geld: het illegaal overschrijven van geld dat niet aan Gama toebehoort naar een andere bank in Nederland en vervolgens naar weer een andere bank.</p>
      <p sl="en">Wij moeten een onderzoek instellen naar de activiteiten van Finansbank en naar die van Gama, en wij moeten de Turkse autoriteiten vertellen dat bedrijven die in Turkije zijn ingeschreven zich toch dienen te houden aan de Europese wetgeving wanneer zij zaken doen in de Europese Unie.</p>
      <p sl="en">Ik ben voorstander van het EU-lidmaatschap van de Turkse Republiek, maar het zijn dit soort activiteiten die haar inspanningen om dit te verwezenlijken zullen ondermijnen. Het is ook van belang te weten dat Gama momenteel bezig is te proberen de werknemers te ontslaan die deze zaak in de openbaarheid hebben gebracht. Gama overtreedt in mijn ogen de antidiscriminatierichtlijnen. Het bedrijf overtreedt ook de richtlijnen die bedrijven verplichten hun werknemers van hun plannen op de hoogte te stellen.</p>
      <p sl="en">Ik zou het op prijs stellen wanneer de Voorzitter mijn opmerkingen zou kunnen doorgeven aan de voorzitter van de Commissie. Het doet mij deugd dat commissaris Špidla hier momenteel aanwezig is en ik hoop dat hij nota heeft genomen van mijn opmerkingen, aangezien deze zeer ernstig zijn en niet lichtvaardig zijn gemaakt. Deze onderzoeken moeten worden uitgevoerd.</p>
    </intervention>
    <intervention id="3-088" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="nl">Hiermee zijn de opmerkingen van één minuut beëindigd.</p>
    </intervention>
  </section>
  <section id="creitem10" title="Sociale bescherming en kwaliteitszorg">
    <intervention id="3-090" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="nl">Aan de orde is het verslag (A6-0085/2005) van de heer Cabrnoch, namens de Commissie werkgelegenheid en sociale zaken, over modernisering van de sociale bescherming en ontwikkeling van kwaliteitszorg (2004/2189(INI)).</p>
    </intervention>
    <intervention id="3-091" speaker_id="28324" name="Milan CABRNOCH" is_mep="True" mode="spoken" role="rapporteur" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, dames en heren, ik wil graag de ontwerpresolutie van het Parlement presenteren over de mededeling van de Commissie betreffende modernisering van de sociale bescherming en de ontwikkeling van hoogwaardige gezondheidszorg en langdurige zorg. De Commissie heeft deze mededeling vorig voorjaar doen toekomen aan de Europese Raad, het Parlement, het Comité van de Regio’s en het Europees Economisch en Sociaal Comité. Het doel van de mededeling was op de eerste plaats het in kaart brengen van de belangrijkste uitdagingen die alle gezondheidszorgstelsels in alle lidstaten moeten zien te overwinnen, en het doen van voorstellen voor gezamenlijke doelstellingen die de lidstaten zouden kunnen gebruiken als richtsnoeren voor de ontwikkeling of eventuele hervorming van deze stelsels. Om deze gemeenschappelijke uitdagingen in kaart te brengen, zich te verbinden tot gezamenlijke doelstellingen, standpunten en ervaringen uit te wisselen en gezamenlijke evaluaties uit te voeren van het succes van ontwikkelingen in de gezondheidszorgstelsels in de individuele lidstaten wordt gebruik gemaakt van de open coördinatiemethode.</p>
      <p sl="cs">De Commissie werkgelegenheid en sociale zaken en de Commissie milieubeheer, volksgezondheid en voedselveiligheid, die het verslag van de Commissie beide besproken hebben, hechtten veel belang aan dit onderwerp, zoals blijkt uit het feit dat er ruim honderd amendementen zijn ingediend op mijn ontwerpresolutie. De Commissie werkgelegenheid en sociale zaken heeft de ontwerpresolutie eind maart besproken en over alle ingediende amendementen gestemd. De tekst die vandaag voorligt is het eindresultaat van dat proces. Tot nu toe zijn er in ieder geval slechts vijf amendementen ingediend, die allemaal wijzigingen behelzen die eerder al waren voorgesteld en zijn verworpen door de Commissie werkgelegenheid en sociale zaken. Ik ben er vast van overtuigd dat het Parlement vóór mijn ontwerpresolutie zal stemmen.</p>
      <p sl="cs">Als u mij toestaat, wil ik nu een aantal korte opmerkingen maken over de kwesties die we besproken hebben. Problemen die betrekking hebben op gezondheidszorg en langdurige zorg zijn van cruciaal belang voor alle EU-lidstaten, en in ieder van hen wordt een levendig debat gevoerd over het gezondheidszorgstelsel en de toekomst ervan. Bovendien kan ik zonder aarzeling zeggen dat er in alle lidstaten hervormingen van de gezondheidszorgstelsels plaatsvinden of op de tekentafel liggen. Iedere burger heeft te maken met de gezondheidszorg, en dat geldt uiteraard ook voor politici. De levering van kwalitatief hoogwaardige gezondheidszorg die voor iedereen die daaraan behoefte heeft toegankelijk is, ongeacht leeftijd, status of welvaart, dient het algemeen belang en is derhalve een taak van politici. Iets anders wat het algemeen belang dient, en dus eveneens een taak voor politici is, is het handhaven van een stabiel gezondheidszorgstelsel, en met “stabiel” bedoel ik dan niet alleen financieel stabiel, maar ook stabiel in andere opzichten, bijvoorbeeld met betrekking tot het personeelsbestand, hetgeen een belangrijke kwestie is.</p>
      <p sl="cs">De Commissie identificeert in haar verslag drie grote uitdagingen, namelijk de vergrijzing van de bevolking, nieuwe technologieën voor preventieve, diagnostische en therapeutische zorg en de toenemende verwachtingen van een publiek dat zich steeds bewuster is van keuzen op het gebied van gezondheidszorg. Daaraan kan het ouder worden van de personen die in de zorgsector werkzaam zijn nog worden toegevoegd, evenals het feit dat deze personen uit bepaalde landen weggaan om in het buitenland te gaan werken, het toegenomen verkeer van EU-burgers tussen lidstaten en de stijgende immigratie vanuit derde landen naar de EU.</p>
      <p sl="cs">De voornaamste doelstellingen die de Commissie voorstaat, zijn kwalitatief hoogwaardige zorg, toegankelijkheid voor iedereen en financiële duurzaamheid op de lange termijn, waardoor de noodzaak van uit andere begrotingsonderdelen gefinancierde overheidsbijdragen zou verdwijnen. Bij de bespreking van de mededeling van de Commissie in de parlementaire commissie werd overeenstemming bereikt over deze uitdagingen en over de gezamenlijke doelstellingen. Een andere kwestie waar nadrukkelijk over gesproken is, is het vraagstuk van de subsidiariteit; toepassing van het subsidiariteitsbeginsel op het terrein van gezondheidszorg en langdurige zorg betekent dat de nationale regeringen volledig verantwoordelijk zijn voor de ontwikkeling en hervorming van de gezondheidszorg in de lidstaten.</p>
      <p sl="cs">We willen verder benadrukken dat preventie de effectiefste manier is om de volksgezondheid te verbeteren. De rol van patiënten als afnemers van gezondheidsdiensten is voor het Parlement van groot belang, want patiënten hebben het recht om vrij te beslissen over hun eigen gezondheid en de zorg die zij ontvangen. Hieruit volgt dat zij ook recht hebben op gedetailleerde en eenvoudig te begrijpen informatie over gezondheid en ziekte, alsmede over de zorg en het resultaat, de mogelijkheden en de risico’s daarvan, en over eventuele alternatieven. Nieuwe communicatietechnologieën betekenen zowel een grote uitdaging als een aanzienlijke kans, aangezien informatie in de gezondheidszorg niet altijd even gemakkelijk beschikbaar is, en we zorg van hogere kwaliteit en een beter gebruik van publieke middelen kunnen realiseren als deze informatie gedeeld kan worden door individuele patiënten en hun doktoren.</p>
      <p sl="cs">Iets anders waarop we de aandacht willen vestigen is de cruciale rol die patiënten spelen, evenals hun recht om zelf beslissingen te nemen en de verantwoordelijkheid die zij dragen voor dergelijke beslissingen. Informatie is een essentiële vereiste voor besluitvorming, en hetzelfde geldt voor de samenwerking met de doktoren, hoewel die altijd een voorsprong zullen hebben als het om informatie gaat. Dit geeft hun echter niet het recht beslissingen te nemen voor hun patiënten. Dames en heren, ik ben ervan overtuigd dat mijn verslag en de ontwerpresolutie die ik heb ingediend zullen worden gesteund door een overweldigende meerderheid van de afgevaardigden.</p>
    </intervention>
    <intervention id="3-092" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Geachte afgevaardigden, ik wil op de eerste plaats de heer Cabrnoch en zijn collega’s bedanken voor dit verslag. Het bevat een groot aantal voorstellen en aanbevelingen, en de Commissie zal aan alle suggesties gepaste aandacht besteden. Ik vond het met name verheugend dat in het verslag gepleit wordt voor het intensiveren van de samenwerking teneinde de gezondheidszorg en langdurige zorg voor ouderen in de lidstaten te verbeteren, en dat hiervoor de open coördinatiemethode als uitgangspunt is genomen.</p>
      <p sl="cs">Eind dit jaar zal de Commissie een mededeling aannemen waarin voorstellen uiteen worden gezet die tot doel hebben de open coördinatiemethode op het vlak van de sociale bescherming te rationaliseren en te vereenvoudigen. Zoals wordt opgemerkt in paragraaf 32 van het verslag, zullen deze voorstellen betrekking hebben op de gezondheidszorg en de langdurige zorg, alsmede op de sociale integratie en de pensioenen. Wij beschouwen gezondheidszorg als een van de cruciale elementen in de strategieën die de lidstaten de komende jaren dienen te ontwikkelen voor het oplossen van het probleem van de vergrijzing van de bevolking, met behoud van een hoog niveau van sociale bescherming.</p>
      <p sl="cs">Uw verslag komt dan ook op een zeer goed moment en zal ons zeer goede diensten bewijzen bij de opstelling van deze voorstellen. Hetzelfde geldt voor de nationale verslagen over gezondheidszorg en langdurige zorg die we momenteel van de lidstaten ontvangen. Een cruciaal onderdeel van ons werkprogramma zal bestaan in het in kaart brengen van mogelijkheden voor interactie met de bestaande en toekomstige Europese volksgezondheidstrategieën en met het betreffende communautaire actieprogramma. Zowel commissaris Kyprianou als ikzelf en onze departementen zullen daartoe nauw met elkaar blijven samenwerken. Tegelijkertijd zullen we uiteraard niet uit het oog verliezen dat de lidstaten de primaire verantwoordelijkheid dragen voor de gezondheidszorg en de langdurige zorg, noch dat het de taak van de Europese Unie is om politieke organen met besluitvormingsbevoegdheden op nationaal niveau te ondersteunen.</p>
      <p sl="cs">In uw verslag wordt een hele reeks kwesties besproken die verband houden met sociale bescherming en volksgezondheid, alsmede met het vrij verkeer van personen en diensten binnen de interne markt. Al deze fundamentele kwesties moeten worden aangepakt met gebruikmaking van de juiste instrumenten; daaronder vallen onder meer de wetgevende bevoegdheden die wij hebben op het terrein van de interne markt en de vrijheid van verkeer, alsmede het actieprogramma voor volksgezondheid en de open coördinatiemethode.</p>
      <p sl="cs">De Commissie zal maximale samenhang tussen deze individuele instrumenten proberen te waarborgen, terwijl wij tegelijkertijd blijven doorgaan met het bevorderen van een geïntegreerd begrip van de gezondheidszorg door ervoor te ijveren dat alle burgers gepaste en eerlijke gezondheidszorg geboden wordt, of dat nu in hun eigen land is of in een andere EU-lidstaat.</p>
      <p sl="cs">Geachte afgevaardigden, dit is een uiterst breed opgezet en grondig verslag, en ik wil slechts over één paragraaf een opmerking maken. In paragraaf 7 staat dat het Parlement het betreurt dat de Commissie van plan is de sociale bescherming te moderniseren op het terrein van de gezondheidszorg enkel en alleen vanuit de noodzaak van het Stabiliteitspact. Ik ben van mening dat dit niet helemaal juist is. De heer Cabrnoch heeft reeds gezegd dat het drieledige doel van toegankelijkheid, kwaliteit en financiële duurzaamheid op de lange termijn ten grondslag ligt aan alle debatten over modernisering. Dit betekent dat financiële duurzaamheid op de lange termijn, hoewel van aanzienlijk belang, niet het enige leidende beginsel is voor onze besluiten.</p>
      <p sl="cs">Zoals ik aan het begin van mijn toespraak zei, komt dit verslag op een zeer goed moment, en de punten die erin aan de orde komen, zijn van dien aard dat wij deze zonder enige twijfel zullen meenemen bij onze toekomstige werkzaamheden. Dank u wel.</p>
    </intervention>
    <intervention id="3-093" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">rapporteur voor advies van de Commissie milieubeheer, volksgezondheid en voedselveiligheid. – Mijnheer de Voorzitter, mijnheer de commissaris, geachte dames en heren, allereerst wil ik de heer Cabrnoch feliciteren met zijn zeer goede verslag. Het invoeren van benchmarks en het verspreiden van de daarbij vastgestelde beste praktijken beschouw ik als een principieel goede aanpak, die zeker voor de gezondheidssector moet worden toegejuicht.</p>
      <p sl="de">De in de strategie van Lissabon vastgelegde open coördinatiemethode systematiseert en institutionaliseert deze aanpak en verplicht de lidstaten tot deelname binnen door de Commissie vastgestelde tijdschema’s. Dit leidt in het gunstigste geval tot een versterkte dynamiek van het gehele proces. In het slechtste geval leidt het tot een stortvloed van gegevens die door de betrokken autoriteiten niet kan worden gehanteerd.</p>
      <p sl="de">Helaas beschikken we nog niet over empirische gegevens over een aantal jaren, zodat we deze uiterst gecompliceerde zaak niet juist kunnen beoordelen. Voor de gezondheidszorg lijkt die informatie er al helemaal niet te zijn. Om ervoor te zorgen dat de actoren in het veld op lange termijn hun medewerking willen verlenen aan het uitwisselen van informatie over de Europese gezondheidszorgstelsels, ben ik vooralsnog voorstander van een voorzichtige, stapsgewijze invoering van de open coördinatiemethode in de gezondheidssector.</p>
      <p sl="de">Grootschalige inventarisaties moeten hoe dan ook worden voorkomen, aangezien die niet meer door de autoriteiten kunnen worden verwerkt. Een bindend tijdschema lijkt met het oog op de dynamiek van het hele proces zeker zinvol. Men kan echter niet gelijktijdig overal in Europa aan een systematische inventarisatie van gegevens beginnen.</p>
      <p sl="de">Een voorzichtige en geleidelijke invoering van inventarisaties in de gezondheidssector, in combinatie met een intensieve terugkoppeling naar de actoren, is volgens mij de juiste weg.</p>
      <p sl="de">Om redenen van efficiëntie, maar ook om op langere termijn het draagvlak voor de open coördinatiemethode te behouden, moet het mogelijk zijn minder belangrijke inventarisaties te schrappen. Vanuit het oogpunt van efficiëntie wordt op die manier een optimale gegevensportfolio verkregen.</p>
    </intervention>
    <intervention id="3-094" speaker_id="28402" name="José Albino SILVA PENEDA" is_mep="True" mode="spoken" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">namens de PPE-DE-fractie. – Mijnheer de Voorzitter, mijnheer de commissaris, dit Parlement bespreekt de modernisering van de sociale bescherming en de ontwikkeling van kwaliteitszorg op een moment dat het Europese sociale model ter discussie staat – er zijn er zelfs die dit model willen afschaffen.</p>
      <p sl="pt">Ik wil om te beginnen zeggen dat ik ten volle mijn steun geef aan alle prioriteiten zoals die door de Europese Raad zijn vastgelegd. Die voorstellen zijn gericht op een voor iedereen toegankelijke, kwalitatief hoogwaardige gezondheidszorg, en één die op de lange termijn financieel houdbaar is. Het beleid op het gebied van gezondheidszorg en sociale bescherming blijft onder de bevoegdheden van de lidstaten vallen, maar de Europese Unie heeft er toch verstandig aan gedaan om hier de open coördinatiemethode toe te passen, om zo de beleidsmaatregelen van de lidstaten beter op elkaar af te stemmen. De open coördinatiemethode is onder de huidige omstandigheden voor dit onderwerp zonder meer het meest doeltreffende instrument. We mogen intussen niet vergeten dat deze maatregelen eerst en vooral op de burgers gericht zijn. Zij zijn immers de consumenten van de gezondheidszorg. Als er tussen de burgers en de gezondheidsinstellingen geen vertrouwen heerst, blijft alles bij goede bedoelingen. Net als voor alle andere betrekkingen tussen consument en aanbieder geldt ook in de gezondheidszorg – en sterker nog dan elders – dat een sfeer van vertrouwen een eerste vereiste is.</p>
      <p sl="pt">In een aantal lidstaten is het echter zo dat het vertrouwen van de burger in de gezondheidszorg veel lager ligt dan wat wenselijk is. Een voorwaarde voor het goed functioneren van het systeem is dat de burgers vertrouwen hebben in de diensten die tot hun beschikking staan. Om dat vertrouwen te krijgen, moeten de gebruikers van de zorg toegang hebben tot alle mogelijke informatie. Het moet duidelijk zijn dat de rechten van de patiënt vóór al het andere gaan. Het belangrijkste recht in dit verband is het recht op informatie over de eigen gezondheid, informatie over de mogelijkheden die er op het vlak van gezondheidszorg en langdurige zorg bestaan en informatie over de kwaliteit van de zorg zoals die door de verschillende aanbieders op de markt wordt geboden. De uiteindelijke doelstelling – nu nog een utopie – bestaat erin alle Europese burgers toegang tot kwaliteitszorg te verschaffen, zonder enige beperking, ongeacht leeftijd, geslacht, nationaliteit of financiële draagkracht. Om dat mogelijk te maken, zullen de lidstaten hervormingen moeten doorvoeren teneinde de financiële stabiliteit van het systeem te garanderen. Ze zullen daarom het principe moeten introduceren dat de patiënten een deel van de gezondheidszorg zelf betalen. De lidstaten zullen hoe dan ook moeten aanvaarden dat alle diensten geld kosten. Bij betaling door de patiënten zal echter wel rekening moeten worden gehouden met de economische situatie van de betrokken persoon. Gaat het om mensen uit de laagste inkomensgroep, dan is het uiteraard de plicht van de staat om het grootste deel van de kosten te betalen.</p>
      <p sl="pt">De regeringen van de lidstaten zijn op dit gebied soeverein, maar we moeten dit initiatief toch beschouwen als een belangrijke stap voorwaarts bij de opbouw van een sociaal Europa. Daarom juich ik dit initiatief van harte toe.</p>
    </intervention>
    <intervention id="3-095" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">namens de PSE-Fractie . – Mijnheer de Voorzitter, mijnheer de commissaris, allereerst mijn felicitaties aan het adres van de rapporteur voor zijn evenwichtige verslag. De ontwikkeling van een kwalitatief hoogwaardige gezondheidszorg gaat automatisch met kostenstijgingen gepaard. Als de politiek dit feit negeert, leidt dat onvermijdelijk tot een tweedeling in de gezondheidszorg. Het is duidelijk wie dan degenen zijn die te weinig zorg krijgen, dat leert ons de geschiedenis. De levensverwachting neemt toe en er komen gelukkig steeds meer ouderen – ik zeg “gelukkig” omdat belangrijke vraagstukken ook altijd tot nieuwe ideeën en innovaties leiden en de EU van 25 of 27 zich daarmee misschien ook ontwikkelt tot een humane samenleving, gebaseerd op het solidariteitsbeginsel. Daarom wijst de rapporteur er ook speciaal op dat naarmate de eigen bijdrage aan de kosten voor gezondheidszorg groter wordt, de handhaving van gelijke toegang tot de zorg voor benadeelde groepen in de samenleving bijzondere aandacht verdient.</p>
      <p sl="de">De gezondheidszorg in de EU – ik spreek nu over de EU van 27 – vertoont grote verschillen. Wat de kosten aangaat, variëren de uitgaven voor de gezondheidszorg tussen 4 en 9 procent van het bruto binnenlands product. De armste onder de nieuwe lidstaten geven het minste geld uit en hebben ook de slechtste gezondheidszorg. Dat is een feit. Het betekent echter niet zonder meer dat meer uitgaven ook automatisch tot betere zorg leiden. Daarvoor moet het management efficiënter worden georganiseerd, en er moet goed worden gelet op het soort zorg en het soort behoefte om op lange termijn de gezondheidszorg en langdurige zorg te kunnen financieren. Europese benchmarking en open coördinatie zijn daarom geboden.</p>
      <p sl="de">Een laatste opmerking over de kosten: de Verenigde Staten besteden bijna 14 procent van het bruto binnenlands product aan gezondheidszorg, maar spreiden de kosten slecht. Dat kan en mag ons doel niet zijn. Aan de andere kant moeten we ons ook realiseren dat onze medische kennis tegenwoordig iedere vijf jaar verdubbelt. Dat betekent ook meer kosten, maar iedereen heeft recht op evenveel zorg. Dat moeten we vooropstellen. Daarom is benchmarking, maar ook solidariteit een vereiste.</p>
      <p sl="de">Problemen zijn er genoeg: de nieuwe lidstaten hebben nog op veel terreinen met corruptie in de gezondheidssector te kampen. Daar waar het gebrek aan voorzieningen het grootst is, is de corruptie het grootst en zijn oudere mensen het armst, en daar neemt de armoede onder ouderen ook het sterkst toe. Dat zijn in het kort de sociale uitdagingen. Gelooft u mij: de grootste angst van oude mensen is dat ze in geval van ziekte slecht of helemaal niet meer worden verzorgd. Door de begrotingsdruk is juist in de nieuwe lidstaten de publieke financiering het minst gegarandeerd.</p>
      <p sl="de">Dit zijn slechts enkele van de problemen. Ook andere dienen zich aan: de migratie van gekwalificeerde gezondheidswerkers uit de nieuwe lidstaten naar de oude vijftien lidstaten versterkt het zorgstelsel daar. Daarom nogmaals: in deze gevoelige politieke kwestie zijn betere coördinatie en betere samenwerking absoluut geboden.</p>
    </intervention>
    <intervention id="3-096" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, geachte commissaris, beste collega’s, ik zou er nadrukkelijk op willen wijzen dat dit verslag in een breder kader moet worden geplaatst en in samenhang moet worden gezien met de volgende feiten en gebeurtenissen.</p>
      <p sl="de">In de eerste plaats bestaat er een verband met het feit dat de gezondheidszorg en de stelsels van sociale bescherming zich onder druk van het proces van Lissabon moeten ontwikkelen tot een dienstensector die moet kunnen concurreren op de Europese markt.</p>
      <p sl="de">Ten tweede bestaat er een verband met het feit dat de gezondheidszorg volgens de dienstenrichtlijn aan Europese mededingingsregels en aan het land-van-oorsprongbeginsel moet worden onderworpen.</p>
      <p sl="de">Ten derde: met het oog op de demografische ontwikkelingen beschouwen veel lidstaten de gezondheidszorg als een ondraaglijke last voor de nationale begroting, een punt waarop al vaak is gewezen. Hierdoor is er sprake van een duidelijke verslechtering van de arbeidsomstandigheden voor het personeel in de gezondheidszorg.</p>
      <p sl="de">De laatste voorstellen van de Commissie bevorderen dit proces. Het verslag speelt een cruciale rol, omdat het een voorbereiding is op een fundamentele keuze tussen enerzijds de voorstellen van de Commissie en de Raad en anderzijds de voorstellen van het Parlement. De vraag is: moeten gezondheidszorg en sociale bescherming volledig deel blijven uitmaken van de diensten van algemeen belang of moeten ze worden onderworpen aan de mededingingsregels van de interne markt?</p>
      <p sl="de">Het antwoord van het Europees Parlement is duidelijk: de gezondheidszorg moet deel blijven uitmaken van de diensten van algemeen belang en algemeen toegankelijk zijn voor iedereen, los van de portemonnee. Bovendien zegt het Parlement in dit verslag heel duidelijk dat de op het solidariteitsbeginsel gebaseerde financieringssystemen niet mogen worden losgelaten en ook niet mogen worden uitgehold. Ik hoop dat de Commissie de onderdelen van dit verslag die een duidelijk ander antwoord geven op de uitdaging waar we voor staan, in haar toekomstige voorstellen zal meenemen.</p>
    </intervention>
    <intervention id="3-097" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">namens de GUE/NGL-Fractie . – Dames en heren, ik wil om te beginnen de rapporteur, de heer Cabrnoch, feliciteren met zijn verslag. Hoewel ik van mening ben dat de grondbeginselen zoals die zijn aangenomen door de Confederale Fractie Europees Unitair Links/Noords Groen Links weerspiegeld worden in deze ontwerpresolutie, heb ik een aantal amendementen ingediend waarin de prioriteiten van onze fractie worden benadrukt.</p>
      <p sl="cs">Ten eerste verheugt het mij zeer dat in de voorstellen van de rapporteur wordt benadrukt dat de burgers van de EU zorg aangeboden moeten krijgen in overeenstemming met het solidariteitsbeginsel. Het recht op gezondheid wordt immers in alle EU-lidstaten beschouwd als een grondrecht, en als een recht dat wordt verleend op basis van solidariteit. Mijn amendement was bedoeld om ervoor te zorgen dat dit ook in de praktijk gebeurt. Ten tweede is het zonder meer zo dat wij naast het garanderen van vrij verkeer van werknemers, ook het recht van werknemers op het ontvangen van passende, kwalitatief hoogwaardige en toegankelijke gezondheidszorg in alle EU-lidstaten dienen te waarborgen.</p>
      <p sl="cs">Daarom heb ik nog een aantal amendementen ingediend die gericht zijn op het verbeteren van de opleiding van personen die in de zorgsector werkzaam zijn, teneinde te komen tot een vergelijkbaar opleidingsniveau in alle lidstaten. Ik ben er vast van overtuigd dat deze opleiding gefinancierd moet worden uit de EU-begroting voor opleidingen en dat deze kwestie niet alleen aan de lidstaten moet worden overgelaten.</p>
      <p sl="cs">Ten derde wil ik mijn waardering uitspreken voor de opmerkingen van de rapporteur met de strekking dat gezondheidsdiensten gericht moeten zijn op preventie, en ik denk dat de Commissie de lidstaten zou moeten aansporen alle preventieve maatregelen te intensiveren, niet alleen als het gaat om het aanbieden van gezondheidszorg, maar ook met betrekking tot de arbeidstijden en de gezondheid op het werk. We moeten er niet alleen naar streven de flexibiliteit en het concurrentievermogen van de beroepsbevolking te vergroten, maar er ook voor ijveren de gezondheid van werknemers te beschermen.</p>
      <p sl="cs">Ten vierde ben ik het eens met de rapporteur als hij zegt dat, hoewel de medische wetenschap nieuwe diagnostische en therapeutische mogelijkheden biedt, de gezondheidszorgstelsels ook financieel stabiel moeten zijn. Ik ben echter van mening dat de zorgsector niet alleen bekeken kan worden vanuit boekhoudkundig oogpunt, en ik zou het dan ook betreuren als ons begrip van de hervorming van de gezondheidszorg gedomineerd zou worden door een dergelijke benadering. Ik zou aan een dergelijke benadering mijn steun niet kunnen verlenen.</p>
    </intervention>
    <intervention id="3-098" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-Fractie . Mijnheer de Voorzitter, het waarborgen van medische zorg behoort tot de belangrijkste taken van de overheid en vloeit voort uit de fundamentele rechten van iedere burger. Elk land zou verplicht moeten worden om de essentiële gezondheidszorgdiensten te garanderen en te financieren. De liberale benadering, dat wil zeggen de privatisering van zorgdiensten en de invoering van marktwerking via verschillende rechtsbesluiten, biedt op gebieden als preventieve zorg, zorg voor moeder en kind, beschavingsziekten en geriatrische en palliatieve zorg onvoldoende garanties. Deze gebieden zijn namelijk allemaal verliesgevend, maar ze zijn wel van essentieel belang voor de volksgezondheid. Het is een welbekend gegeven dat investeren in gezondheid betekent investeren in mensen, net zoals dat het geval is met onderwijs. In de luttele minuten waarin ik ons standpunt moet toelichten, wil ik ingaan op wat volgens ons de belangrijkste punten zijn. Wij pleiten voor de instandhouding en de ontwikkeling van een publieke gezondheidszorg die voor iedereen toegankelijk is, zowel voor diegenen die de middelen hebben om zich te laten behandelen als voor diegenen die deze middelen niet hebben. Het ideale stelsel voor de organisatie en de financiering van de gezondheidszorg moet nog worden uitgevonden. Aan elk stelsel kleven zowel voor- als nadelen. Dit geldt zowel voor stelsels die zijn gebaseerd op bijdragen in de vorm van verzekeringspremies als voor stelsels die vanuit de overheidsbegroting worden bekostigd. De beste oplossing is daarom waarschijnlijk een gemengd stelsel. De sociale rechten van de werknemers in de zorg en die van de patiënten moeten daarbij evenwel adequaat gewaarborgd zijn. Publieke ziekenhuizen, preventieve zorg en alle verliesgevende onderdelen moeten met overheidsmiddelen worden gefinancierd. Aan de modernisering van de sociale bescherming met het oog op de ontwikkeling en verbetering van de gezondheidszorg worden, met name in de wetgeving van de Europese Unie, de nodige hoogdravende woorden gewijd, maar die zijn vaak met elkaar in tegenspraak. Dit maakt de situatie van de sociale en gezondheidszorg alleen maar moeilijker, en die is in veel landen als gevolg van de stijgende kosten, het meedogenloze kapitalisme en de veronachtzaming van morele beginselen al moeilijk genoeg. In dit verband hoef ik slechts te verwijzen naar de tegenstrijdigheid die besloten ligt in het feit dat de lidstaten kennelijk voor de organisatie en de financiering van de gezondheidszorg verantwoordelijk blijven, terwijl de medische diensten tegelijkertijd in de dienstenrichtlijn zijn opgenomen. Willen wij een goede gezondheidszorg garanderen, dan mogen wij de zorgsector niet behandelen als een productieve sector van de economie en gezondheidsdiensten niet beschouwen als gewone commerciële diensten. Om een voorbeeld te geven: een zekere onderneming hoopt dat een geneesmiddel tegen kanker maar liefst 13 miljard Zwitserse frank zal opleveren als zij een vergunning krijgt om het middel in Europa te verkopen.</p>
      <p sl="pl">Soms hoor ik in het Parlement geluiden als zou het arme Europa zich geen langdurige zorg kunnen veroorloven en als zou euthanasie een betere oplossing zijn, dat wil zeggen dat wij de problemen zouden oplossen door mensenlevens te beëindigen. Dat is niet de weg die we moeten volgen bij de modernisering van de sociale bescherming met het oog op de ontwikkeling en verbetering van de gezondheidszorg. Voor het probleem van de vergrijzing bestaat er maar één oplossing, namelijk dat wij onze houding tegenover het verwekte leven bijstellen. Wij moeten dit leven beschermen en alles in het werk stellen, en daarmee bedoel ik ook het naleven van morele beginselen, om niet alleen de kwaliteit, maar ook het functioneren van de gezondheidszorg te verbeteren. Met toenemende administratieve rompslomp, corruptie en bureaucratie en het uitbrengen van steeds weer nieuwe voorschriften, rapporten, adviezen, verklaringen en dezelfde of vergelijkbare lijsten leveren we geen enkele bijdrage aan de verbetering van de gezondheidszorg. Dit verhoogt uitsluitend de kosten en vreet tijd van de administratieve diensten en van de artsen en verpleegsters, tijd die zij eerst en vooral aan de patiënten zouden moeten besteden.</p>
    </intervention>
    <intervention id="3-099" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Mijnheer de Voorzitter, mijnheer de commissaris, mijnheer Cabrnoch, in het verslag wordt erop gewezen dat gezondheidszorg slechts voor 10 procent aan de gezondheidstoestand van een individu bijdraagt. De overige 90 procent hangt af van talloze andere factoren, waaronder de maatschappelijke positie, het al dan niet hebben van een baan en gevoelens van onveiligheid bij mensen zonder middelen van bestaan. Hoewel de lidstaten verantwoordelijk zijn voor de gezondheidszorg van de burgers, ben ik daarom van mening dat de Europese Unie een sociaal minimummodel zou moeten uitwerken. Dit zou in alle landen een minimumniveau van sociale bescherming garanderen, en het zou de rijkere landen tegelijkertijd niet beletten om betere socialezekerheids- en gezondheidszorgstelsels in te voeren. Ik ben van mening dat de Europese Unie het recht zou moeten hebben geïnformeerd te worden over de minimale sociale uitkering in de lidstaten. In Polen bedraagt de minimumuitkering momenteel 100 euro, en wij dromen van 250 euro. Verder zou de EU ook een recht van informatie moeten hebben als het gaat om de situatie met betrekking tot de gezondheidszorg. Poolse artsen verdienen op dit moment 400 euro per maand, en zij zijn afhankelijk van steekpenningen om hun inkomen aan te vullen.</p>
    </intervention>
    <intervention id="3-100" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, het recht op gezondheid is een grondrecht. De invulling ervan behoort tot de verantwoordelijkheid van de lidstaten. Onze burgers hebben recht op volledige keuzevrijheid inzake gezondheidszorg en langdurige zorg - overal in de EU, en ongeacht de hoogte van hun inkomen.</p>
      <p sl="de">Er bestaan echter aanzienlijke verschillen in de toegankelijkheid en de kwaliteit van gezondheidszorg en langdurige zorg. Sinds 2003 draagt de Europese Unie door middel van een actieprogramma aan de bevordering van de volksgezondheid bij. Dit programma vormt een goede basis voor een intensievere samenwerking tussen de lidstaten. Er moeten gemeenschappelijke doelen worden geformuleerd op basis waarvan nationale strategieën worden ontwikkeld. De uitdagingen zijn: toenemende mobiliteit van patiënten, stijgende kosten voor nieuwe behandelingen en - godzijdank - een hogere levensverwachting.</p>
      <p sl="de">Er wordt echter veel te weinig geïnvesteerd in maatregelen ter voorkoming van ziekten. De rapporteur wees daar al op. De gezondheidssector bezit een groot werkgelegenheidspotentieel en geldt terecht als een sector van de toekomst, zowel uit kostenoverwegingen als om redenen van innovatie. Ik denk bijvoorbeeld aan de thuiszorg, waaraan steeds meer behoefte is en die het mogelijk maakt ouderen en zieken in hun eigen vertrouwde omgeving te verzorgen – een belangrijke psychologische factor en een belangrijke bijdrage aan een langer en gezonder leven.</p>
      <p sl="de">De toenemende levensverwachting biedt mensen de mogelijkheid om zich met hun persoonlijke ervaring ten dienste te stellen van de samenleving, waarvoor die ervaring van groot belang is. Bij het scheppen van banen in de gezondheidssector stuiten we op veel hindernissen die maar moeilijk te overwinnen zijn. Bij ons in Duitsland zijn dat bijvoorbeeld de hoge kosten van sociale verzekeringen. De gezondheidszorgstelsels in de Europese Unie moeten zo worden georganiseerd dat ze aan de ene kant voor de burgers betaalbaar zijn en aan de andere kant bedrijven van te hoge kosten verlossen, zodat er meer werkgelegenheid ontstaat.</p>
      <p sl="de">Ik ben het eens met de rapporteur dat preventie erg belangrijk is, evenals uitbreiding van de langdurige zorg en verbetering van de noodzakelijke uitwisseling van informatie tussen de lidstaten ten bate van de patiënt.</p>
    </intervention>
    <intervention id="3-101" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Mijnheer de Voorzitter, mijnheer de commissaris, om te beginnen wil ik de rapporteur bedanken voor zijn uitstekende werk.</p>
      <p sl="sv">In het jaar 2000, toen het verslag over modernisering van de sociale bescherming werd behandeld, was ik zelf rapporteur. Toen wij de strategie terzake opzetten, was het de eerste keer dan we discussieerden over de open coördinatiemethode en over de gezondheidszorg, pensioenen en andere kwesties. De organisatie en de financiering van de gezondheidszorg zijn een nationale kwestie, die in bepaalde landen op regionaal niveau wordt behandeld, en dat moet ook in de toekomst mogelijk blijven. De vraag is of er een Europese meerwaarde in samenwerking ligt, en het antwoord op die vraag is ja, omdat de uitdagingen waar wij mee geconfronteerd worden, dezelfde zijn. U heeft op enkele van deze uitdagingen gewezen, en daar wil ik er twee van aan de orde stellen.</p>
      <p sl="sv">De technische vooruitgang, waardoor wij meer dingen kunnen doen, is natuurlijk een positieve ontwikkeling, die ervoor zorgt dat meer mensen genezen. Ze stelt echter ook grotere eisen aan prioriteiten voor de toekomst. Ook leven wij langer, wat een gelukkige zaak is, maar ook een grotere belasting van de gezondheids- en ziekenzorgsystemen met zich meebrengt. Op dit punt kunnen wij beste praktijken uitwisselen.</p>
      <p sl="sv">Zoals door velen is benadrukt, is het belangrijk om te investeren in de preventieve zorg. In dit verband heb ik er zelf op gehamerd dat er een goed ontwikkeld stelsel voor de gezondheid op het werk moet komen, omdat vele ziekten en andere problemen op het werk ontstaan. Als men de omstandigheden op het werk kent en tijdig kan ingrijpen, is dat belangrijk voor de gezondheidszorg. Wie gebruik maakt van de diensten van de gezondheidszorg, zie ik niet in de eerste plaats als klant, maar als patiënt. Dat vloeit voort uit mijn standpunt dat de gezondheidszorg geen commerciële dienst is, maar een dienst op basis van behoeften. Die hoort volgens mij niet thuis in de dienstenrichtlijn, een standpunt dat sommige anderen ook hebben verwoord. De dienstenrichtlijn gaat in de eerste plaats over commerciële diensten, terwijl dit een dienst van algemeen belang is, die in die context behandeld moet worden.</p>
    </intervention>
    <intervention id="3-102" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, allereerst een korte opmerking naar aanleiding van de bijdrage van de heer Mann. Mijnheer Mann, wanneer u wijst op het belang van kostenverlaging in de gezondheidssector, mag de rol van de farmaceutische industrie niet buiten beschouwing worden gelaten. Ik zie het als een tekortkoming dat juist dit aspect in het onderhavige verslag helemaal niet wordt genoemd.</p>
      <p sl="de">Ik wil echter de aandacht vestigen op een andere correlatie, namelijk het verband tussen het in het verslag genoemde tekort aan artsen in lidstaten van de EU en de arbeidstijdenrichtlijn die momenteel wordt besproken. In veel ziekenhuizen in Duitsland klagen artsen over slechte arbeidsomstandigheden en onaanvaardbare arbeidstijden. Met name vrouwen uiten kritiek op doelbewuste mobbing, waardoor het voor hen steeds moeilijker wordt werk en gezin te combineren. Het gevolg is vaak dat artsen overbelast en gestresst raken, naar het buitenland vertrekken of zelfs hun baan opgeven.</p>
      <p sl="de">Nu proberen juist degenen die verantwoordelijk zijn voor het tekortschietende zorg- en personeelsbeleid van de afgelopen jaren, hun falen op het personeel af te wentelen. Zo wil men niet-actieve dienst van actieve dienst onderscheiden en de niet-actieve diensturen niet uitbetalen, omdat er anders, zo wordt beweerd, duizenden nieuwe banen in de gezondheidszorg nodig zouden zijn. Het werkgeversverband van de Duitse deelstaten en sommige deelstaatministers hebben ons uitgelegd wat ze onder niet-actieve dienst verstaan: bijvoorbeeld uren voor het afleggen van visites of voor het verwisselen van verband, het inbrengen van een infuus of het geven van injecties, voorzover dergelijke werkzaamheden niet in de reguliere werktijd plaatsvinden, of routinewerk zoals het afhandelen van de correspondentie.</p>
      <p sl="de">Ik vind dit een nieuwe vorm van uitbuiting die we niet mogen toestaan. Ik vraag mijn collega’s onze amendementen te steunen en er bij de behandeling van de arbeidstijdenrichtlijn op toe te zien dat de formulering van de Commissie er niet door komt.</p>
      <a text="(Applaus)"/>
    </intervention>
    <intervention id="3-103" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, dit is een uitstekend verslag van een uitstekende rapporteur. Het is een perfect voorbeeld van een van de voordelen van de uitbreiding, van het verwelkomen van tien nieuwe lidstaten in ons midden, namelijk dat er afgevaardigden zijn bijgekomen met een zodanige energie en kennis dat zij de kwaliteit van ons debat verbeteren. Ik weet zeker dat zowel de Voorzitter als de commissaris het met deze opmerking eens is.</p>
      <p sl="en">Ik ben vooral ingenomen met de opmerking dat wij, hoewel gezondheidszorg een zaak is voor de lidstaten, toch veel van elkaar kunnen leren. Dat is absoluut waar, en hoe meer we kunnen leren, des te beter het is voor ons allemaal. Ik ben ook zeer te spreken over de opmerkingen over het belang van een goede gezondheidszorg voor oudere mensen als ikzelf.</p>
      <p sl="en">Ik heb een opmerking voor de commissaris, waarover ik in een ogenblik zijn advies en vooral een instemmend knikje zal vragen. Ik heb hem geschreven in verband met een mogelijke zwendelzaak die in diverse EU-landen de kop opsteekt. Toeristen die de pech hebben ziek te worden tijdens hun vakantie worden uit hun hotel gehaald en naar privé-ziekenhuizen gemanoeuvreerd, waar hun vervolgens een gepeperde rekening wordt gepresenteerd. Zelfs wanneer zij op het moment dat ze worden opgehaald bij kennis zijn en protesteren, omdat zij vinden dat zij recht hebben op gelijkwaardige gratis gezondheidszorg, worden zij toch linea recta naar een privé-ziekenhuis gebracht.</p>
      <p sl="en">Ik weet wel dat dit een zaak is voor de lidstaten, maar ik wil de commissaris toch vragen of er iets is wat wij eraan kunnen doen. Is hij zich bewust van de omvang van het probleem en is hij het ermee eens dat, zoals in dit verslag staat, burgers in iedere lidstaat recht hebben op gelijkwaardige gezondheidszorg en dat op de naleving van dit recht beter moet worden toegezien? Wat kan hij doen om dit te realiseren? Ik wil hem vragen zo vriendelijk te zijn om in het Engels te formuleren wat er gedaan kan worden, zodat ik zijn antwoord kan doorgeven aan mijn kiezer in de West Midlands.</p>
    </intervention>
    <intervention id="3-104" speaker_id="28154" name="Ole CHRISTENSEN" is_mep="True" mode="spoken" nationality="Denmark" birth_date="07-05-1955" birth_place="Pandrup" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Gezondheid is een sociaal grondrecht en een van de pijlers van het Europees sociaal model. Het vertrouwen dat er gezondheidszorg kan worden geboden, is een voorwaarde voor een adequaat functioneren van het individu in de samenleving. Dat geeft een gevoel van zekerheid. Daarom moet er gewerkt worden aan het harmoniseren en verbeteren van de gezondheidszorg die de burgers van Europa krijgen. De vergrijzing van de bevolking zal leiden tot problemen met betrekking tot de capaciteit van de nationale gezondheidszorgstelsels om in de toekomst de toegankelijkheid en de kwaliteit te garanderen. Alle lidstaten worden ondanks de verschillen in hun gezondheidssystemen met dit probleem geconfronteerd. Dat vraagt om modernisering. Daarom moeten de middelen in de gezondheidssector beter worden gebruikt, maar het is belangrijk te bedenken dat dat niet alleen een kwestie van rationalisatie en grotere efficiency is. We moeten niet vergeten dat preventie de meest effectieve vorm van gezondheidszorg is.</p>
      <p sl="da">In het Europa van de toekomst moet gezondheid niet worden gezien als een uitgavenpost, maar eerder als een voordeel voor een concurrerende economie. In de tussentijdse evaluatie van de strategie van Lissabon wordt bovendien de behoefte aan de sociale pijler benadrukt. De sociale dimensie is gewoonweg noodzakelijk opdat Europa voor groei en werkgelegenheid kan zorgen. Als wij zeker willen zijn van goed opgeleide en capabele arbeidskrachten, moeten we een effectieve en universele gezondheidszorg kunnen bieden. Daarom moeten de lidstaten beter gebruik maken van de open coördinatiemethode en van de daarin gelegen mogelijkheid om beste praktijken uit te wisselen.</p>
      <p sl="da">Ook moet er meer gedaan worden om ons arbeidsmilieu te verbeteren, zodat we arbeidsongevallen en werkgerelateerde ziekten voorkomen. Verbeterde werkomstandigheden zullen ook in het algemeen een positief effect hebben op de algemene gezondheid en zullen daarmee zorgen voor gezondere burgers, en daarmee komen weer middelen vrij voor de gezondheidszorg. Gezondheid, groei en werkgelegenheid hangen onverbrekelijk met elkaar samen.</p>
    </intervention>
    <intervention id="3-105" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, om sociale insluiting mogelijk te maken, moeten we ervoor zorgen dat er een openbaar systeem voor sociale bescherming blijft bestaan. Dat systeem moet democratisch functioneren, op solidariteit gebaseerd zijn en voor iedereen toegankelijk zijn. Er moet bovendien een systeem voor de gezondheidszorg zijn dat eveneens openbaar en voor iedereen toegankelijk is. Deze systemen moeten niet-discriminerend zijn, zodat ook mensen met lage inkomens er gebruik van kunnen maken en iedereen toegang heeft tot kwalitatief hoogwaardige openbare diensten. Op die wijze zijn de grondrechten gegarandeerd.</p>
      <p sl="pt">We zij het daarom niet eens met deze voorstellen. Ze openen de deur voor de privatisering van de openbare diensten op deze essentiële beleidsterreinen. We zijn ook tegen de ontwerprichtlijn-Bolkestein, die is bedoeld om een interne markt voor diensten te creëren. Tot slot verzetten we ons tegen het voorstel voor een richtlijn met betrekking tot bepaalde aspecten van de organisatie van de arbeidstijd. Dat voorstel heeft negatieve gevolgen voor de arbeidsomstandigheden van de mensen die in de gezondheidszorg werken en zal dus ook negatieve gevolgen hebben voor de gezondheid van de gebruikers van deze diensten.</p>
      <a text="(Applaus ter linkerzijde)"/>
    </intervention>
    <intervention id="3-106" speaker_id="1904" name="Karin JÖNS" is_mep="True" mode="spoken" nationality="Germany" birth_date="29-04-1953" birth_place="Kiel" p_group="Socialist Group in the European Parliament" m_state="DE">
      <p sl="de">Mijnheer de Voorzitter, beste collega’s, als voormalig rapporteur voor dit onderwerp ben ik natuurlijk erg blij dat het verslag van de heer Cabrnoch nog zo goed aansluit bij onze eerdere resoluties. Daarvoor wil ik hem uitdrukkelijk dankzeggen.</p>
      <p sl="de">Een succes voor het Parlement is ook het besluit van de Raad van oktober vorig jaar om de open coördinatiemethode van toepassing te verklaren voor de gezondheidszorg en de ouderenzorg. Als rapporteur voor Progress heb ik er alle vertrouwen in dat we met dit programma ook spoedig over een instrument beschikken waarmee we de zo noodzakelijke uitwisseling van beste praktijken kunnen organiseren en kunnen afdwingen dat we wederzijds van elkaar leren. Uiteindelijk gaat het erom de lidstaten te steunen bij hun hervormingen gericht op modernisering en verbetering van de gezondheidszorg. Daarbij moet aan de sociale samenhang en het solidariteitsbeginsel uiteraard een bijzonder belang worden toegekend.</p>
      <p sl="de">Als de lidstaten ook in de toekomst de algemene toegankelijkheid, kwaliteit en betaalbaarheid van de gezondheidszorg en ouderenzorg willen garanderen, dan is er vooral meer preventie en meer transparantie nodig. Transparantie is op haar beurt een absolute voorwaarde voor kwaliteit en voor een optimaal gebruik van de middelen die in de gezondheidszorg voorhanden zijn. De kwaliteit van medische diensten moet in veel sterkere mate controleerbaar zijn. Het moet afgelopen zijn met het uitgeven van veel geld voor slechte kwaliteit.</p>
      <p sl="de">In dit verband is er een belangrijke rol weggelegd voor de patiëntenorganisaties. Zij moeten in de toekomst veel meer bij beslissingen over de gezondheidszorg worden betrokken. Alle lidstaten willen bovendien een patiëntenwet of patiëntenhandvest aannemen. Ook bij de ouderenzorg en langdurige zorg staan alle lidstaten voor grote uitdagingen. We moeten met elkaar strategieën ontwikkelen om gezondheidszorg en langdurige zorg beter op elkaar te laten aansluiten, de thuiszorg te verbeteren en te kunnen garanderen dat er voldoende verzorgingstehuizen zijn.</p>
      <a text="(Applaus van links)"/>
    </intervention>
    <intervention id="3-107" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, de Communistische Partij van Griekenland stemt tegen het verslag met de misleidende titel “Modernisering van de sociale bescherming en ontwikkeling van een kwalitatief hoogwaardige gezondheidszorg”, daar het een aantal reactionaire standpunten en doelstellingen bevat. De gezondheidssector moet verder gecommercialiseerd worden en de particuliere concerns die de macht in handen hebben in de gezondheidszorg en de geneesmiddelenproductie moeten onbeperkt kunnen groeien. Hun winst moet omhoog, hoe pijnlijk de gevolgen daarvan ook mogen zijn voor de volksgezondheid en voor het inkomen van de volksklasse, dat steeds sterker afgeroomd wordt. De patiënt is enkel nog een klant. Van een gezondheidsbeleid is eigenlijk geen sprake meer. De voorschriften inzake gezondheid en veiligheid op de werkplek zijn rudimentair. Op jaarbasis berekend wordt 40 procent van de kosten van de geleverde gezondheidsdiensten gedekt door het inkomen van de werknemers. Gezondheidszorg wordt steeds meer een onderdeel van het - sowieso al volksvijandige - beleid van de Europese Unie. De verantwoordelijkheid voor de gezondheidsbescherming komt bij het individu te liggen. De markt van de gezondheidsdiensten wordt geheel geliberaliseerd, in navolging van de ingrijpende veranderingen die op het gebied van de arbeidsrelaties en de sociale verzekering zijn doorgevoerd: organisatie van de arbeidstijd, verhoging van de pensioengerechtigde leeftijd, vermindering van de pensioenen, enzovoort. Gezondheidszorg mag geen handelswaar worden. De zorg moet van hoge kwaliteit zijn en alle mensen gratis en onder gelijke voorwaarden ter beschikking worden gesteld door uitsluitend de overheid. De farmaceutische sector, de sector van de biomedische technologie, de productie en de handel moeten in handen zijn van de overheid en onderworpen worden aan controle door de samenleving.</p>
    </intervention>
    <intervention id="3-108" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Mijnheer de Voorzitter, hoewel mijn oordeel over de algemene filosofie achter dit verslag positief is en deze tekst een aanvaardbare basis kan vormen voor een opwaartse harmonisering van de rechten van de Europese burgers op het gebied van sociale bescherming samen met gezondheidszorg, kleven er ook aanzienlijke gebreken aan. Het blijft allemaal te algemeen, er worden geen tijdsschema’s vastgesteld, het is niet bindend genoeg. En op dit gebied kan men niet volstaan met het uitspreken van bezweringsformules. Laten we ambitie tonen voor dat sociale Europa dat wij allen wensen, laten we de uitgaven voor gezondheidszorg en sociale bescherming uit het Stabiliteits- en Groeipact halen, want deze uitgaven vertegenwoordigen geen kosten, maar vormen investeringen die zorgen voor rijkdom en efficiëntie voor de hele samenleving.</p>
      <p sl="fr">Twee belangrijke zaken ontbreken in het verslag: het vraagstuk van de financiering van een innovatief socialebeschermingsstelsel en het vraagstuk van de massawerkloosheid in Europa. Beide vraagstukken zijn van levensbelang. Zonder gedeelde financiering, zonder bijdrage van de financiële inkomens aan de solidariteitsinspanning, zal het onmogelijk zijn om het nagestreefde doel te bereiken. En de werkloosheid trekt een voortdurende wissel op het bedrag aan inkomsten die nodig zijn voor de financiering van de sociale bescherming en de gezondheidszorg.</p>
      <p sl="fr">Het zij mij, ter afsluiting van het debat, vergund deze twee eenduidige antwoorden op eenduidige problemen van de Europese bevolkingen toe te voegen. Als we te veel streven naar een halfzachte consensus die uiteindelijk nergens toe leidt, wakkeren we het euroscepticisme alleen maar aan.</p>
    </intervention>
    <intervention id="3-109" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Geachte afgevaardigden, uit dit debat is iets gebleken wat naar mijn mening ook naar voren zal komen in volgende debatten over de gezondheidszorg, namelijk dat dit een opmerkelijk ingewikkeld onderwerp is. In zekere zin worden hier onze grenzen afgetast; angst, lijden en dood laten immers niemand onbewogen, en deze zaken zijn allemaal onlosmakelijk verbonden met de gezondheidszorg.</p>
      <p sl="cs">Uit het debat is duidelijk gebleken dat de open coördinatiemethode wordt beschouwd als een passende manier om de gezondheidszorgstelsels in de Europese Unie op elkaar af te stemmen, en ik juich dit van harte toe. Er waren ook sprekers die waarschuwden dat kwesties op het gebied van administratief en technisch beheer in aanmerking moeten worden genomen bij het gebruik van deze methode. Dit staat buiten kijf, en ik heb nota genomen van deze waarschuwingen. Ik ben namelijk geen fan van het verzamelen van nutteloze informatie en het opzetten van stelsels waarmee geen resultaten kunnen worden geboekt.</p>
      <p sl="cs">De heer Bushill-Matthews, die de vergaderzaal inmiddels heeft verlaten, stelde een vraag die naar ik aanneem betrekking heeft op een specifiek incident. Als ik het goed heb begrepen, was de strekking van het gebeurde dat iemand last had van gezondheidsproblemen en daarvoor tegen zijn zin werd behandeld in een kliniek, waarna de kliniek betaling eiste voor diensten die niet onder de verzekeringsdekking van deze persoon vielen. De Commissie hoopt zeker niet dat dit soort incidenten en gebeurtenissen dagelijks of regelmatig blijken voor te komen. Ik zal de zaak onderzoeken en hierover meer gedetailleerde informatie inwinnen.</p>
      <p sl="cs">Nogmaals, geachte afgevaardigden, uit ons debat is gebleken dat dit verslag een buitengewoon waardevol document is, en ik wil hieruit een laatste paragraaf citeren. In paragraaf 9 staat dat het Parlement van mening is “dat de vergrijzing een uitdaging vormt en tegelijkertijd als kans dient te worden benut om mensen met hun grote en waardevolle ervaringen in het kader van het actief ouder worden in de samenleving en ondernemingen te integreren”. Ik ben van mening dat deze paragraaf aantoont dat het verslag zowel weloverwogen als evenwichtig is.</p>
    </intervention>
    <intervention id="3-111" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem11" title="Europees Agentschap voor de veiligheid en de gezondheid op het werk">
    <intervention id="3-113" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Aan de orde is het verslag (A6-0092/2005) van de heer Hughes, namens de Commissie werkgelegenheid en sociale zaken, over het voorstel voor een verordening van de Raad tot wijziging van Verordening (EG) nr. 2062/94 tot oprichting van een Europees Agentschap voor de veiligheid en de gezondheid op het werk (COM(2004)0050 – C6 0014/2004 – 2004/0014(CNS)).</p>
    </intervention>
    <intervention id="3-114" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Geachte afgevaardigden, ik wil het Parlement er om te beginnen aan herinneren dat de Europese Unie het Europees Agentschap voor de veiligheid en de gezondheid op het werk in 1994 heeft opgericht om tegemoet te komen aan de groeiende behoefte aan informatie over manieren om ongevallen die met het werk verband houden te voorkomen. De missie van het Agentschap is het verbeteren van de arbeidsomstandigheden van mensen en het bevorderen van de uitwisseling van technische, wetenschappelijke en economische informatie tussen alle partijen die te maken hebben met kwesties op het gebied van de veiligheid en de gezondheid op het werk, of het nu gaat om communautaire organen, lidstaten, werknemers, werkgevers of veiligheidstechnici.</p>
      <p sl="cs">In 2004 heeft de Commissie haar voorstellen tot wijziging van de oprichtingsverordening van het in Bilbao gevestigde Agentschap uiteengezet, teneinde tegemoet te komen aan de behoeften van een uitgebreide Europese Unie en de werkwijze van de 78 leden tellende tripartiete Raad van Bestuur te stroomlijnen. De nieuwe verordening formaliseert de rol van het Dagelijks Bestuur en handhaaft en versterkt de tripartiete structuur van de Raad van Bestuur, die bestaat uit vertegenwoordigers van de Commissie, nationale vertegenwoordigers van regeringen en vertegenwoordigers van de werkgevers- en werknemersorganisaties.</p>
      <p sl="cs">In het nieuwe voorstel wordt tevens de rol van de sociale partners bekrachtigd en de band tussen de missie van het Agentschap en de doelstellingen van de communautaire strategie inzake gezondheid en veiligheid op het werk versterkt. Verder wordt hierin het belang van de kleine en middelgrote ondernemingen onderstreept.</p>
      <p sl="cs">Het Parlement heeft verschillende amendementen voorgesteld die tot doel hebben het oorspronkelijke voorstel duidelijker en preciezer te maken, en het heeft daarnaast bepaalde amendementen ingediend die de Raad had voorgesteld. Het feit dat er wijzigingen zijn voorgesteld betreffende de manier waarop benoemingen bij het Agentschap in Bilbao tot stand komen, kwam voor de Commissie enigszins als een verrassing, aangezien dit betekent dat de Commissie meer controle zou moeten uitoefenen op het Agentschap. Al sinds de oprichting ervan wordt de directeur echter benoemd door de Raad van Bestuur, op basis van een aanbeveling van de Commissie. Aangezien deze procedure op dit moment door de meeste agentschappen wordt gehanteerd, zou het jammer zijn als dit zou worden veranderd. Ik wil het Parlement bedanken voor de positieve wijze waarop het de ontwerpverordening heeft ontvangen, alsmede voor de nieuwe bepalingen die het heeft voorgesteld met het oog op het verduidelijken en preciseren van de tekst. Dank u wel.</p>
    </intervention>
    <intervention id="3-115" speaker_id="1407" name="Stephen HUGHES" is_mep="True" mode="spoken" role="rapporteur" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mevrouw de Voorzitter, het is in mijn ogen veelzeggend dat morgen, de dag waarop wij over dit verslag stemmen, de Internationale Dag voor de herdenking van de slachtoffers van arbeidsongevallen gevierd wordt. Op die dag gedenken wij de 60 000 werknemers die jaarlijks over de hele wereld overlijden als gevolg van arbeidsgerelateerde letsels of ziekten en de vele miljoenen anderen die letsel oplopen. De betreffende cijfers zijn in de EU-15 gedurende het laatste decennium geleidelijk verbeterd, maar zijn nog altijd niets om trots op te zijn. Circa 4 500 personen overlijden jaarlijks als gevolg van ongevallen op het werk en het aantal dat sterft aan arbeidsgerelateerde ziekten ligt nog veel hoger. Nog altijd meer dan vier miljoen mensen lopen jaarlijks op het werk ernstig letsel op. Dit is de achtergrond waartegen ons debat over het Agentschap in Bilbao vandaag gehouden wordt.</p>
      <p sl="en">Zoals ik al zei zijn de cijfers voor de EU-15 gedurende het afgelopen decennium verbeterd en ik ben ervan overtuigd dat de belangrijkste richtlijnen op het vlak van gezondheid en veiligheid die wij hebben ingevoerd, alsmede het werk van het Agentschap in Bilbao zelf, een belangrijke bijdrage hebben geleverd aan die verbetering.</p>
      <p sl="en">Zoals de commissaris reeds zei, bespreken wij hier de evaluatie en actualisering van de verordening die de werkzaamheden van het Agentschap in Bilbao regelt. Tot deze evaluatie werd in de oorspronkelijke verordening opgeroepen. Zij is iets later gekomen dan had gekund, maar dat heeft te maken met het feit dat zowel een volledige externe evaluatie als een volledige raadpleging van alle belanghebbenden heeft plaatsgevonden, en de informatie die hieruit is voortgekomen heeft de Commissie geïnspireerd bij haar voorstel en de Raad bij zijn aanbevelingen. Zoals de commissaris ook zei, is de andere zaak die verandering onontbeerlijk maakte de uitbreiding van de Europese Unie geweest. Die heeft geleid tot een uitbreiding van de Raad van Bestuur van 48 naar 78 leden, hetgeen een stroomlijning van de administratieve en bestuurlijke processen noodzakelijk heeft gemaakt.</p>
      <p sl="en">De amendementen die wij hebben voorgesteld, vallen in vier hoofdcategorieën uiteen. De eerste categorie is bedoeld om de doelstellingen en taken van het Agentschap te verduidelijken, het verband met de prioriteiten van de communautaire strategie te versterken, het vermogen van het Agentschap voor gegevensanalyse te bevorderen, een grotere gerichtheid op de behoeften van KMO's te realiseren en toegankelijke en begrijpelijke informatie aan eindgebruikers te leveren.</p>
      <p sl="en">Ten tweede zijn er amendementen die bedoeld zijn om rekening te houden met de uitbreiding van de Unie, het functioneren van de Raad van Bestuur te verduidelijken en te verbeteren, en de strategische en uitvoerende rol van het Dagelijks Bestuur te versterken.</p>
      <p sl="en">Ten derde zijn er de amendementen die bedoeld zijn om de rol van de sociale partners in het netwerk van het Agentschap in de lidstaten te versterken – een zeer belangrijk punt – en amendementen die bedoeld zijn om de samenwerking met de andere communautaire instanties op het terrein van sociaal beleid te versterken.</p>
      <p sl="en">Wij hebben uiteraard ook amendementen ingediend die erop gericht zijn een gepast genderevenwicht te waarborgen in de bestuurlijke structuren van het Agentschap. Ik zal een of twee van de belangrijkste amendementen uitlichten. Maar eerst wil ik mijn dankbaarheid uitspreken aan het adres van Giovanni Berlinguer en de Commissie milieubeheer, volksgezondheid en voedselveiligheid voor een uitmuntend advies. Ik heb een aantal van de door hen aanbevolen amendementen overgenomen, amendement 2 bijvoorbeeld, waarin wordt onderstreept dat het Agentschap niet alleen informatie moet verzamelen en verspreiden, maar deze ook moet analyseren, risico's en goede praktijken moet aanwijzen en preventieve maatregelen moet bevorderen. In dit amendement wordt ook nadruk gelegd op de rol van het Agentschap als waarnemingscentrum voor risico's.</p>
      <p sl="en">Amendement 4 betreft genderevenwicht en de bestuurs- en managementstructuren van het Agentschap. De amendementen 5, 6, 7 en 8 hebben op verschillende manieren betrekking op de toegevoegde waarde die het Agentschap moet leveren met betrekking tot de informatie die het verzamelt en ordent, door deze informatie te analyseren en te evalueren, beste praktijken te identificeren en deze informatie en beste praktijken te verspreiden waar deze het hardst nodig zijn, met name onder kleine en middelgrote ondernemingen. Amendement 7 onderstreept tevens de noodzaak tot harmonisatie van statistieken inzake arbeidsgerelateerde ongevallen en ziekten – een punt van cruciaal belang.</p>
      <p sl="en">Verder is er een reeks amendementen waarin aandacht wordt gegeven aan een aantal technische en administratieve zaken betreffende de samenstelling van de Raad van Bestuur en het Dagelijks Bestuur en hun respectieve taken en verantwoordelijkheden, alsmede aan de onderlinge verhoudingen tussen deze twee organen. Wij zijn van mening dat deze amendementen de efficiëntie en effectiviteit van het functioneren van het Agentschap verbeteren.</p>
      <p sl="en">Het laatste punt is reeds door de commissaris genoemd. Het gaat om amendement 23, dat ingaat op de benoeming van de directeur. Ik weet dat de Commissie er niet gelukkig mee is, maar toch sluit dit amendement aan bij de procedure die wordt gevolgd bij de andere agentschappen die onder het werkterrein van de Commissie werkgelegenheid en sociale zaken vallen. De commissaris heeft recentelijk ook ingegrepen bij de benoeming van directeuren voor bepaalde agentschappen. Daarom vormt het amendement wellicht een betere afspiegeling van de huidige realiteit.</p>
      <p sl="en">In dit verslag wordt kortom gestreefd naar versterking van de rol en functie van het Agentschap, dat reeds uitstekend werk heeft verricht. Ik beveel dit verslag aan bij het Parlement.</p>
    </intervention>
    <intervention id="3-116" speaker_id="28369" name="Giovanni BERLINGUER" is_mep="True" mode="spoken" nationality="Italy" birth_date="09-07-1924" birth_place="Sassari" p_group="Socialist Group in the European Parliament" m_state="IT">
      <p sl="it">rapporteur voor advies van de Commissie milieubeheer, volksgezondheid en voedselveiligheid. – Ik feliciteer de rapporteur met zijn uitstekende werk en heb grote waardering voor de werkzaamheden van het Agentschap in Bilbao. De rapporteur heeft een aantal cijfers genoemd, maar feit is dat een groot deel van de ziekten en ongevallen op het werk vermeden kan worden en dat ze vooral de meest kwetsbaren treffen: immigranten, personen die tijdelijk, illegaal of laaggekwalificeerd werk verrichten en diegenen die minder worden beschermd door vakbonden, die grote aantallen werknemers niet bereiken.</p>
      <p sl="it">Ik zou hieraan willen toevoegen dat er een zeker risico bestaat dat de situatie verergert, vanwege politieke keuzen waarvoor de Europese Unie zich gesteld ziet. Als de concurrentie tussen landen niet stimuleert tot innovatie en veiligheid, maar in plaats daarvan een versoepeling van de beschermingsmaatregelen of een verlenging van de arbeidstijden zou betekenen, dan zou dat het aantal ongevallen en ziekten doen stijgen. Als de dienstenrichtlijn van voormalig commissaris Bolkestein door het beginsel van het land van oorsprong tot sociale dumping leidt, zullen de ongevallen en ziekten toenemen.</p>
      <p sl="it">Er zijn belangrijke wijzigingen aangebracht in het voorstel van collega Hughes, en dan denk ik vooral aan de inspraak van de sociale partners en dus de werknemers zelf, die enerzijds de slachtoffers zijn en anderzijds de hoofdrolspelers als het gaat om de veiligheid en de gezondheid op het werk.</p>
    </intervention>
    <intervention id="3-117" speaker_id="28324" name="Milan CABRNOCH" is_mep="True" mode="spoken" nationality="Czechia" birth_date="06-08-1962" birth_place="Čáslav" p_group="European Conservatives and Reformists Group" m_state="CZ">
      <p sl="cs">namens de PPE-DE-Fractie . – Ik wil om te beginnen mijn bewondering uitspreken voor het werk van de rapporteur, en in het bijzonder voor het feit dat de correcte procedures zijn gevolgd toen het verslag en de ontwerpresolutie zijn besproken in de Commissie werkgelegenheid en sociale zaken. Als nieuw lid van het Europees Parlement en als vertegenwoordiger van een nieuwe lidstaat vind ik het bestaan van het Agentschap in Bilbao op zich al een zorgwekkende kwestie. Ik ben er namelijk nog niet volledig van overtuigd dat er een daadwerkelijke en legitieme behoefte bestaat aan een apart EU-orgaan dat zich bezighoudt met gezondheid en veiligheid op het werk, aangezien het hier gaat om een zeer beperkt, ofschoon belangrijk, terrein.</p>
      <p sl="cs">Ik zal mij blijven buigen over de argumenten vóór het bestaan van dit orgaan, alsmede over eventuele argumenten waaruit blijkt dat het beter zou zijn als problemen in verband met de gezondheid en veiligheid op het werk zouden worden aangepakt overeenkomstig het subsidiariteitsbeginsel, met andere woorden uitsluitend op nationaal niveau.</p>
      <p sl="cs">Onder de huidige omstandigheden wordt zowel met de ingediende ontwerpresolutie als met het verslag van de rapporteur echter beoogd het werk van het Agentschap transparanter te maken, en ik kan derhalve mijn steun geven aan de ontwerpresolutie zoals de rapporteur die heeft opgesteld. Dank u wel.</p>
    </intervention>
    <intervention id="3-118" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="nl">namens de ALDE-Fractie . – Mevrouw de Voorzitter, ik ben zeer ingenomen met het verslag inzake het Europees Agentschap voor de veiligheid en de gezondheid op het werk en ik wil de rapporteur gelukwensen met zijn geslaagde werk.</p>
      <p sl="nl">De belangrijkste elementen voor dit Agentschap zijn het onderzoek naar en de verspreiding onder lidstaten van beste praktijken inzake normen voor gezondheid en veiligheid op het werk. De wetgeving ter regulering van gezondheid en veiligheid van werknemers in de EU vormt een uitstekend voorbeeld van de manier waarop de EU een positieve bijdrage heeft geleverd, en kan blijven leveren, aan de verhoging van de levenskwaliteit van miljoenen van haar burgers.</p>
      <p sl="nl">De wetgeving is echter maar één kant van de zaak; de naleving van die wetgeving is niet minder belangrijk. Gezondheid en veiligheid op het werk kunnen alleen dan worden gehandhaafd indien er op het niveau van de werkplek sprake is van adequaat toezicht. Hoewel ik niet bekend ben met de situatie in andere Europese landen, weet ik dat wij in Ierland over onvoldoende inspecteurs en toezichthouders beschikken om de gezondheid en veiligheid van onze eigen werknemers te kunnen garanderen. Een opmerkelijke recente zaak in Ierland betreft de ontmaskering van de Turkse multinational Gama, die haar werknemers van inkomsten heeft beroofd door salarissen te betalen die aanzienlijk onder het minimumloon liggen, en die de gezondheid en veiligheid van een groot aantal werknemers in gevaar heeft gebracht door hen te dwingen tot werkweken van wel tachtig uur. Dergelijke praktijken zijn uitermate schadelijk voor de gezondheid en veiligheid van deze werknemers. Juist in de potentieel gevaarlijke bouwsector wordt het risico op ongevallen veel groter wanneer werknemers gedwongen worden dergelijke lange werktijden te draaien.</p>
      <p sl="nl">Het zijn natuurlijk niet alleen de bedrijven die hier verantwoordelijkheid dragen. Wij hebben in Ierland de wetgeving en we hebben het minimumloon, maar op de naleving van die wetgeving wordt niet goed toegezien. Dit is een zaak die in Ierland volop in de schijnwerpers staat, maar er zijn recentelijk nog meer gevallen geweest waarin de rechten van werknemers, met name migrantenwerknemers, met voeten zijn getreden.</p>
      <p sl="nl">Turkije stelt zich momenteel kandidaat voor het lidmaatschap van de EU en ik steun deze stap, maar als onderdeel van dit proces zal de eis moeten worden gesteld dat grote ondernemingen als Gama de rechten van werknemers binnen de EU respecteren en beschermen. Ik ben van mening dat de verantwoordelijkheid hiervoor bij de Turkse regering ligt.</p>
      <p sl="nl">Dus hoewel wij dit uitstekende verslag vandaag verwelkomen en het werk van het Agentschap prijzen, moeten wij allen waakzaam blijven in onze eigen landen en erop toezien dat de rechten van werknemers worden geëerbiedigd. We moeten met name waakzaam zijn in gevallen waarbij werknemers worden blootgesteld aan gevaren en risico's en waarbij zij niet afdoende zijn vertegenwoordigd door vakbonden. Men denke hierbij aan migrantenwerknemers, minderjarige werknemers, tijdelijke werknemers, et cetera.</p>
      <p sl="nl">Tot slot zou ik een opmerking willen maken over amendement 7, waarin gewezen wordt op de behoefte aan betrouwbare informatie en vergelijkbare gegevens alsmede op de behoefte aan een systematische verzameling in alle lidstaten van gegevens op het terrein van gezondheid en veiligheid op het werk, met de hulp van Eurostat. Wat wij nodig hebben, is nauwkeurige informatie uit alle 25 lidstaten die op gelijkvormige wijze verzameld wordt, zodat wij kunnen beschikken over betrouwbare en relevante informatie van hoge kwaliteit, die als basis kan dienen voor alle beleidsbeslissingen.</p>
    </intervention>
    <intervention id="3-119" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">namens de Verts/ALE-Fractie . – Mevrouw de Voorzitter, het Agentschap in Bilbao, dat nu bijna tien jaar bestaat, is voor de EU een belangrijke instantie. De activiteiten van het Agentschap hebben al een concrete en positieve uitwerking gehad op de arbeidsomstandigheden in Europa. Het onderhavige verslag, waarvoor ik tegenover de rapporteur, Stephen Hughes, mijn waardering wil uitspreken, krijgt de steun van de Verts/ALE-Fractie. Voor ons is het erg belangrijk dat het Europees Agentschap voor de veiligheid en de gezondheid op het werk in Bilbao zoveel mogelijk dezelfde juridische status geniet als de Europese Stichting tot verbetering van de levens- en arbeidsomstandigheden in Dublin en het Europees Centrum voor de ontwikkeling van de beroepsopleiding in Thessaloniki, en dat het Agentschap de beschikking krijgt over steeds betere instrumenten.</p>
      <p sl="de">De impulsen die van deze Europese agentschappen uitgaan, zijn voor Europa nu belangrijker dan ooit. We moeten namelijk vaak vaststellen dat van de drie pijlers van Europa de sociale en de ecologische pijler in elkaar dreigen te zakken. Denkt u maar eens aan kwesties als de richtlijn-Bolkestein en REACH, waarop door andere sprekers al is gewezen. En wanneer ik zie hoe de richtlijn betreffende de bescherming tegen blootstelling aan optische straling van tevoren al door het bedrijfsleven belachelijk wordt gemaakt, een richtlijn die minimumstandaarden voor werknemers vastlegt, dan realiseer ik me dat het sociale Europa op een wankele pijler rust.</p>
      <p sl="de">Om te voorkomen dat de werkende mens tot een productiefactor voor het kapitaal verwordt, moeten veiligheid op het werk, voorkoming van ongevallen en preventieve gezondheidszorg een hoge prioriteit krijgen. Mooie beginselverklaringen zijn dan niet voldoende. Er is onderzoek nodig en het Agentschap moet instrumenten ontwikkelen om standaarden op te stellen, om wettelijke maatregelen voor te bereiden en om te controleren of de vastgestelde regels ook worden nageleefd. De Groenen verwachten daarom dat het Agentschap in Bilbao ook de nodige middelen krijgt om efficiënt te kunnen werken.</p>
    </intervention>
    <intervention id="3-120" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">namens de IND/DEM-Fractie . – Mevrouw de Voorzitter, ik wil de heer Hughes bedanken voor zijn verslag, en ik wil het Agentschap gelukwensen met de daling van 13 procent in het aantal ongevallen op de werkplek. Ik wil echter melding maken van het feit dat de Raad van Bestuur dermate in beslag wordt genomen door bestuurlijke werkzaamheden dat deze zich niet kan concentreren op strategische planning. Dat is jammer, want ik zou graag zien dat de Raad van Bestuur een strategische planning zou hanteren waarbij ook aandacht kan worden gegeven aan werknemers die wat betreft hun veiligheid en gezondheid niet door het wakend oog van het Agentschap worden waargenomen. Ik noem deze mensen ‘thuiszorgers’ en ik zal dat zolang ik hier ben blijven doen. Deze mensen vormen de grootste beroepsgroep in Europa; zij nemen vaak te veel hooi op de vork en werken de klok rond, jaar in, jaar uit. Er is niemand die toezicht houdt op hun gezondheid en veiligheid.</p>
      <p sl="en">Zo ontstaan er soms belachelijke situaties: ik ben zelf thuiszorger geweest, en voor korte tijd is er een thuishulp van de overheid bij mij gekomen om mij een paar uur in de week te helpen. Maar deze hulp mocht helemaal niets tillen, hij mocht zijn armen niet in de lucht steken, hij kon feitelijk niets doen wat van een hulp verlangd kan worden. Ik heb hem moeten wegsturen, omdat hij mij op geen enkele manier kon helpen, en dit alles op grond van gezondheid en veiligheid. Zelf kon ik echter alles doen, hoe gevaarlijk ook, want ik was immers een thuiszorger.</p>
    </intervention>
    <intervention id="3-121" speaker_id="28507" name="Ashley MOTE" is_mep="True" mode="spoken" nationality="United Kingdom" birth_date="25-01-1936" birth_place="London" p_group="Non" m_state="GB">
      <p sl="en">Mevrouw de Voorzitter, ik onderschat het belang van gezondheid en veiligheid geenszins, maar ik wil de aandacht van dit Huis vestigen op het feit dat de regels van de Europese Unie een ondermijning vormen van de persoonlijke verantwoordelijkheid en, in veel gevallen, van het gebruik van gezond verstand.</p>
      <p sl="en">Er wordt ons nu bijvoorbeeld verteld dat onderwijzers beschermd moeten worden tegen lawaaierige kinderen. Zweefvliegtuigen moeten aan de grond blijven omdat volkomen veilige lieren niet meer voldoen aan nieuwe specificaties. Waarom moet dit Parlement een bouwvakker vertellen dat hij een steiger moet gebruiken om een dakpan goed te leggen? Het is echt de hoogste tijd dat de mensen hier in Brussel zich realiseren hoe irritant deze bemoeizucht en deze regels over onbenulligheden kunnen zijn.</p>
      <p sl="en">Wat dacht u van deze nieuwe regel voor de gezondheid en veiligheid van vrachtwagenchauffeurs: verwijder alle kasseien uit de straten van Brussel en stort er beton voor in de plaats.</p>
    </intervention>
    <intervention id="3-122" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">namens de PSE-Fractie . – Mevrouw de Voorzitter, ik wil mij excuseren voor het feit dat ik tijdens de voor mij ingeruimde spreektijd niet aanwezig was. Ik was mijn kantoor uitgelopen met het verkeerde dossier onder de arm en moest weer terug om het juiste te halen. Dat gebeurt ons allemaal wel eens.</p>
      <p sl="en">Ik wil even kort ingaan op de opmerkingen van de heer Mote: misschien zou hij wat positiever staan tegenover de regels voor veiligheid en gezondheid als hij zelf ooit het stoffelijk overschot bijeen had moeten rapen van een ongelukkige werknemer die van een dak was gegleden en op straat was doodgevallen omdat er geen steiger beschikbaar was voor zijn werk, en als hij vervolgens naar het gezin van die man zou moeten gaan om te vertellen waarom hij dood was. De regels voor gezondheid en veiligheid houden in geen enkel opzicht een onnodige belasting in voor het bedrijfsleven. De kosten in menselijk opzicht van dodelijke ongevallen op bouwplaatsen – afschuwelijke gebeurtenissen – en van de ongevallen waarbij letsel wordt opgelopen – ook afschuwelijk – staan per slot van rekening in geen enkele verhouding tot het eventuele ongemak van de bouw van een steiger.</p>
      <p sl="en">Ik wil hier twee punten aan de orde stellen. Op de allereerste plaats wil ik Stephen Hughes bedanken voor zijn verslag en voor het feit dat hij geprobeerd heeft het onderwerp genderevenwicht aan te kaarten bij het bestuur van de Ierse Health and Safety Authority. Ik wil het ook kort hebben over het verslag van mevrouw Harkin over de Europese Stichting, dat helaas niet wordt besproken in dit Parlement, maar waarover morgen wordt gestemd. Dit verslag heeft betrekking op een probleem dat misschien wel veel ingewikkelder is vanwege de personeelssituatie – het is namelijk een stichting die veel ouder is. De Commissie en de Raad hebben getracht de status van de medewerkers van die Stichting te wijzigen en we hebben behoorlijk moeten onderhandelen om hiervoor een oplossing te vinden.</p>
      <p sl="en">Hoewel het Parlement over deze kwestie alleen wordt geraadpleegd, denk ik dat het personeel van de Stichting, het bestuur en ook het Parlement hier samen over een goede basis voor overeenstemming beschikken. Ik weet dat het Ierse voorzitterschap tijdens zijn ambtsperiode besprekingen hierover is begonnen en het Luxemburgs voorzitterschap heeft aangemoedigd de aanbevelingen van dit Parlement over te nemen. Ik hoop dat het verslag morgen zonder problemen wordt aangenomen.</p>
    </intervention>
    <intervention id="3-123" speaker_id="photo_generic" name="Vladimír Špidla" is_mep="True" mode="spoken" role="Commissie">
      <p sl="cs">Geachte afgevaardigden, met de Europese Gemeenschap voor Kolen en Staal, die de oorsprong en het uitgangspunt is van de Europese Unie, werd niet alleen economische integratie nagestreefd, maar werd ook een rechtsgrondslag gecreëerd voor maatregelen op het gebied van veiligheid en gezondheid op het werk. Het grootste deel van de wetgevingsactiviteiten van de Europese Unie op dit vlak bouwt voort op deze rechtsgrondslag.</p>
      <p sl="cs">Hoewel we zonder enige twijfel vooruitgang hebben geboekt op dit terrein, kan er geen sprake van zijn dat we onze inspanningen ooit opgeven. Het aantal werkgerelateerde ongevallen is met 13 procent gedaald, maar de cijfers zijn nog altijd te hoog, en bepaalde banen zijn nog steeds onnodig gevaarlijk.</p>
      <p sl="cs">Het verheugt mij zeer dat het Agentschap in Bilbao een dergelijke overweldigende positieve beoordeling heeft gekregen, aangezien ik dit standpunt deel. Ik verwacht dat het debat van morgen over de ingediende amendementen kort zal zijn en een positieve uitkomst zal hebben. De afzonderlijke amendementen zijn immers een logisch en evenwichtig antwoord op de veranderingen die hebben plaatsgevonden.</p>
    </intervention>
    <intervention id="3-124" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem12" title="Financiële markten">
    <intervention id="3-126" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="nl">Aan de orde is het verslag (A6-0087/2005) van mevrouw Van den Burg, namens de Commissie economische en monetaire zaken, over de stand van de integratie van de financiële markten in de Europese Unie (2005/2026(INI)).</p>
    </intervention>
    <intervention id="3-127" speaker_id="4483" name="Ieke van den BURG" is_mep="True" mode="spoken" role="rapporteur" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Voorzitter, ik wil beginnen me te verontschuldigen tegenover mijn Nederlandse collega's dat ik niet in het Nederlands zal spreken maar in het Engels, omdat dat nu eenmaal de taal is van de financiële markten. Het heeft ook het voordeel dat ik de Commissaris kan toespreken in een taal die hij begrijpt.</p>
      <p sl="en">Mevrouw de Voorzitter, toen de heer Bolkestein, de voorganger van de huidige commissaris, aan zijn ambtstermijn begon, lag er reeds een terdege voorbereid en ambitieus pakket voorstellen voor de interne kapitaalmarkt klaar. Hij presenteerde deze in 1999 als het Actieplan voor financiële diensten (APFD).</p>
      <p sl="en">Commissaris, ik heb de indruk dat u wat betreft de interne markt voor diensten minder geluk hebt gehad met de erfenis die de heer Bolkestein voor u heeft achtergelaten toen u naar Brussel kwam, een erfenis die zijn naam, of misschien moet ik zeggen een omineuze bijnaam, draagt. Maar dat is niet ons onderwerp van vandaag; wij zullen nog genoeg tijd krijgen om het daarover te hebben.</p>
      <p sl="en">Ik wil de heer Bolkestein prijzen voor het feit dat hij het APFD er tijdens zijn ambtstermijn zorgvuldig doorheen heeft geloodst. Mijnheer de commissaris, ik ben erg benieuwd naar het vervolgplan in het groenboek dat u volgende week gaat presenteren. In het verslag dat nu voorligt en in de debatten die wij hebben gevoerd in de Commissie economische en monetaire zaken hebben wij ons positief uitgelaten over de manier waarop het APFD is behandeld, maar wij zijn ons er natuurlijk ook van bewust dat veel van de intenties die besloten liggen in de regels zich in de praktijk nog moeten bewijzen.</p>
      <p sl="en">Er dient grote aandacht te worden gegeven aan de tenuitvoerlegging en naleving van de bijna veertig pakketten regels die zijn aangenomen. Helaas zijn er enige misverstanden ontstaan over mijn verslag in de vorm waarin het vandaag aan de plenaire vergadering is gepresenteerd. Hoewel er een brede consensus is bereikt in de commissie en er goede compromissen zijn gesloten, zijn er bij de stemming in de commissie enige onvolkomenheden ingeslopen. Aangezien deze juist betrekking hebben op de primaire strekking van het verslag, zou ik in de eerste plaats op deze gebreken willen ingaan.</p>
      <p sl="en">De meest storende fout staat in paragraaf 2 van de tekst die hier vandaag voorligt. Hierin wordt gesuggereerd dat wij moeten meegaan in het verzoek van bepaalde lobbyisten en journalisten aan Brusselse wetgevers om een zogenoemde wetgevingspauze in acht te nemen. Ik acht iets dergelijks echter helemaal niet wenselijk. Deze paragraaf 2 past absoluut niet in een verslag waarin juist zo veel ontwikkelingen op de dynamische financiële markt worden genoemd die ernstige systeemrisico's kunnen opleveren en de veiligheid en efficiëntie van de interne markt voor financiële diensten in gevaar kunnen brengen. Daarom ben ik er zonder meer tegen om onszelf vleugellam te maken door middel van een moratorium op wetgeving. Wij moeten alert blijven en de Commissie moet zeer proactief te werk gaan. Uiteraard moet deze nieuwe wetgeving grondig worden beoordeeld op de noodzaak, kosten, voordelen en verdere gevolgen ervan, maar minder wetgeving is niet per definitie beter.</p>
      <p sl="en">Ik zal nu ingaan op een aantal andere elementen van het verslag, zoals het Lamfalussy-proces. Afgezien van het bekende voorbehoud dat u van het Europees Parlement gewend bent, wordt in het verslag redelijk positief geoordeeld over het Lamfalussy-proces. Ik ben geneigd de regelgevende comités op niveau 3 vooral te zien als bondgenoten van het publieke belang en van de bescherming van consumenten en deskundige gebruikers. Ik merk dat zij zich meer en meer bewust zijn van hun belangrijke rol in de harmonisering van de technische regels en toezichtpraktijken van regelgevers in de verschillende lidstaten. In het Himalaya-verslag dat is gepresenteerd door het CEER wordt om een beter instrumentenpakket gevraagd. Wij stellen in het verslag dat hier vandaag voorligt dat dit een goed uitgangspunt is voor verdere debatten. Er moet in de komende periode een aantal belangrijke zaken worden opgelost.</p>
      <p sl="en">Dan is er het toezicht op Europees niveau. In het verslag wordt positief gesproken over het concept van toezichthouders op geconsolideerde basis. De sector wil af van de noodzaak om zich naar vele verschillende toezichthouders te schikken, maar aan de andere kant kan ik ook begrip opbrengen voor de aarzelende houding van regelgevende autoriteiten om in eigen land hun bevoegdheden op te geven en volledig te vertrouwen op buitenlandse toezichthouders. Daarom dring ik erop aan een stap verder te gaan. Gezien de groei in grensoverschrijdende activiteiten en de concentratie van grote spelers op de financiële markten is het tijd voor geïntegreerd toezicht op Europees niveau, mogelijk door middel van een duaal toezichtsysteem op Europees niveau voor grote grensoverschrijdende spelers, zonder de concurrentieneutraliteit tussen grensoverschrijdende en lokale marktspelers te verstoren. Niet iedereen is het in dezen met mij eens, maar in het verslag zijn we in ieder geval overeengekomen dat dit een optie is die de Commissie nader zou moeten overwegen.</p>
      <p sl="en">Dan kom ik bij het onderwerp van bescherming en betrokkenheid van consumenten. Hier benadrukken wij dat de bescherming van consumenten en de gegarandeerde beschikbaarheid van financiële basisdiensten voor alle consumenten basisvoorwaarden moeten blijven. Ik denk niet dat wij ons moeten richten op volledige harmonisering op het vlak van financiële producten en dienstverlening voor consumenten, aangezien de consumentenbescherming in de diverse lidstaten te veel verschilt. In het verslag stel ik voor om te studeren op de mogelijkheid van een 26e stelsel voor pan-Europese financiële producten, zoals hypotheken of verzekeringsproducten. Dergelijke producten zouden kunnen voorzien in de behoeften van internationaal mobiele consumenten om gebruik te maken van in een andere lidstaat gevestigde dienstverleners waarmee zij vertrouwd zijn.</p>
      <p sl="en">Mevrouw Berès, de voorzitter van onze commissie, zal spreken over de kwestie van betere samenwerking tegen een mondiale achtergrond.</p>
    </intervention>
    <intervention id="3-129" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . Mevrouw de Voorzitter, het is nu al duidelijk dat de komende vijf jaar enorme uitdagingen zullen opleveren op dit terrein. Soepel functionerende financiële markten zijn van essentieel belang en hebben een enorme invloed op de welvaart van ons allemaal. Financiële investeringen liggen aan de basis van werkgelegenheid en groei, de waarde van ons spaargeld, onze pensioenen en de kosten van onze hypotheken. Diepe, liquide en dynamische Europese financiële markten staan borg voor een optimaal efficiënte verdeling en levering van kapitaal en diensten in de gehele Europese economie alsmede daarbuiten, op de wereldkapitaalmarkt.</p>
      <p sl="en">Gedurende de afgelopen zes jaar hebben we grote vooruitgang kunnen waarnemen. Over de meeste noodzakelijke regels die worden geschetst in het Actieplan voor financiële diensten is tijdig overeenstemming bereikt, en deze worden nu ten uitvoer gelegd. De Europese structuren voor besluitvorming en regelgeving zijn rationeler en efficiënter geworden. Tussen de Europese instellingen en de marktdeelnemers is een permanente en systematische samenwerking ontwikkeld. Alle instellingen en een overgrote meerderheid van de marktdeelnemers zijn het er onderling over eens dat wij onze inspanningen moeten voortzetten, want onze taak van integratie van de Europese financiële markten is nog verre van volbracht.</p>
      <p sl="en">Onze belangrijkste prioriteit voor de komende twaalf maanden is het afronden van onvoltooide werkzaamheden op het vlak van financiële diensten. Wij moeten nog steeds de resterende elementen in de onderhandelingsfase met dit Parlement en de Raad afhandelen, evenals de kernmaatregelen die nu in de Commissie worden voorbereid. Zo moeten wij nog altijd meer risicogevoeligheid toestaan in de kapitaalvereisten voor banken en beleggingsinstellingen (Basel II); statutaire audits bevorderen (achtste richtlijn vennootschapsrecht); maatregelen nemen ter bestrijding van witwassen en financiering van terrorisme; de kosten van clearing en settlement terugbrengen; een Europees kader voor herverzekering instellen; de regels inzake verzekeringssolventie moderniseren; en een Europees wettelijk kader voor betalingen creëren.</p>
      <p sl="en">Met andere woorden: de regelgevingsmaatregelen die momenteel in voorbereiding zijn, zullen al enorm veel van ons vergen. Ik heb er echter vertrouwen in dat we het komende jaar veel kunnen bereiken.</p>
      <p sl="en">Op het vlak van de financiële diensten is de Commissie ingenomen met het goede werk dat de afgelopen jaren is verricht in de Commissie economische en monetaire zaken, en, meer in het bijzonder, met het verslag dat wij vandaag bespreken. Onze gedachten met betrekking tot deze materie en die van het Europees Parlement vallen in aanzienlijke mate samen. Veel van de hoofdthema's in het verslag dat vandaag door mevrouw Van den Burg is gepresenteerd namens de Commissie economische en monetaire zaken, zullen ook aan bod komen in het groenboek van de Commissie over haar toekomstige beleid inzake financiële diensten. We stellen ook vergelijkbare prioriteiten aan de orde. Maar eigenlijk is dit geen verrassing, omdat we van beide kanten zeer transparant te werk zijn gegaan in onze aanpak en voorbereiding. Ik wil niet ingaan op alle aanbevelingen die in het verslag zijn opgenomen, maar laat mij er een aantal die noemen die ik van bijzonder belang acht.</p>
      <p sl="en">Om te beginnen bestaat er een duidelijke behoefte om de omzetting door de lidstaten te coördineren, het toezicht op de naleving te versterken en een hogere mate van convergentie bij het toezicht te verwezenlijken. Ik ben het in grote lijnen eens met de standpunten die in het verslag zijn geformuleerd. Met name paragraaf 14 biedt mijns inziens de juiste nuancering, aangezien enige vorm van geïntegreerd toezicht alleen een gunstige uitwerking zal hebben indien de regelgeving niet meer gefragmenteerd is. Er zal geen sprake zijn van convergentie zolang een geïntegreerd toezichthouder 25 verschillende pakketten regels moet interpreteren en toepassen. Daarom is de Commissie voorstander van een stapsgewijze aanpak, waarbij wordt voortgebouwd op het werk van de Europese regelgevende en toezichthoudende comités op het vlak van financiële diensten.</p>
      <p sl="en">Ten tweede is de agenda voor betere regelgeving van belang. De Commissie is het ermee eens dat toekomstige maatregelen doelgericht en op bewijs gebaseerd moeten zijn; effectbeoordelingen zullen grondig worden toegepast. Er moeten fundamentele pan-Europese kaderregels komen, zodat de ondernemingen Europese strategieën kunnen ontwikkelen en consumenten kunnen profiteren van een betere integratie zonder kunstmatige barrières. Overlappende, tegenstrijdige en duplicerende vereisten vormen een overbodige last en moeten daarom worden geschrapt.</p>
      <p sl="en">Ten derde is een effectieve raadpleging van primair belang. Wij hebben allen aandachtig geluisterd naar de verschillende belanghebbenden: grote en kleine spelers in de sector, regelgevers, toezichthouders, beleggers, werknemers en consumenten. Wij hebben hun constructieve ideeën ter harte genomen en wij hebben naar elkaar geluisterd. Onze gemeenschappelijke aanpak kan op brede steun rekenen en een dergelijke mate van consensus is van cruciaal belang bij het begin van een nieuwe fase.</p>
      <p sl="en">Ik hoop persoonlijk dat dit samenvallen van ons denken, de goede contacten die tot stand zijn gekomen en de open wijze van beleidsvorming borg zullen staan voor een snelle lancering van ons beleidsprogramma van ‘consolidatie’ voor de komende vijf jaar. Een effectieve uitvoering van ons gezamenlijk programma moet de opdracht bij uitstek zijn van de Europese Commissie en het Europees Parlement. De aanneming van het verslag van mevrouw Van den Burg zal dan ook een belangrijke stap vooruit zijn.</p>
    </intervention>
    <intervention id="3-130" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">namens de PPE-DE-Fractie . – Mevrouw de Voorzitter, ik wil mevrouw Van den Burg van harte bedanken voor en gelukwensen met haar verslag. Ik ben van mening dat we als commissie goed werk hebben verricht om te komen tot een redelijk en evenwichtig model voor de toekomst van de financiële markten van Europa. De sector en alle drie de Europese instellingen hebben een stressrijke vijf jaar van wetgeving op dit terrein achter de rug, en het meest stressrijke moment, voor de sector in ieder geval, moet waarschijnlijk nog komen.</p>
      <p sl="en">Het resultaat is zeker niet volmaakt en het zal zeker niet iedereen tevreden stellen. Wij zijn het er in onze fractie echter allemaal over eens dat het nu tijd is voor een adempauze om deze meer dan veertig richtlijnen goed ten uitvoer te leggen door middel van omzetting in nationale wetgeving, en om ervaring op te doen met de werking van deze wetgeving. Bovendien heeft de sector tijd nodig om deze dikwijls ingrijpende wijzigingen in zijn manier van zaken doen te verwerken. Dit zal onherroepelijk enige tijd vergen: het zou onbezonnen zijn om inderhaast nog meer wijzigingen door te voeren voordat we weten hoe de huidige wijzigingen in de praktijk uitpakken. Na afronding van de resterende onderwerpen van het Actieplan voor financiële diensten zijn er misschien nog een of twee andere terreinen waarvoor wetgeving moet komen – een daarvan is mogelijk vermogensbeheer. De Commissie en dit Parlement moeten echter zorgvuldig beoordelen of dergelijke wetgeving echt nodig is, op grond van een kostenanalyse te rechtvaardigen valt en op bruikbare wijze kan worden gerealiseerd. Waar mogelijk zouden wij de voorkeur geven aan verbeteringen via een andere weg dan wetgeving.</p>
      <p sl="en">De APFD-wetgeving moet zowel voor de financiële dienstverleners als voor hun klanten voordeel opleveren, en het Lamfalussy-proces speelt hierin een hoofdrol. Het is van cruciaal belang dat de omzetting volgens schema en op nauwkeurige wijze geschiedt, en wij verwachten dat de Commissie een en ander scherp in de gaten houdt; wij zullen op onze beurt de Commissie scherp in de gaten houden. Wij zullen niet aarzelen om ons recht op revocatie in het kader van het Lamfalussy-proces te gebruiken indien wij daartoe de noodzaak zien.</p>
      <p sl="en">Wij hebben grote stappen gezet in de richting van een geïntegreerde Europese financiële dienstenmarkt. Te zijner tijd zal dit grote voordelen opleveren voor onze economische vooruitzichten, doordat de concurrerende kapitaalmarkt zal ontstaan die Europa nodig heeft en die wij proberen te verwezenlijken. Er zijn niet veel andere projecten die in dusdanig hoge mate zullen bijdragen aan het verwezenlijken van de doelstellingen van Lissabon. Nu is het onze plicht erop toe te zien dat deze zaken worden gepolijst en vervolmaakt terwijl ze in werking treden. Het is nu onze plicht, de plicht van de Commissie en de plicht van de lidstaten om erop toe te zien dat de financiëledienstensector ten volle gesteund wordt, zodat deze de essentiële ingrediënten kan leveren voor een succesvolle Europese economie.</p>
    </intervention>
    <intervention id="3-131" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">namens de PSE-Fractie . – Mevrouw de Voorzitter, mijnheer de commissaris, dames en heren, wij zijn hier bijeen om te debatteren over een onderwerp dat we, naar ik meen, ook moeten bekijken in het licht van onze overkoepelende strategie, te weten de strategie van Lissabon. Willen we deze strategie namelijk tot een succes maken, dan hebben we financiële markten nodig die in staat zijn de behoeften van onze economieën te financieren. Dat is de uitdaging die voor ons ligt; daarom zijn we al vijf jaar bezig met de tenuitvoerlegging van dit Actieplan voor financiële diensten en daarom denken wij dat we verder vooruit moeten gaan.</p>
      <p sl="fr">Het is door velen gezegd en het blijft door velen gezegd worden: we hebben behoefte aan een pas op de plaats wat regelgeving betreft. Mijnheer de commissaris, ik weet hoezeer u hecht aan deze belofte. Iedereen is het er evenwel over eens dat er drie punten zijn waarop we ontegenzeggelijk verder moeten gaan. Een van die onderwerpen, het vermogensbeheer, heb ik mijn collega Purvis zojuist aan de orde horen stellen. Staat u mij toe nog twee andere aan te roeren waar u zeker niet onbekend mee bent. Ten eerste het vraagstuk van de gegevensbank en alle moeilijkheden die er zijn om een gegevensbank op te zetten waarbij daadwerkelijk de rechten van de consument worden geëerbiedigd; dat is een van de kernpunten, willen we op dit terrein succes boeken. En nadat we voor de wetgeving op investeringsgebied hebben gezorgd, komt daar nog de vraag bij van de post-marktsituatie, een vraag die ons naar ik meen de komende maanden intensief zal bezighouden.</p>
      <p sl="fr">Dat gezegd zijnde zou ik twee opmerkingen willen maken. De eerste betreft de rechten van dit Parlement. Wij hebben ingestemd met het Lamfalussy-proces. Mocht dit Parlement een “call-back”-recht krijgen, dan zullen we maatregelen eisen om ervoor te zorgen dat wij dit recht op niveau 2 ook kunnen uitoefenen. We moeten ook toezien op wat er gebeurt op niveau 3, want we zijn ons er terdege van bewust dat er op dat niveau misstanden zouden kunnen optreden die we te gelegener tijd aan het licht moeten kunnen brengen, als dat noodzakelijk zou blijken.</p>
      <p sl="fr">Daarnaast zou ik kort iets willen zeggen over de situatie van de regelgevende instanties, want dat is een discussie waar wij binnen onze commissie niet helemaal uit zijn gekomen. We hebben de weg gebaand, naar aanleiding van het Himalaya-verslag. Ik wil u echter verslag doen van hetgeen wij hebben vernomen toen wij in Parijs voor het eerst kennis maakten met de mensen van het CEER. Zij hebben ons uitdrukkelijk gezegd dat als wij willen dat er op Europese schaal regelgeving kan worden doorgevoerd, daar meer voor nodig is dan alleen benchmarking tussen de nationale autoriteiten, want dat alleen zal niet een voldoende mate van harmonisering opleveren tussen de bevoegdheden van de verschillende nationale regelgevende instanties in het step-by-step process waarin wij ons bevinden. Dat is een punt waar wij rekening mee moeten houden.</p>
    </intervention>
    <intervention id="3-132" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">namens de ALDE-Fractie . – Mevrouw de Voorzitter, mijnheer de commissaris, beste collega’s, op enkele uitzonderingen na zijn de maatregelen van het Actieplan voor financiële diensten al omgezet of in een vergevorderd stadium. Naar het zich nu laat aanzien kan het Actieplan voor financiële diensten een succes worden genoemd. De vraag doet zich nu voor of we een vervolgplan, dus een post-APFD nodig hebben. De Commissie economische en monetaire zaken heeft zich in een initiatiefverslag met deze vraag beziggehouden. Het is van het grootste belang dat het Europees Parlement in dit vroege stadium zijn mening kenbaar maakt.</p>
      <p sl="de">De Europese interne markt voor financiële diensten is nog verre van voltooid en blijft aanzienlijk achter bij de interne markt voor goederen. Het staat vast dat met name op het terrein van de consumentenmarkten nog flinke vooruitgang moet worden geboekt. Aan de andere kant wordt er nogal eens gevraagd of de sector financiële dienstverlening na de geleverde inspanningen geen recht heeft op een regelgevingspauze. Dit komt ook in het initiatiefverslag van de Commissie economische en monetaire zaken tot uiting; de rapporteur heeft deze gedachte vandaag evenwel duidelijk van de hand gewezen.</p>
      <p sl="de">De door de Commissie economische en monetaire zaken vastgestelde tekst is zeer evenwichtig en wordt daarom door de Fractie Alliantie van Liberalen en Democraten in het Europees Parlement gesteund.</p>
      <p sl="de">Ik wil echter bij twee punten een kritische kanttekening maken. Ten eerste: het werk van het CEER kan in veel opzichten zonder meer worden toegejuicht. Daarbij moet echter wel een aantal duidelijk vastgelegde spelregels in acht genomen worden. Het overleg en de interactie tussen het CEER en het democratisch gekozen Europees Parlement moeten beter worden gecoördineerd. De beslissingen van het CEER hebben een aanzienlijke draagwijdte en moeten daarom tot stand komen in nauw overleg met het Europees Parlement, dat tijdig geraadpleegd dient te worden. Ten tweede: de grote banken zijn voorstander van een doelbewuste, verregaande harmonisatie. Er bestaat echter nog behoefte aan verduidelijking van de vraag in hoeverre dit voor alle terreinen van de sector financiële dienstverlening geldt. Dat zou de Commissie moeten nagaan. De liberalen en democraten steunen op dit punt het open geformuleerde amendement van de Europese Volkspartij.</p>
      <p sl="de">Alles bij elkaar kunnen we onze steun geven aan het grootste deel van de amendementen die door de rapporteur zijn ingediend. Ik wil mevrouw Van den Burg hartelijk danken voor het door haar verrichte werk.</p>
    </intervention>
    <intervention id="3-133" speaker_id="28496" name="Thomas WISE" is_mep="True" mode="spoken" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="en">namens de IND/DEM-Fractie . – Mevrouw de Voorzitter, ‘transparantie’ is een woord dat veel gebezigd wordt in het verslag van mevrouw Van den Burg, maar er is niets transparants aan de warboel van comités en processen die zij verder beschrijft. Eerst is er een Comité van wijzen opgezet voor de regulering van de Europese effectenmarkten. Wat voor wijsheid heeft dit comité opgeleverd? Een regelgeving op vier niveaus en de oprichting van nog twee comités! Vervolgens heeft de Commissie vier groepen van deskundigen ingesteld bij wijze van eerste stap in het evaluatieproces voor het actieplan. Dat was in oktober 2003, lang voordat het actieplan zelfs was ingevoerd. Alsof dat nog niet genoeg was, zijn er ook nog bijdragen geweest van een controlegroep en vier andere comités.</p>
      <p sl="en">Van wie zijn de woorden ‘roep bij twijfel een comité bijeen’? Alleen in een verslag van een EU-instelling kan zo onomwonden worden verklaard dat dit een krachtig recept is voor succes, tenminste wanneer het gaat om het produceren van wetgeving. De EU is zeer goed in het uitdraaien van wetten: dat is transparant en duidelijk. Ik wil de gewone mensen in de echte wereld, zoals de mensen op de publieke tribune, echter een waarschuwing geven: voor mij is het transparant en duidelijk dat er nog meer wetten zullen komen, en dus nog meer regels die overtreden kunnen worden. Er zal nog meer bemoeienis komen met pensioenen en verzekeringen. Er zullen nog meer toezichthoudende instanties komen die zullen prevaleren boven de nationale instanties, en nog meer achterdeurtjes die de EU zal proberen te gebruiken om zich te bemoeien met het nationale fiscale beleid. In het verslag wordt gewezen op het bestaan van richtlijnen die elkaar overlappen en die kunnen leiden tot tegenstrijdige en dubbele voorwaarden. In de echte wereld zou dit verslag worden gezien als een fantasieverhaal en niet als een serieus voorstel.</p>
      <p sl="en">De EU brengt zichzelf in de war, maar in deze verwarring zou ik één transparante zekerheid willen benadrukken: als de EU het antwoord is, dan moet de vraag wel heel dom zijn geweest.</p>
    </intervention>
    <intervention id="3-134" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Een paar jaar geleden betreurde de Amerikaanse financierder George Soros de miljardenverliezen van zijn bedrijven die financiële activiteiten ontplooien en drong hij bij de regeringen van de machtigste landen ter wereld aan op de opstelling en invoering van duidelijke regels en ordening op de wereldwijde financiële markten. De transacties op de wereldwijde financiële markten en met name de handel in derivaten hebben de afgelopen jaren letterlijk een explosieve groei vertoond. Hun volumes en groeidynamiek zijn vele malen groter dan die van klassieke financiële activiteiten die verband houden met reële productie, diensten en de consumptie van producten. Een eventuele fluctuatie in, of veel erger nog, het instorten van zelfs maar een deel van deze markten kan ernstige gevolgen hebben voor de wereldeconomie, om nog maar te zwijgen over het feit dat iedere negatieve ontwikkeling op de financiële markten onaangename gevolgen heeft voor de persoonlijke financiën en de levens van de gewone burger. In dit opzicht beschouw ik het gepresenteerde materiaal en het goede werk van rapporteur Ieke van den Burg als een nieuwe bijdrage aan het verwezenlijken van een conceptuele oplossing op dit vlak, niet alleen in de Europese Unie, maar met de ambitie van een intercontinentale aanpak.</p>
    </intervention>
    <intervention id="3-135" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Mevrouw de Voorzitter, mijnheer de commissaris, allereerst wil ook ik de rapporteur danken voor de constructieve en prettige samenwerking. U hebt een evenwichtige tekst samengesteld die ons inzicht verschaft in de Europese interne markt voor financiële diensten, een onderwerp dat de afgelopen jaren sterk in de belangstelling stond van de Commissie economische en monetaire zaken. Het verslag biedt een goede analyse van de huidige situatie, maar de rapporteur kijkt ook naar de toekomst.</p>
      <p sl="de">Na de stortvloed aan wetgeving moeten we nu zorgen voor consolidatie; we moeten erop toezien dat de wetgeving fatsoenlijk wordt geïmplementeerd en dat we daarmee eerst ervaring opdoen. We moeten weliswaar stug doorgaan met de volgende wetgevingsplannen, maar niet met dezelfde voortvarendheid als tot nu toe. Anders dan wat sommige marktdeelnemers wensen, moeten we in Europa erg voorzichtig te werk gaan waar het gaat om maximale harmonisatie. Ik zie degenen die nu met brieven bij ons aandringen op maximale harmonisatie – met name op het terrein van consumentenbescherming – alweer zeggen: dit is te veel harmonisatie! Denkt u maar aan de richtlijn consumentenkrediet. De marktdeelnemers moeten dan ook erg voorzichtig met dit punt omgaan.</p>
      <p sl="de">Inzake het CEER is het standpunt van het Parlement allang duidelijk: er is steun voor het Lamfalussy-proces, maar we willen transparantie en betrokkenheid, iets wat bij het CEER nog behoorlijk kan worden verbeterd. Wat bij clearing en settlement is gebeurd, is wat ons betreft niet voor herhaling vatbaar. Ik roep commissaris McCreevy verder op met dezelfde fijngevoeligheid te streven naar internationale normstelling op een terrein waar internationale organen steeds meer normen voor grote ondernemingen opstellen, normen die vervolgens ook door het midden- en kleinbedrijf worden toegepast. Hierop is democratische controle nodig. De Commissie dient daartoe samen met het Parlement de nodige voorzieningen te treffen.</p>
      <p sl="de">Tot slot een opmerking over het Europees toezicht. Bij het Europees toezicht vind ik de voorzichtige benadering van Basel II een juiste aanpak voor een ontwerp. We moeten oppassen niet te snel een level playing field op Europees niveau te creëren en daarbij buiten beschouwing te laten dat we ook regionale en nationale level playing fields hebben. Het een mag niet door het ander worden tenietgedaan. Daarom ben ik voor een bottom-upbenadering, zodat we geleidelijk, van onderop, naar een Europese regulering en een Europees toezicht toewerken. Het mag echter niet van bovenaf worden opgelegd.</p>
    </intervention>
    <intervention id="3-136" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, het creëren van een geïntegreerde markt voor de sector financiële diensten is van doorslaggevend belang voor de totstandkoming van de interne markt en dus ook voor een sterkere economische en sociale ontwikkeling in Europa.</p>
      <p sl="pt">Het Actieplan voor financiële diensten (APFD), dat in 1999 is goedgekeurd en bij de Europese Raad van Lissabon en die van Stockholm is uitgebreid, is in deze context een onmisbaar instrument. Iedereen is nu wel bereid te erkennen dat het APFD een groot succes is: van de 42 wetgevende maatregelen zijn er 39 goedgekeurd. Het is evenwel nog te vroeg om een definitieve beoordeling te geven, aangezien een groot aantal van deze maatregelen nog niet is geïmplementeerd.</p>
      <p sl="pt">Wat we nu dus moeten doen, is ervoor zorgen dat de uitvoeringsmaatregelen in nationale wetgeving worden omgezet. Belangrijk is vooral dat er gedurende een bepaalde periode een transparant en efficiënt toezicht wordt gehouden op de wijze waarop deze maatregelen functioneren.</p>
      <p sl="pt">De belangrijkste doelstelling van de Commissie en de lidstaten dient dus te bestaan in het volgen van het APFD. Dat zal ons in staat stellen een indruk te krijgen van de impact van de wetgeving op het goed functioneren van de Europese financiële markten en op de ontwikkeling van promotie-, supervisie- en antidiscriminatiemaatregelen.</p>
      <p sl="pt">In het verslag wordt een reeks onderwerpen aan de orde gesteld, en de rapporteur volgt daarmee de richtsnoeren. Een heel belangrijk aspect – daarom wil ik er graag de aandacht op vestigen – is de oproep die aan de lidstaten wordt gericht om de bedrijfspensioenenrichtlijn snel en op een doeltreffende wijze om te zetten in nationaal recht. Dat zal de mogelijkheden – en alternatieven – voor spaarders vergroten, zodat zij een maximaal rendement uit hun beleggingen kunnen halen. De belangrijkste boodschap van dit verslag luidt echter dat de lidstaten de door de Commissie terecht goedgekeurde “principes voor betere wetgeving” dienen aan te houden, en dat de nationale toezichtpraktijken met betrekking tot de maatregelen die in het APFD opgenomen zijn beter op elkaar moeten worden afgestemd.</p>
      <p sl="pt">Van groot belang is ook de conclusie dat er bij de wetgevende maatregelen die in de toekomst zullen worden genomen om de onvolkomenheden van de markt te corrigeren, gekeken zal moeten worden naar de kosten en de baten van de invoering van zulke maatregelen. En die zullen dan vergeleken moeten worden met de economische gevolgen van niet-invoering.</p>
      <p sl="pt">In het verslag van mevrouw Van den Burg wordt de problematiek van de financiële diensten op een heel zinvolle, consistente en intelligente wijze behandeld, en de tekst verdient daarom de steun van dit Parlement.</p>
    </intervention>
    <intervention id="3-138" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Dank u wel, mijnheer de Voorzitter. Als we het hebben over de integratie van de financiële markten, moeten we diverse aspecten in aanmerking nemen.</p>
      <p sl="lt">Ten eerste zijn de aanbevelingen van het Parlement inzake de verbetering van deze marktactiviteiten niet alleen belangrijk voor professionals, maar ook voor alle burgers van de Europese Unie, en dat vergeten we vaak. We nemen immers allemaal, op wat voor manier dan ook, deel aan de financiële markt, bijvoorbeeld door verzekeringspolissen af te sluiten of gebruik te maken van bankdiensten. Kijken we naar de investeringen van de pensioenfondsen, dan moeten we verder tot de conclusie komen dat de kwaliteit van het bestaan de laatste tijd in toenemende mate afhankelijk is geworden van wat er zich afspeelt op de financiële markt; in geval van verkeerd gedrag van één instelling kunnen al duizenden of zelfs honderdduizenden burgers geconfronteerd worden met verliezen. Effectief beheer van de financiële markten kan echter niet worden bereikt door een specifieke verordening ten uitvoer te leggen, want ik kan u op basis van de ervaringen in mijn eigen land zeggen dat dergelijke wetgeving veel geld kost, moeilijk is uit te voeren en al met al de investeerders niet beschermt en de ontwikkeling van de markt alleen maar afremt.</p>
      <p sl="lt">Ten tweede mogen we geen voortgang verwachten op de Europese interne markt zolang de nationale wetgevingen uiteenlopen. We moeten voorwaarden scheppen voor de instroom van kapitaal naar de Europese markt vanuit verschillende landen ter wereld, want dit kapitaal kan ons nu niet bereiken door de nationale barrières op de Europese financiële markt. Daarom moet er veel aandacht worden besteed aan die nationale wetgeving die van invloed is op de financiële markten, en ook moeten de activiteiten van diverse werkgroepen worden aangemoedigd.</p>
      <p sl="lt">Ten derde is de bestaande regulering van de financiële markten niet volledig en fragmentarisch, en ik kan mij dus niet vinden in de suggestie om te stoppen met de goedkeuring van nieuwe wetgeving ter regulering van de activiteiten op de financiële markten. Ik denk dat het belangrijk is om fragmentarische wetten te vervangen door allesomvattende en goed opgestelde richtlijnen. Anders zullen lokale instellingen dergelijke wetgevingsinstrumenten initiëren, zoals gebeurt in het geval van clearing en settlement. Daarom moeten we in Europa niet alleen gunstige omstandigheden scheppen voor grote partijen, maar ook enige ruimte laten voor de activiteiten van nationale bedrijven – kleine ondernemingen – en individuele burgers op nationaal niveau. Dank u wel.</p>
    </intervention>
    <intervention id="3-139" speaker_id="28144" name="Lars WOHLIN" is_mep="True" mode="spoken" nationality="Sweden" birth_date="24-06-1933" birth_place="Stockholm" p_group="Independence/Democracy Group" m_state="SE">
      <p sl="sv">Mijnheer de Voorzitter, ik wil enige kanttekeningen plaatsen bij de voorliggende resolutie.</p>
      <p sl="sv">De laatste jaren is zeer veel wetgeving tot stand gebracht – naar mijn mening bijna te veel. Ik zou willen opmerken dat de kosten voor de financiële sector om al deze nieuwe wetgeving om te zetten zeer hoog zijn en bovendien nog groeien. Alleen al de invoering van de hele Basel II-richtlijn kost de banken enorm veel geld. Ik wil de wetgevingsambities voor de toekomst daarom beperken en het proces enigszins afremmen. Ik juich het bijvoorbeeld toe dat we niet met wetgevingsvoorstellen zijn gekomen op het gebied van clearing en settlement. Laat de concurrentie haar werk doen. Er is geen gevaar voor monopolies. De technische ontwikkeling gaat zo snel dat de concurrentie van nieuwe spelers op de markt de oude monopolies afbreekt.</p>
      <p sl="sv">Een gebied waarop ik beslist geen nieuwe wetgeving wil zien, is dat van de “corporate governance”, dat wil zeggen de manier waarop bedrijven worden bestuurd. Laat de markt hier zijn zelfregulerende werk doen. Als Duitsland zijn eigen regels voor vennootschapsbestuur wil hebben, dan mag dat. En als het Verenigd Koninkrijk zijn regels wil hebben, mag dat ook. De financiële markt zal op den duur uitmaken welk systeem het meest vertrouwen krijgt. Dat systeem zal de meeste belangstelling van de investeerders trekken. Ik geloof in institutionele concurrentie. Stel geen gemeenschappelijke code op die door een of ander directoraat van de Europese Commissie wordt geregeld.</p>
      <p sl="sv">Een te grote hoeveelheid wetgeving zal tot verstarring van het systeem leiden. Wat eenmaal tot wet geworden is, is bijna niet meer te veranderen. Er is een groot gevaar dat we een financiële markt krijgen die gevuld wordt met juridische conflicten en processen, jurisprudentie en nog meer wetgevingsmaatregelen om de mazen in de wet te dichten. De termen “harmonisatie” en “level playing field” zijn de poort geworden tot een verstikkend legalistisch systeem. Men zou mogelijkheden moeten creëren om wederzijds elkaars systeem goed te keuren.</p>
      <p sl="sv">De verantwoordelijkheid voor het bewaken van de financiële markt moet niet worden geconcentreerd bij de EU. In plaats daarvan moet er een betere samenwerking komen tussen de plaatselijke nationale toezichtorganen. Ik wil in de EU geen nieuwe superinspectie voor de financiële sector.</p>
    </intervention>
    <intervention id="3-140" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, in de afgelopen jaren heeft het gebruik van financiële instrumenten die vroeger aan een zeer kleine elite waren voorbehouden, zich uitgebreid tot relatief grote delen van de middengroepen. Men dacht dat men daardoor betrekkelijk snel de eigen welvaart kon vergroten, maar men is van een koude kermis thuisgekomen.</p>
      <p sl="de">Ik heb twee suggesties. Ten eerste: kunnen de Europese instellingen niet voor alle Europese burgers duidelijk in kaart brengen welke financiële instrumenten er op dit moment beschikbaar zijn en welke risico’s daaraan verbonden zijn? Ten tweede: kunnen we niet in navolging van de Verenigde Staten op zijn minst zorgen voor transparantie en een minimum aan controle bij de hedgefondsen? Daar is in Europa dringend behoefte aan. Hedgefondsen zijn de fondsen die het geheel trekken, die met hun enorme hefboomwerking kunnen zorgen voor superdividenden, maar ook superverliezen kunnen veroorzaken en eigenlijk het hele economische systeem in Europa steeds weer naar hun hand zetten. Daaraan zou men naar mijn idee allereerst iets moeten doen.</p>
    </intervention>
    <intervention id="3-141" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Mijnheer de Voorzitter, dit verslag inzake het Actieplan voor financiële diensten komt op een belangrijk moment in de integratie van de financiële markten in Europa. Zoals u heeft gehoord, is het Parlement in deze kwestie eensgezind, en het verslag is in de commissie bijna met eenparigheid van stemmen aangenomen.</p>
      <p sl="en">De afgelopen paar jaar werden gekenmerkt door veel nieuwe wetgeving. Er zijn duidelijke aanwijzingen dat de markten nu tijd nodig hebben om datgene wat besloten is te verwerken. Als wetgevers dienen we ons gevoelig te tonen voor deze behoefte, en wij moeten onze inspanningen nu concentreren op hetgeen essentieel en bevorderlijk is.</p>
      <p sl="en">Ik hoop dat de Commissie van haar kant een tweeledige strategie omarmt. Als primaire stimulator van communautaire wetgeving moet de Commissie zich nu echt zo veel mogelijk concentreren op andere middelen dan wetgeving voor het uitvoeren van maatregelen voor de financiële markten. Afgezien van de wetgeving die momenteel wordt geïmplementeerd, dienen rigide wetten alleen te worden overwogen wanneer er absoluut geen andere mogelijkheden zijn, dat wil zeggen nadat een grondige effectanalyse heeft uitgewezen dat de voorgenomen doelstellingen niet kunnen worden verwezenlijkt via andere middelen dan wetgeving. Bij deze aanpak moet terdege rekening worden gehouden met de ontwikkeling van marktpraktijken en het subsidiariteitsbeginsel.</p>
      <p sl="en">Ten tweede zou de Commissie in haar rol van uitvoerend orgaan van de EU een rigoureuze aanpak moeten hanteren in het toezicht op de naleving. Negenendertig van de 42 APFD-maatregelen zijn aangenomen. Veel van de tenuitvoerleggingsmaatregelen zijn dat echter nog niet en de omzetting in nationale wetgeving begint nu pas. De Commissie zou een benchmark-evaluatie van de tenuitvoerlegging in de lidstaten in gang moeten zetten met het doel de financiële architectuur van de EU volgens afspraak te voltooien.</p>
      <p sl="en">Het tempo van de integratie is op de financiële markten veel hoger geweest dan op andere terreinen. Dit is grotendeels te danken aan de doelmatigheid en flexibiliteit die inherent is aan het Lamfalussy-proces. Wanneer we verder gaan dan het APFD, zal in het proces zelf echter rekening moeten worden gehouden met de nieuwe omstandigheden om ervoor te zorgen dat het juiste evenwicht tussen wetgevings- en horizontale maatregelen enerzijds en structuren van transparantie, parlementaire controle en raadpleging van betrokkenen anderzijds nog verder wordt verbeterd. Zo zou de gestructureerde dialoog tussen de EU en de VS en andere mondiale kapitaalmarkten bijvoorbeeld beter bij het proces kunnen worden betrokken, zodat zowel het Europese financiële speelveld als de betreffende betrekkingen worden verbeterd.</p>
      <p sl="en">Wat betreft de convergentie tussen toezichtpraktijken moeten we realistisch blijven. Het verslag dat voorligt, schetst een nuttige strategie voor de totstandbrenging van "lead supervisor"-praktijken in de EU. Op de langere termijn en vooropgesteld dat de parlementaire controleerbaarheid van ieder nieuw orgaan dat op die manier tot stand is gekomen wordt gewaarborgd, kunnen wij de voordelen zien van een trend in de richting van een uniformere toezichtregeling voor financiële markten. Eén van de mogelijkheden is een Europees 26e stelsel voor toezicht op mondiale actoren. Al deze opties moeten beschikbaar blijven en moeten worden toegepast indien de Commissie dit nodig acht.</p>
    </intervention>
    <intervention id="3-142" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de commissaris, dames en heren, in de eerste plaats wil ik tegen u zeggen, commissaris, dat naar onze mening zowel de dienstenrichtlijn als de interne markt voor financiële diensten bij u in goede handen is. Er bestaat op deze terreinen een goede samenwerking tussen de Commissie en het Europees Parlement.</p>
      <p sl="de">Het Actieplan voor financiële diensten tot 2005 is een groot succes: 39 van de 42 maatregelen zijn al goedgekeurd. Het is een succes op weg naar een interne markt voor financiële diensten, een succes voor het werk van het Europees Parlement. Het gaat om noodzakelijke maatregelen. Toch mogen we niet over het hoofd zien dat het grote aantal nieuwe, noodzakelijke regels door te veel mensen als reguleringsdrift wordt uitgelegd. Het gaat om een pakket maatregelen dat in zeer korte tijd moet worden omgezet. En: de interne markt is nog niet voltooid.</p>
      <p sl="de">Daarom zeg ik: wat we nu nodig hebben is consolidatie in plaats van overregulering, implementatie in plaats van overvraging. De implementatie moet op basis van drie criteria worden beoordeeld: welke meerwaarde heeft het Europese Actieplan voor Europa opgeleverd, welke problemen signaleren we en wat staat ons nog te doen? Bij deze laatste vraag liggen de onderwerpen voor het oprapen: nog niet alle lidstaten van de Europese Unie hebben de euro als gemeenschappelijke munt; dat doet afbreuk aan de interne markt. Het fiscaal beleid is een nationale aangelegenheid en vereist unanimiteit; dat doet afbreuk aan de interne markt. Het grensoverschrijdende betalingsverkeer is nog niet vervolmaakt. Basel II is nog niet in werking getreden, clearing and settlement is in aantocht. We hebben het probleem van het toezicht, van de samenwerking tussen de nationale toezichthouders.</p>
      <p sl="de">We zeggen ja tegen Lamfalussy, maar Lamfalussy mag niet leiden tot minder democratische controle, minder democratische legitimiteit en minder transparantie in het proces van meningsvorming en besluitvorming. Wanneer we wat gaan aanpakken, is afhankelijk van de vraag wanneer we met de implementatie klaar zijn en weten wat de volgende gemeenschappelijke stap moet zijn.</p>
    </intervention>
    <intervention id="3-143" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . Mijnheer de Voorzitter, zoals ik eerder al aangaf, betekent dit verslag het begin van een nieuw tijdperk in de financiële dienstverlening. Ik bedank mevrouw Van den Burg voor haar zeer stimulerende verslag en de aanmerkelijke inspanning die eraan besteed is.</p>
      <p sl="en">Op basis van dit verslag en ons overleg met andere belanghebbenden zal ik volgende week, op 3 mei, aan het college van commissarissen een groenboek over het beleid inzake financiële diensten voor de komende vijf jaar presenteren. Ik zal dit document op 9 mei uitgebreider toelichten voor de Commissie economische en monetaire zaken. De openbare raadpleging inzake het groenboek van de Commissie loopt tot 1 augustus. Onze definitieve beleidsconclusies die uit dit alles zullen worden afgeleid, staan gepland voor het eind van dit jaar.</p>
      <p sl="en">Er is een aantal zaken aan de orde gesteld en ik zal proberen op een aantal ervan te reageren. Mevrouw Van den Burg en mevrouw Kauppi noemden het Himalaya-verslag. De Commissie vindt dat integratie hand in hand dient te gaan met bijpassende structuren voor toezicht: hoe hoger de mate van integratie van de markten, des te sterker is de noodzaak van integratie en convergentie van de structuren voor toezicht. Voorlopig beschouw ik de Lamfalussy-structuren als afdoende, hoewel deze voortdurend en zorgvuldig dienen te worden gecontroleerd en aangepast; indien nodig moeten ze verder worden ontwikkeld. Slechts op basis van een zorgvuldige beoordeling kan in de toekomst besloten worden dat nieuwe initiatieven noodzakelijk zijn, een en ander met strikte inachtneming van het subsidiariteitsbeginsel.</p>
      <p sl="en">Een aantal sprekers, waaronder mevrouw Van den Burg en mevrouw Kauppi, maakte melding van het zogenaamde 26e stelsel. Dit stelsel mag in al zijn eenvoud aantrekkelijk klinken, in de praktijk zal hiervoor over de hele linie evenwel een zekere mate van harmonisering nodig zijn, zowel op het juridische vlak als op het gebied van belasting, talen, etc. De voordelen van die ’programma’s in het kader van een 26e stelsel moeten nog worden aangetoond, en het zal moeilijk worden overeenstemming te bereiken over mogelijke Europese normen die uitsluitend op bepaalde producten van toepassing zijn. Ik neem echter nota van het huidige debat en zal gehoor geven aan de oproep om dergelijke programma's in het kader van een 26e stelsel verder te bestuderen, zoals uitdrukkelijk wordt gevraagd in het verslag-Van den Burg.</p>
      <p sl="en">Mevrouw Van den Burg en mevrouw Berès noemden beiden de consumentenmarkten. Wij zijn ook van mening dat er belangrijke barrières bestaan voor de integratie van consumentenmarkten voor financiële diensten. De integratie van consumentenmarkten is ingewikkeld en veeleisend. Dit dient echter niet onze conclusie te zijn, maar ons uitgangspunt. Productkenmerken, distributiesystemen, consumentenbescherming, contractrecht en verschillen in consumptiepatronen, cultuur en andere economische of structurele omstandigheden spelen een prominente rol op de consumentenmarkt en creëren een zeer complexe situatie voor het grensoverschrijdend vraag- en aanbodmechanisme. Dergelijke barrières vinden hun oorsprong echter in de historische fragmentatie van de Europese markt. De Commissie kan evenwel niet aanvaarden dat, naarmate de Europese integratie vordert, deze fragmentatie in stand wordt gehouden. Over tien jaar zal de consumentenmarkt er totaal ander uitzien dan momenteel. Onze taak is vooruit te lopen op deze ontwikkeling en deze te stimuleren, en niet terug te deinzen voor nieuwe initiatieven.</p>
      <p sl="en">De heer Purvis en mevrouw Berès stelden de kwestie van vermogensbeheer aan de orde. Wij zijn van plan pas tot handelen over te gaan wanneer in kaart is gebracht welke zaken hier spelen en welke mogelijke oplossingen er zijn. Indien doelstellingen via andere maatregelen dan wetgeving kunnen worden bereikt, zullen wij zonder meer voor deze weg kiezen. Toch moeten wij eventuele wetgevingswijzigingen ter sprake brengen wanneer dergelijke wijzigingen de enige manier vormen om de vrijheden van de interne markt met betrekking tot beleggingsfondsen veilig te stellen.</p>
      <p sl="en">De heer Radwan bracht een aantal onderwerpen naar voren, waaronder de kwestie van de normen die zijn uitgevaardigd voor clearing en settlement. Ik moet erop wijzen dat de Commissie op geen enkele wijze is gebonden aan de ESCB/CEER-normen, en alle beleidsbesluiten die besloten zouden kunnen zijn in een mogelijke toekomstige richtlijn inzake clearing en settlement zullen prevaleren boven de ESCB/CEER-normen.</p>
      <p sl="en">De heer Radwan stelde ook de kwestie van democratische governance en politieke verantwoordingsplicht voor regelgevers aan de orde. Vorige week was ik in de Verenigde Staten. U zult merken dat wij ons hevig inspannen om invloed uit te oefenen op het hervormingsproces dat gaande is binnen de International Accounting Standards Board. Wij kijken aandachtig naar de regelingen voor de International Accounting and Auditing Standards Board, die de nationale normen en auditprocedures zal uitwerken. Tijdens ons recente bezoek aan de Verenigde Staten hebben wij op een aantal van deze gebieden goede vorderingen gemaakt.</p>
      <p sl="en">De heer Wohlin bracht het nieuwe kader voor kapitaalvereisten naar voren. Hierin wordt een aantal verschillende benaderingen mogelijk. Voor de banken die neigen tot de eenvoudigste benadering zijn de veranderingen ten opzichte van de huidige normen van Basel I niet enorm groot en blijven de kosten van de tenuitvoerlegging dus redelijk beperkt. Banken die overgaan op een meer verfijnde benadering zullen meer moeten besteden, maar alleen wanneer hieraan een verantwoord zakelijk besluit ten grondslag ligt en de opbrengsten hoger zullen zijn dan de kosten.</p>
      <p sl="en">Er is nog een aantal andere zaken genoemd door bepaalde leden, waarop hopelijk in de komende tijd kan worden ingegaan.</p>
      <p sl="en">Tot besluit verwijs ik naar wat ik reeds eerder heb gezegd: de denkwijzen van het Europees Parlement, de Raad, de sector, consumenten en de Commissie stemmen in hoge mate met elkaar overeen. Ik ben ervan overtuigd dat we de komende vijf jaar voor enorme uitdagingen zullen komen te staan. Daar de grondslagen voor goede samenwerking tussen de instellingen zijn gelegd, weet ik zeker dat wij zullen slagen.</p>
      <a text="(Applaus)"/>
    </intervention>
    <intervention id="3-144" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem13" title="Wederkerigheidsmechanisme">
    <intervention id="3-146" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="nl">Aan de orde is het verslag (A6-0065/2005) van de heer Lax, Commissie burgerlijke vrijheden, justitie en binnenlandse zaken, over het voorstel voor een verordening van de Raad tot wijziging van Verordening (EG) nr. 539/2001 wat betreft het wederkerigheidsmechanisme (COM(2004)0437 – C6-0097/2004 – 2004/0141(CNS)).</p>
    </intervention>
    <intervention id="3-147" speaker_id="photo_generic" name="Franco Frattini" is_mep="True" mode="spoken">
      <p sl="fr">vice-voorzitter van de Commissie . Mijnheer de Voorzitter, staat u mij toe in de eerste plaats de rapporteur te bedanken voor zijn verslag en voor zijn algehele steun voor het voorstel van de Commissie.</p>
      <p sl="fr">De oorsprong van dit voorstel is gelegen in een tweeledige constatering. Enerzijds vormt de wederkerigheid een essentieel principe op het gebied van visa. Anderzijds is het mechanisme waarin is voorzien bij Verordening (EG) nr. 539/2001 om zeker te stellen dat het wederkerigheidsprincipe wordt nageleefd niet werkbaar, voornamelijk vanwege het starre en automatische karakter ervan. Daardoor is het mechanisme meer dan drie jaar – dat wil zeggen sinds de inwerkingtreding van de verordening – niet gebruikt, terwijl situaties van niet-wederkerigheid wat betreft oude lidstaten bleven voortbestaan en het aantal gevallen van niet-wederkerigheid spectaculair toenam na de toetreding van de nieuwe lidstaten.</p>
      <p sl="fr">De Commissie heeft dus een soepeler en realistischer, en daardoor geloofwaardiger en doeltreffender mechanisme voorgesteld. Er komt een kennisgevingsplicht voor elke situatie van niet-wederkerigheid. De Commissie zal een actieve rol spelen ten aanzien van derde landen die een visumplicht instellen. Zij zal over de aldus gecreëerde situatie van niet-wederkerigheid verslag uitbrengen aan de Raad en indien nodig de herinvoering voorstellen van de visumplicht ten aanzien van de onderdanen van de betrokken derde landen.</p>
      <p sl="fr">De amendementen die de heer Lax heeft ingediend, dienen drie doelstellingen. De eerste doelstelling is het mechanisme uit te breiden, zodat het niet alleen alle situaties omvat waarbij het om vrijstelling van de visumplicht gaat, maar ook alle situaties waarbij er sprake is van voorwaarden voor de uitgifte van visa. Deze uitbreiding stuit op het obstakel van de rechtsgrondslag van de verordening. Bovendien, door een hele reeks problemen op te nemen die in wezen van onderschikt belang zijn, zou deze uitbreiding een verzwakking kunnen betekenen voor het wederkerigheidsmechanisme, dat toegespitst moet blijven op een probleem dat essentieel is en door de burgers ook als zodanig wordt ervaren, te weten de handhaving van de visumplicht door derde landen die zelf door onze lidstaten van deze verplichting zijn vrijgesteld. In het Haagse Programma wordt bevestigd dat het hier een probleem betreft dat met voorrang opgelost dient te worden.</p>
      <p sl="fr">De tweede doelstelling bestaat erin te voorkomen dat situaties van niet-wederkerigheid voor onbepaalde tijd voortduren en te voorzien in de mogelijkheid middels maatregelen betreffende het buitenlands beleid te reageren. Ik wil graag tegen de rapporteur zeggen dat ik het eens ben met de invalshoeks van dit amendement, en ik moet u zeggen dat de politieke koers die zich in de Raad JBZ van 24 februari heeft afgetekend in dezelfde lijn ligt. Ik kan er echter niet in toestemmen dat het initiatiefrecht van de Commissie met betrekking tot het indienen van een voorstel voor voorlopige maatregelen aan banden wordt gelegd, noch kan ik, om redenen die verband houden met de rechtsgrondslag, aanvaarden dat het initiatiefrecht van de Commissie in dit verband wordt uitgebreid tot voorstellen voor maatregelen die op andere terreinen dan het visumbeleid betrekking hebben.</p>
      <p sl="fr">De derde doelstelling ten slotte is het Europees Parlement te betrekken in alle stappen van de procedure. Natuurlijk dient de vereiste transparantie te worden gewaarborgd, maar het wederkerigheidsmechanisme moet een soepel instrument blijven dat snel kan worden ingezet en – wat het belangrijkste is – dat moet voorzien in de mogelijkheid tot voorlopige maatregelen. De voorlopige herinvoering van de visumplicht ten aanzien van een derde land is een maatregel van een ander kaliber dan het overplaatsen van dat land naar de lijst van landen waarvoor een visumplicht geldt, welke lijst als bijlage is toegevoegd aan Verordening (EG) nr. 539/2001. Een dergelijke overplaatsing vormt een wijziging van de verordening en uit de aard der zaak beslist de Raad daar natuurlijk over, na raadpleging van het Europees Parlement.</p>
      <p sl="fr">Tot slot, met een versterkt wederkerigheidsmechanisme zal de Commissie zijn toegerust om te reageren op het formele verzoek aan haar adres van de Europese Raad van 4 en 5 november 2004: het verzoek namelijk onze inspanningen voort te zetten om ervoor te zorgen dat de burgers van alle lidstaten zich zo spoedig mogelijk zonder visa voor verblijven van korte duur kunnen verplaatsen naar alle landen waarvan de onderdanen zonder visa de Unie kunnen bereizen.</p>
    </intervention>
    <intervention id="3-148" speaker_id="28262" name="Henrik LAX" is_mep="True" mode="spoken" role="rapporteur" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">Mijnheer de Voorzitter, geachte commissaris, dames en heren.</p>
      <p sl="sv">Door de uitbreiding van de Europese Unie is de kwestie van het visumbeleid van de Unie op een nieuwe manier aan de orde gesteld, zoals we zojuist hebben gehoord. Van de burgers in diverse nieuwe lidstaten wordt een visum gevraagd als ze naar de VS willen reizen, ondanks het feit dat Amerikaanse burgers geen visum nodig hebben om naar de nieuwe lidstaten te reizen. In deze gevallen wordt inbreuk gemaakt op de wederkerigheid tussen de landen. Het is heel begrijpelijk dat de burgers ervan uitgaan dat de Unie zich krachtig inspant om het vrije verkeer te bevorderen, speciaal nu het visumbeleid is geharmoniseerd en geheel onder de bevoegdheid van de Commissie valt. Daarom moet de Commissie het ijs breken.</p>
      <p sl="sv">Een paar maanden geleden overnachtte de voormalige Poolse president Lech Walesa in een tent voor het Witte Huis in Washington uit protest tegen de Amerikaanse visumplicht een goed voorbeeld van de beladenheid van deze kwestie. De EU heeft een wapen voor gevallen als deze, namelijk het wederkerigheidsmechanisme. Zo kunnen Polen en Griekenland de Commissie in kennis stellen van het feit dat de wederkerigheid in hun geval niet wordt gerespecteerd door de Verenigde Staten. Finland kan hetzelfde doen ten opzichte van Venezuela, enzovoort. Een kennisgeving moet ertoe leiden dat de hele Europese Unie een visumplicht instelt voor burgers van het betrokken derde land, maar dit mechanisme is nog geen enkele keer gebruikt, omdat de gevolgen naar verwachting te omvangrijk en te moeilijk te hanteren zouden zijn.</p>
      <p sl="sv">In mijn verslag, dat is goedgekeurd door de verantwoordelijke commissie op dit terrein, wordt voorgesteld dat de Commissie meer instrumenten in handen krijgt. De EU moet haar toevlucht kunnen nemen tot andere sancties, en niet alleen maar automatisch een visumplicht invoeren. Het verslag geeft de afzonderlijke lidstaten drie maanden - een langere periode dan de Commissie had voorgesteld - om met het derde land te onderhandelen. Bovendien stel ik een stringentere aanpak voor wanneer de Commissie de zaak eenmaal heeft overgenomen. Besluiten over sancties moeten niet kunnen worden vertraagd. De burgers van de betrokken lidstaat moeten een garantie hebben dat hun zaak op het hoogste niveau wordt behandeld en dat dat uitmondt in een besluit. Een zeer brede meerderheid van de parlementaire commissie omarmde deze aanpak. Sommige leden gaven echter de voorkeur aan het huidige mechanisme en vonden dat dat betere resultaten oplevert. Zelf denk ik dat de aanbevelingen in het verslag tot meer effectiviteit en betere resultaten zullen leiden, de onderhandelingspositie van de Commissie tegenover derde landen zullen versterken en de burgers een beter inzicht in het proces zullen geven dankzij de inschakeling van het Parlement.</p>
      <p sl="sv">Het verslag bevat ook een nieuw element, een element dat de Commissie en de Raad mijns inziens nauwkeurig moeten overwegen. Er zijn talloze gevallen, vooral aan de oostgrens van de Unie, waarin een derde land met een zeer korte kennisgevingstermijn de voorwaarden voor het afgeven van een visum heeft aangescherpt. Er zijn gevallen waarin van reizigers een reisverzekering geëist werd die ze uitsluitend bij Russische verzekeringsmaatschappijen konden afsluiten. Van Litouwse automobilisten werd een speciale autoverzekering geëist wanneer ze toestemming wilden om naar Kaliningrad te rijden, en de reizigers moesten zich binnen drie dagen registreren bij de plaatselijke autoriteiten. In dezelfde week dat een rederij een veerbootverbinding naar St. Petersburg zou starten, werden de visumregels veranderd, zodat de rederij de dienst moest intrekken. Onze studenten aan Russische universiteiten krijgen niet automatisch een visum van een jaar, en als je visum gestolen wordt, kom je in een bureaucratische mallemolen terecht die je absurd veel geld kost. Zelfs van kleine kinderen moeten de resultaten van een HIV-test worden overgelegd om een Russisch visum voor een langere periode te krijgen, enzovoort.</p>
      <p sl="sv">Vanuit Brussels perspectief lijken deze kwesties misschien triviaal, maar ze veroorzaken veel rompslomp en financieel verlies voor de betrokkenen. Een zeer grote meerderheid van de parlementaire commissie vond dat de lidstaten gelegenheid moeten hebben om dergelijke gevallen aanhangig te maken bij de Commissie, als de ingevoerde eisen aanzienlijke beperkingen in de reismogelijkheden van de burgers met zich meebrengen. In feite gaat het in deze gevallen bijna altijd om het ontbreken van wederkerigheid. Omdat de EU in het belang van onze inwoners dient te handelen, is het uiterst belangrijk dat deze problemen serieus genomen worden, ook al lijken ze van minder belang dan de hoofdkwestie, dat wil zeggen de vraag of er een visumplicht is of niet.</p>
      <p sl="sv">Als het Parlement dit verslag aanneemt - en dat gebeurt waarschijnlijk met een grote meerderheid -, is dat een duidelijk signaal aan de Commissie en de Raad dat ze een mechanisme moeten gaan ontwerpen waarin rekening wordt gehouden met de dagelijkse behoeften van de burgers wanneer er visumeisen worden gesteld. Mijn verslag bevat een voorstel dat als uitgangspunt kan fungeren. Als deze zaak begin dit jaar onder onze aandacht was gebracht, had de medebeslissingsprocedure gegolden. Hoewel nu de raadplegingsprocedure wordt toegepast, is er reden voor de Raad en de Commissie om te bekijken hoe belangrijk het is om aandacht te schenken aan de amendementen van het Parlement. Ook is het belangrijk dat de Commissie snel begint met een revisie van de aanwijzingen voor de consulaten, zodat de toepassing van de gemeenschappelijke visumregels in alle landen op dezelfde manier plaatsvindt. De storm rond de Duitse minister van Buitenlandse Zaken Joschka Fischer benadrukt deze behoefte.</p>
      <p sl="sv">Met deze woorden wil ik nogmaals mijn dank betuigen aan allen die tijdens het werk rond dit verslag hebben geholpen, inclusief mijn collega’s en de ambtenaren van de Commissie en het Parlement. Ik verheug mij op het debat dat nu volgt.</p>
    </intervention>
    <intervention id="3-149" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie. – Mijnheer de Voorzitter, het wederkerigheidsmechanisme voor visa dat totnogtoe in de Europese Unie van kracht was, voorzag in drastische sancties die een derde land konden worden opgelegd als een lidstaat meldde in een nadelige positie te verkeren als gevolg van een door dat derde land ingestelde visumplicht. In haar ontwerpverordening van 7 juli 2004, dus na de toetreding van de tien nieuwe lidstaten, heeft de Europese Commissie de bepalingen van de oorspronkelijke verordening versoepeld, met de bedoeling het wederkerigheidsmechanisme zoals dat in die verordening was vastgelegd los te laten. De gang van zaken zoals die was heeft namelijk tot de absurde situatie geleid dat negen van de tien nieuwe lidstaten gedwongen zijn burgers van derde landen, bijvoorbeeld van de Verenigde Staten, zonder visum toe te laten terwijl de eigen burgers in het bezit van een visum moeten zijn om naar die landen te mogen reizen. De heer Lax heeft mijns inziens een over het geheel genomen uitstekend verslag opgesteld, waarin aanvullende procedures en termijnen worden voorgesteld die langs diplomatieke weg kunnen worden toegepast, maar de Commissie en de Raad wordt niet de verplichting opgelegd strengere sancties toe te passen. Het verslag laat aan de Commissie de keuze om voor de burgers van derde landen een visumplicht in te voeren, dan wel andere, veel minder effectieve maatregelen te nemen. Ik beschouw dit als een gebrek aan ruggengraat en als een gebrek aan adequate bescherming van de burgers van de nieuwe lidstaten. Deze aanpak geeft aan dat er sinds de toetreding van de nieuwe lidstaten nauwelijks sprake is van wederzijdse solidariteit tussen de EU-lidstaten tegenover derde landen en dat er sinds de uitbreiding met twee maten wordt gemeten: er is een mechanisme voor de EU-15 en een ander mechanisme voor de Europese Unie van 25 lidstaten, waarbij de solidariteit van ondergeschikt belang wordt geacht. Het resultaat is dat het verschil in status tussen de burgers uit de oude en die uit de nieuwe lidstaten nog duidelijker aan het licht treedt, want voor de burgers uit de nieuwe lidstaten gelden bijkomende beperkingen wanneer zij buiten de EU reizen. Ik vind het onbegrijpelijk dat men kan spreken van een nieuw concept van het Europees burgerschap als sommige Europese burgers heel andere rechten en plichten hebben dan de rest, die als minderwaardig wordt beschouwd.</p>
      <p sl="pl">Voor de nieuwe lidstaten vallen de kosten van de uitbreiding veel hoger uit dan de baten. Wij hebben onze wetgeving moeten aanpassen aan het visumbeleid van de Europese Unie, wat een zeer kostbare operatie was, en een visumplicht voor onze oostelijke buurlanden moeten invoeren. De baten stellen weinig voor. Wij mogen nog geen Schengenvisa afgeven en wat de wederkerigheid inzake de visumplicht betreft, kunnen wij niet rekenen op de steun van de EU. Bovendien stellen wij vast dat juist de lidstaten die van ons eisen dat wij het gemeenschappelijk visumbeleid overnemen, zelf problemen hebben met de toepassing ervan, zoals met Duitsland overduidelijk het geval is.</p>
      <p sl="pl">Mijnheer Frattini, ik wil op het volgende wijzen: als het gewijzigde mechanisme daadwerkelijk in werking treedt, zullen wij van de Commissie eisen dat zij haar plichten nakomt. Voorts wil ik weten of wij een concreet actieplan van de Commissie kunnen verwachten met concrete termijnen voor de opheffing van de visumplicht voor reizen naar de Verenigde Staten, waarbij de Schengenevaluatie van de nieuwe lidstaten als referentiekader gebruikt wordt. Dit is in het vitale belang van alle burgers uit de nieuwe lidstaten.</p>
    </intervention>
    <intervention id="3-150" speaker_id="28168" name="Marie-Line REYNAUD" is_mep="True" mode="spoken" nationality="France" birth_date="17-07-1954" birth_place="Barbezieux" p_group="Socialist Group in the European Parliament" m_state="FR">
      <p sl="fr">namens de PSE-Fractie . – Mijnheer de Voorzitter, mijnheer de commissaris, dames en heren, allereerst zou ik in het bijzonder de heer Lax willen bedanken voor onze uitstekende samenwerking.</p>
      <p sl="fr">Het Parlement gaat straks een standpunt innemen over een cruciale kwestie: het wederkerigheidsmechanisme voor visa. Achter het droge technische jargon schuilt een levende realiteit, namelijk het streven om gestalte te geven aan, en te zorgen voor een concrete, positieve impuls voor, de samenwerking tussen lidstaten ten aanzien van de complexe betrekkingen van de uitgebreide Unie met derde landen op visumgebied.</p>
      <p sl="fr">Wij hebben het hier over een wezenlijk aspect van de rijkdom van Europa, te weten de eerbiediging van het recht in al zijn vormen in hervonden vrede en harmonie. Waar het ons om gaat, is een harmonieuze ruimte te bouwen tussen Europa en de rest van de wereld, een ruimte waarin de grenzen geen muren zijn die oprijzen tussen de ene en de andere groep, muren die mensen en naties verdeeld houden. Het is zaak ervoor te zorgen dat Europa erkend wordt als ruimte waar men ongehinderd kan komen en gaan, in goede verstandhouding met zowel nabije als verre derde landen. Dat is ook een daad van vertrouwen jegens onze 420 miljoen burgers. Om in die richting verder te komen, is het daarom noodzakelijk geworden een methode die een te starre benadering bevordert ingrijpend te herzien.</p>
      <p sl="fr">Dames en heren, ik verzoek u voor dit verslag te stemmen, een verslag dat een nieuwe kijk geeft op de wijzigingen die moeten worden doorgevoerd in de verordening die vanaf 2001 van kracht is. In dit verband stel ik veel belang in het principe om een eind te maken aan systematisering van de sancties die op dit moment worden genomen in geval van het in gebreke blijven van deze of gene partij, tussen de Europese Unie en de betrokken derde landen. Deze represailles komen vaak ofwel voort uit een technisch of zelfs administratief probleem ofwel uit ongelukkige politieke beslissingen waarbij absoluut eerst langs diplomatieke weg naar een oplossing moet worden gezocht. In de huidige situatie is de wederkerigheid van sancties noch een wenselijk noch een adequaat antwoord op vaak complexe problemen die zich dagelijks voordoen. Uiteindelijk zijn het namelijk onze burgers die hiervoor een hoge prijs betalen, doordat ze zich niet vrij mogen verplaatsen, om maar te zwijgen over het zeer kostbare ongerief dat zij hiervan ondervinden. Daarom moet er, volgens een verstandig opgesteld schema, een forum voor discussie worden gecreëerd waarbij het Parlement zeker ook betrokken dient te zijn.</p>
      <p sl="fr">Onze legitimiteit als verkozen afgevaardigden van de burgers hoort eveneens tot de kern van dit verslag, dat gedurende de werkzaamheden binnen de commissie op een zeer brede consensus heeft kunnen rekenen waar het gaat om de te overwegen nieuwe methode. We moeten er in het bijzonder in slagen om voor alle Europese burgers vrij en ongehinderd verkeer buiten de grenzen van de Unie te garanderen. Het Parlement moet dan ook nauw betrokken worden bij dit proces, daar het ontegenzeggelijk de legitieme borg is voor transparantie, door de aanvaarding van de democratische verantwoordelijkheid die de leden rechtens door hun kiezers is toegekend. Dat doet helemaal niets af aan de prerogatieven van de Commissie, wier positie zeer aanmerkelijk wordt versterkt, zodat zij een geloofwaardige onderhandelingspartner is in de ogen van de betrokken derde landen.</p>
      <p sl="fr">Daarom, dames en heren, verzoek ik u morgen voor deze tekst te stemmen, een tekst die voortkomt uit een gelukkig samengaan van de rollen van de wetgevende macht en de uitvoerende macht van Europa, die zijn verenigd ten dienste van de burgers en het project dat ons na aan het hart ligt, te weten het opbouwen van een degelijke Europese Unie rond de waarden van vrijheid, veiligheid en rechtvaardigheid.</p>
    </intervention>
    <intervention id="3-151" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="hu">namens de ALDE-Fractie . – Mijnheer de Voorzitter, vier jaar geleden is het wederkerigheidsmechanisme ingevoerd, maar dit is sindsdien nog niet één keer toegepast. Dit feit alleen al spoort ons aan de actualisering en wijziging ervan te overwegen. Enerzijds was het systeem te rigide; anderzijds is het niet gebruikt omdat er zich geen gevallen hebben voorgedaan waarin de belangen van een van de lidstaten ernstig genoeg geschaad waren. Hierin is echter duidelijk verandering gekomen na de uitbreiding. Het wederkerigheidsmechanisme wordt niet toegepast in het geval van negentien landen. Mijn collega’s hebben de Verenigde Staten genoemd, maar er zijn ook andere landen, waaronder Canada, Australië en Nieuw Zeeland, waarbij wederkerigheid niet wordt toegepast.</p>
      <p sl="hu">Discriminatie tussen EU-burgers is eenvoudigweg onaanvaardbaar. De grondslag voor dit mechanisme – alsmede voor de gehele EU – is solidariteit, maar solidariteit heeft tot nu toe niet gewerkt. We hopen dat het aannemen van de nieuwe verordening zal bijdragen tot een efficiëntere toepassing van dit solidariteitsbeginsel. Als men met de burgers van de nieuwe lidstaten spreekt, en dan bedoel ik niet politici, want dat zijn niet de mensen die daadwerkelijk te maken hebben met dit probleem, maar gewone burgers, dan zult u horen om wat voor administratieve en financiële last het gaat en hoe veel tijd en energie er verspild wordt bij het verkrijgen van een visum voor de VS – als de aanvrager al het geluk heeft een visum te krijgen. Er zijn duizenden gevallen van mensen die zonder geldige reden geen visum kregen; hun aanvragen werden simpelweg niet gehonoreerd.</p>
      <p sl="hu">Het is hoog tijd dat de Commissie namens de Gemeenschap stevig optreedt op basis van solidariteit tussen de lidstaten en ik hoop dat de heer Frattini deze gelegenheid zal aangrijpen en gepaste maatregelen zal nemen. Dit verslag komt precies op het juiste moment om hiervoor als basis te dienen. Ik wil de heer Lax feliciteren met zijn uitstekende verslag en ik wil de aandacht vestigen op drie van zijn cruciale voorstellen, die moeten worden aangenomen. In het verslag wordt een verlenging van de kennisgevingsperiode voorgesteld van tien naar negentig dagen om rechtstreekse onderhandelingen tussen de afzonderlijke lidstaten mogelijk te maken, maar na negentig dagen moet het wederkerigheidsmechanisme in werking treden. Daarnaast is het belangrijk dat het Parlement betrokken wordt bij dit proces, niet alleen omdat daarmee het gezag en het belang van het Parlement worden benadrukt, maar ook omdat de democratische transparantie op die manier verbeterd wordt. Een ander belangrijk punt is dat in het verslag niet alleen sprake is van de visumplicht, maar ook van andersoortige procedures die een belemmering van het vrije verkeer zouden kunnen opleveren. We hopen dat de Commissie na de goedkeuring van het nieuwe mechanisme en de wijzigingen daarvan haar volledige bevoegdheid zal gebruiken in gevallen waarin de fundamentele belangen van de lidstaten worden geschaad, en de fundamentele belangen van de negen nieuwe lidstaten worden vandaag de dag echt geschaad. We hopen dan ook dat de Commissie de onderhandelingen over deze nieuwe resolutie succesvol zal afronden.</p>
    </intervention>
    <intervention id="3-152" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, mijnheer Frattini, beste collega’s, wij zijn voorstander van wederkerigheid als grondbeginsel bij het visumbeleid. Wij geloven ook dat een gemeenschappelijk Europees visumbeleid altijd gebaseerd moet zijn op het solidariteitsprincipe. We moeten daarom een mechanisme ontwerpen om te garanderen dat Europese burgers geen visumplicht opgelegd krijgen om naar die derde landen te reizen waarvan de onderdanen zonder visum het grondgebied van de Unie kunnen binnenkomen. Een aantal landen legt burgers van de Unie een visumplicht op zonder dat er van reciprociteit sprake is. Het bestaande mechanisme is sinds de invoering ervan in 2001 nooit in werking gesteld. U heeft reeds erkend, mijnheer Frattini, dat dit mechanisme veel te rigide is en niet werkelijk functioneel – en u heeft daarin gelijk. Het kan om te beginnen alleen in werking worden gesteld op verzoek van een lidstaat die het slachtoffer van niet-wederkerigheid is en het leidt alsdan vrijwel automatisch tot de herinvoering van een visumplicht. En dat maakt het weinig aantrekkelijk dit mechanisme in te zetten: extern, omdat het risico dat er op deze wijze een crisis wordt veroorzaakt in de betrekkingen met derde landen te groot is, en intern vanwege het gebrek aan solidariteit dat naar buiten treedt als de Raad het proces blokkeert. Daarom hebben lidstaten die het slachtoffer zijn van de hier geschetste situatie – waaronder mijn land, Portugal – er steeds van afgezien dit mechanisme in werking te stellen.</p>
      <p sl="pt">De toestand is als gevolg van de laatste uitbreiding verergerd. Er is hier reeds gezegd dat de Verenigde Staten bijvoorbeeld negen van de tien nieuwe lidstaten een visumplicht opleggen; Canada legt zeven nieuwe lidstaten zo’n plicht op. Daarom geloven ook wij dat er een flexibeler mechanisme moet worden ontworpen. Op die wijze zorgen we ervoor dat het systeem beter werkt en op een doeltreffender manier kan worden toegepast, en daarmee versterken we de solidariteit tussen de lidstaten. Bovendien krijgt de Commissie een cruciale rol toebedeeld op basis van haar bevoegdheid op dit gebied.</p>
      <p sl="pt">Om al deze redenen steun ik dit voorstel en de wijzigingsvoorstellen die de rapporteur, de heer Lax, heeft ingediend. Ik wil hem graag gelukwensen met zijn uitstekende verslag.</p>
    </intervention>
    <intervention id="3-153" speaker_id="28386" name="Jan Jerzy KUŁAKOWSKI" is_mep="True" mode="spoken" nationality="Poland" birth_date="25-08-1930" birth_place="Myszków" p_group="Group of the Alliance of Liberals and Democrats for Europe" m_state="PL">
      <p sl="pl">Mijnheer de commissaris, dames en heren, om te beginnen wil ik de heer Lax bedanken voor zijn werk. Dankzij zijn verslag kunnen wij hier een debat voeren en besluiten nemen over het wederkerigheidsmechanisme voor visa. Evenals mevrouw Kudrycka wil ik de aandacht vestigen op een punt waar ook de heer Lax reeds op heeft gewezen, namelijk het gevaar van ongelijke behandeling van de lidstaten en hun burgers. Dit betreft in het bijzonder de toekenning van inreisvisa voor de Verenigde Staten.</p>
      <p sl="pl">Het voorstel om de Raad en de Commissie op dit gebied bevoegdheden te verlenen is in principe een uitstekend idee. Wellicht moeten wij de lidstaten op dit gebied echter eveneens iets ruimere bevoegdheden geven, want anders zouden zij zich wel eens benadeeld kunnen voelen. Ik wil benadrukken dat wij hier zoals in talloze andere gevallen, maar zoals mijn collega’s reeds hebben gezegd wellicht in dit geval in het bijzonder, een van de fundamentele beginselen van de Europese Unie moeten inroepen, en wel het beginsel van solidariteit tussen en gelijke behandeling van de lidstaten en hun burgers. Laatstgenoemden zijn immers allemaal burgers van de Europese Unie en moeten dus allemaal op gelijke voet behandeld worden.</p>
    </intervention>
    <intervention id="3-154" speaker_id="28277" name="Stanisław JAŁOWIECKI" is_mep="True" mode="spoken" nationality="Poland" birth_date="26-12-1946" birth_place="Tanvald " p_group="Group of the European People's Party (Christian Democrats) and European Democrats" m_state="PL">
      <p sl="pl">Mijnheer de Voorzitter, mijnheer de commissaris, het beginsel van de wederkerigheid is zo oud als de geschiedenis van de internationale betrekkingen. Het is geworteld in de traditie van wederzijds respect voor en gelijke behandeling van de burgers van verschillende landen. Voor de landen van de zogenaamde oude Europese Unie van vóór 1 mei 2004 was dit een vanzelfsprekend beginsel dat niet ter discussie stond. Na de toetreding van tien nieuwe lidstaten tot de Europese Unie begon de benadering van dit beginsel echter plotseling te veranderen. Er werd opeens Realpolitik bedreven, die erop neerkomt dat men niet probeert de werkelijkheid gestalte te geven overeenkomstig de beginselen, maar ten aanzien van de beginselen net zolang water bij de wijn doet totdat zij in overeenstemming zijn met de werkelijkheid. Het voorstel voor een verordening van de Raad tot wijziging van Verordening (EG) nr. 539/2001 wat betreft het wederkerigheidsmechanisme is een voorbeeld van deze Realpolitik . Voor de Poolse burgers zijn deze wijzigingen om een aantal redenen onaanvaardbaar. In de eerste plaats hebben de Polen het gebrek aan wederkerigheid inzake de visaregelingen met bepaalde landen, in het bijzonder de Verenigde Staten, altijd als onrechtvaardig beschouwd. Ten tweede hadden zij alle reden om ervan uit te gaan dat de Europese Unie, vanaf het moment van onze toetreding tot deze gemeenschap van volkeren, zich ertoe zou verplichten de belangen van Polen te behartigen, overeenkomstig het subsidiariteitsbeginsel in de ruimste betekenis van het woord. In hun verwachtingen zijn zij echter opnieuw teleurgesteld. Opnieuw is die prachtige, u ongetwijfeld welbekende, slogan van de drie musketiers “één voor allen, allen voor één” naar het rijk der fabelen verwezen. Daarom kan ik niet voor dit verslag stemmen, hoewel ik – of misschien juist omdat ik – niet alleen Pools, maar tevens Amerikaans staatsburger ben. In een wat ruimer verband kan ik me alleen maar verbazen over wat er van het buitenlands beleid van de Europese Unie geworden is. Mijnheer de commissaris, mijnheer de Voorzitter, hoe kunnen wij verwachten dat de Europese Gemeenschap enige macht ontwikkelt op het internationale toneel als wij bij een op het oog toch eenvoudige zaak als deze al bereid zijn tot zo verregaande concessies?</p>
      <a text="(Applaus)"/>
    </intervention>
    <intervention id="3-155" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. – Mijnheer de Voorzitter, mijn dank aan iedereen die het woord gevoerd heeft en ook de rapporteur wil ik, nogmaals, bedanken.</p>
      <p sl="it">De Commissie is zich er terdege van bewust dat het vraagstuk dat hier vandaag behandeld wordt voor de burgers een concreet probleem vormt, een probleem dat leidt tot tijdverspilling, hoge kosten en bovenal een gevoel van onrecht. Dit is een politieke kwestie die wij uiterst serieus nemen en u kunt er zeker van zijn dat de Commissie ten volle rekening zal houden met de besluiten van het Parlement.</p>
      <p sl="it">Wij zijn ervan overtuigd dat snelheid en doeltreffendheid geboden zijn. U weet dat als dit initiatief wordt goedgekeurd, hetgeen ik hoop, deze zaak, nadat de lidstaten op de hoogte zijn gebracht, automatisch ter onderhandeling zal worden doorgestuurd naar de Commissie, sneller en doeltreffender dan in de huidige situatie het geval is. Het solidariteitsprincipe zal worden toegepast en ook dat is een belangrijk politiek punt. Zoals de heer Coelho zo treffend gezegd heeft, is er behoefte aan politieke en diplomatieke antwoorden en dat is ook de weg die de Commissie van plan is te gaan.</p>
      <p sl="it">Ik kan u verzekeren dat wij reeds op politiek niveau betrekkingen hebben aangeknoopt en contacten hebben gelegd met juist die derde landen die u genoemd hebt: de Verenigde Staten, Canada, Australië en Nieuw-Zeeland, om een regeling mogelijk te maken die waarborgt dat de onderdanen van alle lidstaten, zowel de oude als de nieuwe, naar die landen kunnen reizen zonder een visum nodig te hebben. Wij stellen, zoals u gevraagd hebt, een concrete maatregel voor, met een vast tijdpad, en wij zetten ons ervoor in dat alle nieuwe lidstaten zich tegen 2007 kunnen aansluiten bij het Schengengebied. Zoals u weet zal een beoordeling van geval tot geval nodig zijn, maar wij doen ons best om alle nieuwe lidstaten te helpen zich zodanig te ontwikkelen dat zij tegen die tijd in staat zijn deel uit te maken van een Europese ruimte zonder interne grenzen.</p>
    </intervention>
    <intervention id="3-156" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem14" title="Toegang tot het Schengeninformatiesysteem voor instanties belast met kentekenbewijzen van voertuigen">
    <intervention id="3-158" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="nl">Aan de orde is de aanbeveling voor de tweede lezing (A6-0084/2005) namens de Commissie burgerlijke vrijheden, justitie en binnenlandse zaken, betreffende het gemeenschappelijk standpunt, door de Raad vastgesteld op 22 december 2004 met het oog op de aanneming van de verordening van het Europees Parlement en de Raad tot wijziging van de Overeenkomst ter uitvoering van het Akkoord van Schengen van 14 juni 1985 betreffende de geleidelijke afschaffing van de controles aan de gemeenschappelijke grenzen, voor wat betreft de toegang tot het Schengen-informatiesysteem voor de diensten die in de lidstaten belast zijn met de afgifte van kentekenbewijzen van voertuigen (14238/1/2004 – C6-0007/2005 – 2003/0198(COD)) (rapporteur: de heer Coelho).</p>
    </intervention>
    <intervention id="3-159" speaker_id="1892" name="Carlos COELHO" is_mep="True" mode="spoken" role="rapporteur" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, mijnheer Frattini, beste collega’s, we vinden allemaal dat er iets gedaan moet worden om de diefstal van auto’s en de illegale handel in gestolen voertuigen te bestrijden. We hebben het hier over een vorm van criminaliteit die steeds vaker bedreven wordt – er worden jaarlijks meer dan één miljoen voertuigen gestolen; minder dan 40 procent daarvan wordt weer teruggevonden.</p>
      <p sl="pt">Dit probleem baart ons zorgen, niet alleen omdat er grote sommen gelds mee gemoeid zijn, maar ook – en vooral – omdat autodiefstal verband houdt met andere vormen van criminaliteit, zoals drugshandel, wapenhandel en mensenhandel. Het is bovendien een heel lucratieve activiteit waar geen grote risico’s aan verbonden zijn, reden waarom autodiefstal voor de netwerken van de georganiseerde misdaad heel aantrekkelijk is. Het is dus zaak dat we nieuwe maatregelen uitvaardigen om deze vorm van criminaliteit te bestrijden. In een Europa waar de binnengrenzen zijn afgeschaft, is het absoluut noodzakelijk een antwoord op dit probleem te formuleren, met doeltreffende maatregelen op communautair niveau. Met dit voorstel willen we de openbare autoriteiten voor de registratie van voertuigen het recht geven om zich rechtstreeks toegang te verschaffen tot bepaalde categorieën gegevens uit het SIS, het Schengeninformatiesysteem. De particuliere instanties voor de registratie van voertuigen zouden alleen het recht krijgen om een verzoek tot indirecte toegang in de dienen, en wel via een openbare autoriteit met toegang tot het SIS. We willen er op deze wijze toe bijdragen dat het Schengeninformatiesysteem gaandeweg een belangrijker instrument wordt bij de misdaadbestrijding. Het moet mogelijk worden sneller en efficiënter te controleren of een voertuig waarvan het kenteken wordt doorgegeven gestolen, verduisterd of verloren is.</p>
      <p sl="pt">We dragen zo, door het principe van vrij verkeer te versterken, ook bij tot het beter functioneren van de interne markt, en dat helpt weer bij het geleidelijk tot stand brengen van de ruimte van vrijheid, veiligheid en rechtvaardigheid. Ook de verwezenlijking van het gemeenschappelijk vervoersbeleid is hiermee gediend.</p>
      <p sl="pt">Rechtstreekse toegang moet het mogelijk maken om tijdig te verhinderen dat voertuigen die in het ene land zijn gestolen in een ander land geregistreerd en dus ook gelegaliseerd worden – dat gebeurt soms in minder dan 24 uur. Er zijn twee argumenten om deze maatregel te rechtvaardigen. Om te beginnen: efficiëntie. Er staan in Europa miljoenen voertuigen geregistreerd en rechtstreekse toegang maakt het mogelijk om snel en op een eenvoudige wijze na te gaan wat de legale status van een voertuig is. Tweede argument: transparantie. Op dit moment hebben alle lidstaten een eigen procedure om bij registratie van een voertuig te controleren of het is gestolen. Die procedures zijn allemaal vrij ondoorzichtig en gecompliceerd. Het voorstel dat nu in het kader van de Schengenovereenkomst wordt gepresenteerd, is transparanter en biedt meer garanties dan het bestaande systeem.</p>
      <p sl="pt">We willen evenwel vasthouden aan gegevensbescherming en de bescherming van de privacy van onze burgers. Daarom zijn er beperkingen met betrekking tot het soort gegevens waartoe men toegang kan verkrijgen. Ik heb zelf gesuggereerd het voorstel om toegang te verlenen tot gegevens betreffende identiteitspapieren te schrappen – dat was overigens ook het advies van de Gemeenschappelijke Controleautoriteit. Ook gegevens aangaande blanco officiële documenten zijn uitgesloten. Er wordt duidelijk vastgelegd tot welke categorieën gegevens de bevoegde registratieautoriteiten zich toegang kunnen verschaffen. Alleen gegevens die men voor het beoogde doel werkelijk nodig heeft zijn toegankelijk.</p>
      <p sl="pt">Ik wil er graag op wijzen dat Richtlijn 95/46/EG betreffende de bescherming van persoonsgegevens hier van toepassing is, net als de specifieke bepalingen van de Schengenovereenkomst inzake gegevensbescherming. We willen er zeker van zijn dat deze normen ook werkelijk worden gerespecteerd en daar zal toezicht op moeten komen. Daarom is het van belang dat de autoriteiten die belast zijn met de bescherming van gegevens over voldoende middelen beschikken om hun taken uit te voeren. De lidstaten zullen een oprechte inspanning moeten leveren om dit grondrecht – gegevensbescherming – te garanderen.</p>
      <p sl="pt">We hebben mijn verslag in april 2004 in eerste lezing aangenomen. Dat verslag bevatte tien amendementen op het oorspronkelijke Commissievoorstel. De Raad heeft in december 2004 een gemeenschappelijk standpunt goedgekeurd. Ik ben heel tevreden met dat standpunt en vooral met het feit dat het de aanbevelingen van het Europees Parlement voor een groot deel volgt: zeven van de tien amendementen zijn aanvaard. Ik wil met betrekking tot de drie niet aanvaarde amendementen in de eerste plaats amendement 4 noemen. Ik zal dat amendement niet handhaven, eenvoudigweg omdat zulks geen zin heeft. De Raad heeft immers op 24 februari 2005 uiteindelijk zijn goedkeuring gehecht aan het initiatief van het Koninkrijk Spanje met het oog op de aanneming van een besluit van de Raad inzake de invoering van enkele nieuwe taken in het SIS, met name in het kader van de bestrijding van het terrorisme. In de tweede plaats noem ik amendement 11. Daarmee werd een wijziging beoogd van de bepalingen betreffende gegevensbescherming in de context van het SIS. Ik sluit me echter aan bij het idee om dit onderwerp te behandelen in het kader van het wetsvoorstel aangaande SIS II, de tweede generatie van het SIS. Tot slot amendement 10. Daarin werd voorgesteld jaarlijks een verslag af te leveren over de wijze waarop de bevoegde autoriteiten gebruik maken van de toegang die hun volgens dit voorstel verleend gaat worden.</p>
      <p sl="pt">Ik blijf erop aandringen dat het Parlement een verslag ontvangt dat ons in staat stelt een beoordeling uit te voeren van het systeem. Alleen zo kunnen we onze rol als wetgever en begrotingsautoriteit uitoefenen. Ik stel daarom voor de formulering van dit amendement lichtjes te wijzigen. Ik heb een informeel gesprek gehad met het Luxemburgs voorzitterschap en ik ga ervan uit dat de nieuwe versie door de Raad aanvaard zal worden.</p>
      <p sl="pt">Er is aldus voldaan aan de voorwaarden voor de goedkeuring van deze wetstekst, die de invoering van deze uiterst nuttige maatregel mogelijk moet maken. Op die wijze zullen we niet allen bijdragen tot de bestrijding van de criminaliteit, mijnheer de Voorzitter, maar ook het gevoel van veiligheid onder onze burgers vergroten.</p>
    </intervention>
    <intervention id="3-160" speaker_id="photo_generic" name="Franco Frattini" is_mep="True" mode="spoken">
      <p sl="en">vice-voorzitter van de Commissie . Mijnheer de Voorzitter, ik zou ten eerste de rapporteur, de heer Coelho, willen bedanken voor zijn verslag. Ons doel is de illegale handel in gestolen voertuigen te voorkomen en te bestrijden en het functioneren van de interne markt te verbeteren. Het voorstel dat wij vandaag bespreken, voorziet tevens in een beter gebruik van de grootste Europese gegevensbank voor gestolen voertuigen, het Schengeninformatiesysteem.</p>
      <p sl="en">De financiële belangen waar het om gaat zijn gigantisch, aangezien er jaarlijks miljoenen auto's worden geregistreerd en er iedere tien of vijftien seconden een auto wordt gestolen, hetgeen ook door de rapporteur is benadrukt. Aangezien voertuigdiefstal een van de belangrijkste vormen van misdaad is die de burgers rechtstreeks raakt, zal onze samenwerking bij het terugdringen ervan een immens effect hebben op hun veiligheid.</p>
      <p sl="en">Wij stellen voor dat het de nationale autoriteiten voor voertuigregistratie onder bepaalde voorwaarden moet worden toegestaan om de SIS-gegevensregisters inzake gestolen voertuigen en gestolen kentekenbewijzen te raadplegen, alvorens een voertuig te registreren dat reeds in een ander Schengenland is geregistreerd. Dankzij deze informatie zal het moeilijker worden om gestolen voertuigen in andere Schengenlanden te verkopen. Tegelijkertijd zal de kans dat de slachtoffers van diefstal hun eigendom weer terugkrijgen, toenemen. Dit is een uitstekende manier waarop Europa zijn burgers van dienst kan zijn en concrete operationele samenwerking kan stimuleren.</p>
      <p sl="en">Ons voorstel zal ook het proces van wetshandhaving beter beheersbaar maken, doordat de informatie beter toegankelijk wordt. Ik ben het met de rapporteur eens dat de huidige situatie verre van transparant is. Gezien de miljoenen auto's waarvoor ieder jaar registratie wordt aangevraagd, beschikken de autoriteiten over onvoldoende middelen om alle auto's volgens de huidige eisen te controleren. Met ons voorstel zal de betreffende toegang worden verleend op basis van een transparant gemeenschappelijk pakket van regels en beginselen voor gegevensbescherming. Op de naleving van de regels zal op soortgelijke wijze worden toegezien als het geval is bij andere zoekacties in het SIS. Overwegingen met betrekking tot gegevensbescherming hebben ons ertoe bewogen onderscheid aan te brengen tussen toegangsregelingen voor publieke en voor particuliere instanties voor voertuigregistratie.</p>
      <p sl="en">Tot slot deel ik mee dat de Commissie ingenomen is met de amendementen die zijn voorgesteld door het Europees Parlement, met name amendement 3, dat voorziet in een rapportagesysteem gericht op het verzamelen van betrouwbare gegevens. Wanneer SIS II in werking is getreden, zal de Commissie zelf uiteraard borg staan voor een systematisch rapportagesysteem.</p>
    </intervention>
    <intervention id="3-162" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">namens de PSE-Fractie . – Mijnheer de Voorzitter, allereerst zou ik de heer Coelho graag willen bedanken voor de vruchtbare werkbetrekkingen die wij doorgaans met hem hebben. Dat wilde ik absoluut even zeggen.</p>
      <p sl="fr">Het voorstel dat wij vandaag in tweede lezing behandelen, geeft de nationale voertuigenregistratie-instanties toegang tot bepaalde categorieën van het Schengeninformatiesysteem (SIS). Deze verordening is duidelijk gericht op de bestrijding van de georganiseerde voertuigcriminaliteit. Dat is een van onze prioriteiten en daar staan wij achter. Wij staan echter terughoudender tegenover een onbeperkte toegang tot Europese gegevensbanken. We moeten ons namelijk vergewissen van de strikte bescherming van persoonsgegevens. Om een evenwicht mogelijk te maken tussen de strijd tegen de georganiseerde misdaad en de bescherming van de privacy van de Europese burgers moet ieder besluit bovendien in overeenstemming zijn met de beginselen van proportionaliteit en finaliteit. Ik denk dat we het daarover wel eens zijn.</p>
      <p sl="fr">Ik betreur dat de Raad niet al onze amendementen in eerste lezing heeft kunnen overnemen in zijn gemeenschappelijk standpunt. Een registratie van personen die de onderzoeken uitvoeren en de personen die het voorwerp vormen van deze onderzoeken zou naar ik meen misbruik helpen voorkomen. Bij wijze van compromis steunen wij het standpunt van de rapporteur door slechts één amendement dat niet in het gemeenschappelijk standpunt is overgenomen opnieuw in te dienen. Een jaarlijks verslag van de Raad aan het Europees Parlement over de tenuitvoerlegging van deze regeling is absoluut noodzakelijk, opdat de vertegenwoordigers van de Europese burgers zich ervan kunnen vergewissen dat het finaliteitsbeginsel in acht is genomen.</p>
      <p sl="fr">Tot slot zou ik eraan willen herinneren dat mijn fractie bij de eerste lezing gekant was tegen de rechtstreekse toegang tot het SIS voor autoriteiten die niet belast zijn met de wetshandhaving. Ik wil erop wijzen dat wij aan dat principe vasthouden in het vooruitzicht van de aanstaande debatten over SIS II, dat dus onder de medebeslissing zal vallen.</p>
      <p sl="fr">Europese gegevensbanken kunnen zeker nuttig blijken te zijn bij de bestrijding van de georganiseerde misdaad, maar het gebruik ervan moet wel aan strikte voorwaarden worden gebonden. Een doelmatige Europese bestrijding van de georganiseerde misdaad heeft onze prioriteit, maar dan wel met inachtneming van de rechten en de vrijheden van de Europese burgers – het is niet altijd overbodig om daar nog eens op te wijzen.</p>
    </intervention>
    <intervention id="3-163" speaker_id="1919" name="Ole KRARUP" is_mep="True" mode="spoken" nationality="Denmark" birth_date="17-03-1935" birth_place="Århus" p_group="Confederal Group of the European United Left - Nordic Green Left" m_state="DK">
      <p sl="da">namens de GUE/NGL-Fractie. – Ik heb tijdens de eerste lezing een paar nogal sarcastische opmerkingen gemaakt over dit voorstel, en als jurist heb ik er bezwaren tegen dat het wordt gedefinieerd als een aspect van het vervoersbeleid, terwijl hier in werkelijkheid sprake is van een systeem dat een uitbreiding betekent van de principieel bedenkelijke toegang tot zeer omvangrijke informatiesystemen en het meest omvangrijke systeem voor politiebewaking en controle dat we hebben, namelijk het Schengeninformatiesysteem. Als het zo zou zijn dat toegang van de toezichthoudende autoriteiten tot deze systemen geschikt zou zijn om criminaliteit op dit gebied te belemmeren, zou dat het overwegen waard zijn. Doch zelfs als dat zo was, zijn er zulke grote bezwaren verbonden aan de onderhavige uitbreiding, dat wij in onze fractie tegen zullen stemmen, ondanks het feit dat wij grote waardering hebben voor het zeer te prijzen streven van de rapporteur om een verplichting ingevoerd te krijgen om te rapporteren in hoeverre het systeem überhaupt werkt. Wij hebben deze bezwaren tegen het toezichtsysteem, omdat hier volgens ons sprake is van een nog verdere uitbreiding van een systeem voor politiebewaking en controle, dat vermoedelijk geen enkel nuttig effect heeft.</p>
    </intervention>
    <intervention id="3-164" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Het debat is gesloten.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem15" title="Persistente organische verontreinigende stoffen (POP's)">
    <intervention id="3-166" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Aan de orde is de mondelinge vraag (B6-0171/2005) van de heer Florenz, namens de Commissie milieubeheer, volksgezondheid en voedselveiligheid, aan de Commissie, over de strategie van de Commissie voor de eerste Conferentie over persistente organische verontreinigende stoffen (POP's) (O-0042/2005 – B6-0171/2005).</p>
    </intervention>
    <intervention id="3-167" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">ter vervanging van de vraagsteller . – Mijnheer de Voorzitter, met uw welnemen zal ik tevens optreden in de plaats van de heer Florenz, voorzitter van de Commissie milieubeheer, volksgezondheid en voedselveiligheid. Hij zou hier als eerste het woord voeren namens de PPE-DE-Fractie, maar hij kan vanavond niet bij ons zijn. Daarom heeft hij zijn spreektijd aan mij afgestaan als aanvulling op mijn eigen spreektijd, en ik dank u voor uw geduld in dezen.</p>
      <p sl="en">De mondelinge vraag die hier voorligt, is ingediend door mijn collega de heer Florenz en in aanvulling op deze mondelinge vraag dienen wij namens de Commissie milieubeheer, volksgezondheid en voedselveiligheid een ontwerpresolutie in over de EU-strategie voor de conferentie in Punta del Este over persistente organische verontreinigende stoffen. Voor de duidelijkheid: volgende week vindt in Punta del Este in Uruguay de eerste Conferentie van de partijen bij het Verdrag van Stockhom inzake persistente organische verontreinigende stoffen (POP's) plaats. POP's zijn organische stoffen die zeer langzaam afbreken in het milieu en zich in het menselijk lichaam ophopen; het is zelfs zo dat deze stoffen in het weefsel van ieder mens op deze planeet aanwezig zijn. Zij verspreiden zich door de lucht en via de voedselketen, tot ver van hun plaats van herkomst en naar gebieden waar ze nog nooit gebruikt of geproduceerd zijn.</p>
      <p sl="en">Deze stoffen omvatten insecticiden als DDT – wellicht de bekendste POP –, industriële chemicaliën zoals PCB's, en tevens ongewenste bijproducten van industriële processen zoals dioxinen en furanen. Als POP's vrijkomen in het milieu, is het praktisch onmogelijk te voorspellen waar zij terecht zullen komen, en daarom dienen wij het voorzorgsbeginsel toe te passen, maar het belangrijkste is dat wij stappen ondernemen om het gebruik en het op de markt brengen van deze stoffen over de hele linie te beperken.</p>
      <p sl="en">Het is echter van belang dat rekening wordt gehouden met de behoeften van ontwikkelingslanden, dat onze reactie evenwichtig is en dat wij derhalve gecontroleerde vrijstellingen toestaan. Ik denk hierbij in de eerste plaats aan het gebruik van DDT in de strijd tegen malaria, want ondanks alle enorme inspanningen van wetenschappers zal het nog vele jaren duren voordat voor deze ziekte een doeltreffend vaccin is ontwikkeld. Onze aanpak moet dan ook evenwichtig zijn, helemaal als we bedenken dat er in Afrika iedere minuut twee kinderen sterven aan malaria. Iedere dag sterven er in Afrika meer dan 3 000 kinderen aan malaria. De mug die verantwoordelijk is voor de overdracht van malaria is in de loop der jaren uitermate goed bestand gebleken tegen de diverse methoden die zijn gebruikt om haar te bestrijden. Tot op de dag van vandaag is de enige manier om de mug te doden het gebruik van DDT. Hoewel deze stof zeer giftig is, wegen de voordelen nog altijd op tegen de risico's, aangezien het risico dat een kind sterft aan vergiftiging door persistente organische verontreinigende stoffen kleiner is dan het risico dat het sterft aan malaria. Als we kinderlevens willen redden, zullen we dus tot het moment dat we over een alternatieve methode beschikken om de malariamug te doden, het gecontroleerd gebruik van DDT moeten toestaan. Wij zullen onze inspanningen voor het vinden van een alternatief voor DDT echter moeten verdubbelen, omdat er - gezien het feit dat DDT bioaccumulatief is - enorme schade wordt toegebracht aan de mens en ons milieu als gevolg van de noodzaak om de kinderen van nu te beschermen. Wij beschikken over niets anders dan DDT om malaria en de malariamug te bestrijden.</p>
      <p sl="en">Ik zou een paar specifieke vragen willen stellen aan de commissaris. Commissaris, ik neem aan dat u bekend bent met de resolutie die nu voorligt. Ik wil uw aandacht vestigen op paragraaf 9, waarin staat dat het Parlement “van mening [is] dat de leden van het Europees Parlement die deel uitmaken van de EG-delegatie, een wezenlijke bijdrage kunnen leveren en (…) er daarom van uit [gaat] dat zij toegelaten worden tot de coördinatiebijeenkomsten van de EU in Punta del Este, waarbij hun ten minste de status van waarnemer, al dan niet met spreekrecht, wordt toegekend”. Hier zou ik willen zeggen dat ik al heel tevreden zou zijn met de status van waarnemer zonder spreekrecht. Mijnheer de commissaris, ik zeg dit ongeacht een eventueel precedent en zonder verwijzing naar interinstitutionele overeenkomsten, want ik wil de aandacht vestigen op het feit dat u, commissaris, slechts een paar weken na uw aanstelling, op de Conferentie van de Partijen bij het Klimaatverdrag te Buenos Aires, COP 10, belangrijke stappen hebt genomen in de richting van een grotere betrokkenheid van de leden van het Europees Parlement, door aan hen zowel voor als na de diverse besprekingen volledig verslag uit te brengen. U hebt zelfs ons advies gevraagd over verschillende onderwerpen. Dit wordt door ons allen, ongeacht de fractie in dit Parlement waartoe wij behoren, ten zeerste gewaardeerd. Ik weet dat u in Punta del Este niet bij ons kunt zijn, maar ik wil u verzoeken de mensen die u daar zullen vertegenwoordigen op het hart te drukken dat u wilt dat het precedent dat u afgelopen december hebt geschapen wordt voortgezet.</p>
      <p sl="en">Wij zouden echter nog een stap verder willen gaan, want wij streven naar de status van waarnemer en dat is dan ook ons verzoek. Het heeft weinig zin om leden van het Parlement naar de andere kant van de wereld te sturen als lid van een gezamenlijke delegatie van de Commissie, de Raad en het Parlement, een communautaire delegatie dus, wanneer een derde van deze delegatie buiten de deur wordt gehouden en pas na afloop van de besprekingen van de belangrijkste zaken op de hoogte wordt gebracht. Laten wij deze zaak echter stap voor stap benaderen, en laten wij in ieder geval streven naar de status van waarnemer op de coördinatievergaderingen en op de vergaderingen waar het echte werk wordt gedaan, en uiteraard naar deelname aan iedere persconferentie en persvoorlichtingsbijeenkomst waarmee de week wordt afgesloten. Het is de eerste COP – daarvan ben ik mij bewust – en misschien hebben we minder te melden dan we wel zouden willen, omdat we immers alleen nog bezig zijn structuren en strategieën te ontwikkelen om dit zo belangrijke onderwerp aan te pakken.</p>
      <p sl="en">Dit zijn de punten die ik naar voren wilde brengen. Op dit late tijdstip heeft het geen zin om opnieuw te onderstrepen hoe belangrijk de taak is die het Verdrag van Stockholm moet vervullen.</p>
      <p sl="en">Tot besluit zou ik u, mijnheer de commissaris, willen vragen naar de doelstellingen en het tijdschema inzake de toevoeging van extra organische stoffen aan de lijst met POP's zoals vastgelegd in het kader van het Verdrag, over welke stoffen afgelopen augustus is gesproken. De Commissie heeft aanbevolen om zeven nieuwe stoffen aan de lijst toe te voegen die uiteindelijk moeten worden uitgebannen. Maar op de een of andere manier heeft het kunnen gebeuren dat dit aantal van zeven extra stoffen, in de loop van de herfst en na Kerstmis en Nieuwjaar, zodanig heeft kunnen dalen dat er op de dag dat de Raad zijn conclusies aannam, 10 maart, nog maar maximaal drie stoffen over waren. Van het nobele streven van zeven van afgelopen augustus zijn we nu dus teruggegaan naar maximaal drie, plus natuurlijk pentaBDE, het Noorse voorstel, wat het totaal op vier zou brengen. Maar maximaal drie kan een, twee of drie stoffen betekenen, of zelfs helemaal niets. Ik zou graag willen weten wat het standpunt van de Commissie in dezen is. De Europese Gemeenschap en de lidstaten wilden een uitgebreide lijst ter overweging opsturen, indien mogelijk nog vóór de eerste COP die volgende week plaatsvindt en in ieder geval op tijd om op de eerste bijeenkomst van het beoordelingscomité inzake POP’s de bespreking ervan mogelijk te maken. Gaat dit nog lukken vóór volgende week? Waarom is dit nog niet gebeurd? Wat is er gebeurd met de doelstellingen en de tijdschema's die toch duidelijk waren geschetst? Misschien kunt u, mijnheer de commissaris, mij vertellen wat er is gebeurd tussen 10 maart en nu? Het is nu eenmaal erg teleurstellend dat er van ons streven van zeven toe te voegen nieuwe stoffen van afgelopen zomer in dit stadium slechts een inzet voor maximaal drie is overgebleven. Het lijkt erop dat de urgentie en de ambitie waarvan aanvankelijk sprake was, zijn verdampt, en het is alsof het enthousiasme waarmee deze gepaard gingen als een leeglopende luchtballon aan het inzakken is.</p>
    </intervention>
    <intervention id="3-168" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. - Mijnheer de Voorzitter, ik ben het bijna geheel eens met hetgeen mevrouw Doyle zojuist zei, en ik wil duidelijk maken dat met de inwerkingtreding van het Verdrag van Stockholm geleidelijk aan twaalf van de gevaarlijkste stoffen ter wereld zullen worden verboden. Als wij willen dat dit verdrag aan onze verwachtingen voldoet, moeten wij er echter voor zorgen dat het goed wordt toegepast en een dynamiek ontwikkelt die het mogelijk maakt er mettertijd andere stoffen in onder te brengen. Tijdens de conferentie van de partijen zal over een groot aantal van de belangrijke vraagstukken worden gesproken en besloten. Dan zullen ook de fundamenten worden gelegd voor de toekomstige ontwikkeling van het verdrag. Het algemene doel is ervoor te zorgen dat met de besluiten van de eerste conferentie van de partijen een doeltreffende toepassing en een verdere ontwikkeling van het verdrag mogelijk worden.</p>
      <p sl="el">Om succes te kunnen boeken, moet natuurlijk eerst de onderzoekscommissie voor persistente organische verontreinigende stoffen worden ingesteld, opdat een begin kan worden gemaakt met de behandeling van de nieuwe voorstellen voor toevoeging van andere organische verontreinigende stoffen aan de lijst. De Commissie heeft reeds andere stoffen aangegeven; zoals mevrouw Doyle zei, zijn dat er slechts drie, en voor zover ik weet is dat aantal niet meer veranderd. Hoe dan ook, het debat over het tijdschema en de procedure voor het indienen van voorstellen wordt voortgezet, en ik geloof en hoop dat de Europese Unie tijdens de eerste conferentie van de partijen met goede voorstellen zal komen.</p>
      <p sl="el">Het tweede, zeer belangrijke vraagstuk is dat er meer vooruitgang moet worden geboekt bij de geleidelijke terugdringing van het gebruik en het vrijkomen in het milieu van de twaalf persistente organische verontreinigende stoffen die op de vigerende lijst staan, met name DDT, waarvan u terecht zei dat deze stof ondanks alles onontbeerlijk blijft in de strijd tegen malaria in bepaalde ontwikkelingslanden. De eerste conferentie van de partijen moet er echter voor zorgen dat de afhankelijkheid van DDT geleidelijk kan worden beperkt, bijvoorbeeld via de bevordering van onderzoek naar alternatieve middelen en het verlenen van technische en financiële bijstand. Tijdens deze eerste conferentie moet eveneens de aanzet worden gegeven tot verdere maatregelen gericht op, enerzijds, beperking van de risico’s in verband met het gebruik en de beschikbaarheid van PCB’s en, anderzijds, vermindering en preventie van het vrijkomen in het milieu van organische verontreinigende stoffen die als bijproducten ontstaan, met name chloorhoudende dioxinen en furanen.</p>
      <p sl="el">Het derde fundamentele doel is dat tijdens de eerste conferentie van de partijen de laatste hand kan worden gelegd aan het institutionele kader dat noodzakelijk is voor de praktische toepassing van het verdrag. Er moet met name essentiële vooruitgang worden geboekt bij de ontwikkeling van geschikte mechanismen en procedures voor de naleving. Wat paragraaf 9 van de resolutie betreft, is het mijns inziens de plicht van de Commissie ervoor te zorgen dat in dergelijke delegaties ook leden van het Europees Parlement zitting hebben. Ik kan u verzekeren, op basis van de twee ervaringen die ik heb gehad - eerst in Buenos Aires, en vorige week in New York, tijdens de conferentie over duurzame ontwikkeling, waaraan ook leden van het Parlement hebben deelgenomen -, dat wij uitstekend samenwerken, dat wij niet alleen van gedachten wisselen maar ook luisteren naar elkanders meningen en vooral ook politieke oordelen over bepaalde kwesties en dat wij elkaar met raad en daad bijstaan, en op die manier slagen wij erin verder te komen met de vraagstukken waarvoor wij ons tijdens dergelijke conferenties inzetten. Tegelijkertijd zijn wij, de drie instellingen tezamen, erin geslaagd de buitenwereld een goed, eensgezind beeld van de Europese Unie te geven. Daarvoor hebben wij met name gebruik gemaakt van de persconferenties, waar wij onze meningen gezamenlijk en eensgezind naar voren hebben gebracht. Op die manier hebben wij het imago van de Europese Unie verbeterd. Wij hebben met andere woorden zowel op inhoudelijk gebied als op het gebied van communicatie resultaten weten te boeken. Daarom is mijns inziens de deelneming van leden van het Europees Parlement onontbeerlijk en ook heel erg nuttig. Ik zal dit mijn collega’s in de Europese Commissie dan ook van harte aanbevelen.</p>
    </intervention>
    <intervention id="3-169" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de PSE-Fractie. - Mijnheer de Voorzitter, mijnheer de commissaris, beste collega’s, over de gehele wereld begint men langzaamaan belangstelling te krijgen voor de nieuwe problemen. Een gezond milieu is geen luxe – het is een voorwaarde voor duurzame ontwikkeling en moet dus een beleidsprioriteit zijn. De regeerders – sommige regeerders meer dan andere – beginnen nu te begrijpen dat de wereld is veranderd en dat het beleid gewijzigd moet worden. Bij iedereen dringt het besef door dat aanslagen op het milieu een bedreiging vormen voor de toekomst van deze generatie en die van volgende generaties en dat de kwaliteit van het leven van de mensen op deze wijze onherroepelijk achteruitgaat. We maken ons terecht zorgen over het milieu en onze gezondheid. Vroeger waren we onwetend en nu zijn we laks, en daar zullen we een hoge prijs voor betalen: in ecologische en financiële zin, maar ook in termen van mensenlevens. We moeten de toegebrachte schade herstellen, maar ook – en vooral – meer schade voorkomen.</p>
      <p sl="pt">De chemische industrie produceert tegenwoordig meer dan duizend verbindingen. Een aantal daarvan is persistent, dat wil zeggen: ze worden in het milieu maar heel langzaam afgebroken. Sommige stoffen zijn bioaccumulatief: ze zijn giftig en hopen zich op in organisch weefsel. Binnen deze categorie zijn vooral de persistente organische verontreinigende stoffen (POP’s) heel gevaarlijk. Ze kunnen een hele reeks gezondheidsproblemen veroorzaken, met name kanker, endometriose, cognitieve stoornissen en leerproblemen. Persistente organische verontreinigende stoffen kunnen ook reproductieve aandoeningen en hormoonstoornissen veroorzaken. Aangezien ze persistent zijn, worden ze van de ene generatie op de andere doorgegeven. Ze bevinden zich in het voedsel dat we eten, de lucht die we inademen en het water dat we drinken. Persistente organische verontreinigende stoffen zijn ook bioaccumulatief: ze hopen zich op in het milieu en in levende organismen. Daarom hebben POP’s zich overal kunnen verspreiden. Je kunt ze dan ook aantreffen in de meest verafgelegen gebieden – in pinguïns op de Zuidpool en in ijsberen op de Noordpool. Het heeft geen zin om – bijvoorbeeld – de productie van Mirex in Brazilië stop te zetten als Argentinië de productie voortzet; en zo bereikt de Europese Unie met een verbod op DDT weinig als China gewoon doorgaat met het produceren en gebruiken van dit middel. Ik wijs er daarom met nadruk op dat we onze inspanningen over de gehele wereld moeten coördineren. En het is ook van belang er even bij stil te staan dat veel van deze stoffen vijftig jaar geleden nog niet bestonden.</p>
      <p sl="pt">In 1995 zijn onderhandelingen van start gegaan om het gebruik, de productie en het vrijkomen van POP’s in het milieu aan banden te leggen. Er zijn toen twaalf vervuilende stoffen geïdentificeerd. Het Verdrag van Stockholm van 2001 bevat een hele reeks doelstellingen en maatregelen gericht op een beter beheer van persistente organische verontreinigende stoffen en het uit het milieu verwijderen van deze verbindingen. Het verdrag bevat ook bepalingen voor het bevorderen van schonere technologieën. Gelet op het bepaalde in het Verdrag van Stockholm, dat, zoals ik al heb gezegd, in 2001 tot stand is gekomen, en de doelstellingen en de agenda van de eerste conferentie van de aangesloten partijen die van 2 tot 6 mei 2005 in Uruguay zal plaatsvinden, is het gerechtvaardigd dat we de Commissie vragen wat haar doelstellingen zijn voor deze conferentie. Ik wil ook vragen welke resultaten men verwacht te bereiken en hoe ver men denkt te kunnen gaan. En omdat alles geld kost, mijnheer de commissaris, zou ik ook graag willen weten welke financiële middelen beschikbaar gesteld zullen worden om de armste landen te helpen persistente organische verontreinigende stoffen uit te bannen.</p>
      <p sl="pt">Ik ga niet naar Punta del Este en zal niet aan de conferentie deelnemen. Ik wil me echter aansluiten bij hetgeen mevrouw Doyle heeft gezegd over de vertegenwoordiging van het Europees Parlement. Ook ik geloof dat het Parlement de status van waarnemer behoort te krijgen. Het is niet juist als de gekozen leden van het Europees Parlement niet aan alle initiatieven, alle conferenties en alle vergaderingen kunnen deelnemen.</p>
    </intervention>
    <intervention id="3-170" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie . Mijnheer de Voorzitter, wij zouden natuurlijk financiering in het kader van de millenniumdoelstellingen voor ontwikkeling kunnen stimuleren, met alle mogelijkheden van dien.</p>
      <p sl="en">Inzake POP's was het voorstel van de Commissie ambitieus, maar de Raad heeft dit tot dusverre nog niet goedgekeurd. Wij wilden een besluit van de Raad uit hoofde van artikel 300 van het Verdrag, dat wil zeggen op basis van een gekwalificeerde meerderheid. Het povere resultaat van de conclusies van de Raad van 10 maart is te wijten aan het feit dat deze conclusies volgens een andere methode tot stand zijn gekomen, namelijk met eenparigheid van stemmen. De Commissie betreurt deze aanpak. Het zal echter een langdurig proces worden. Er moet rekening worden gehouden met politieke, economische en sociale overwegingen, maar wij zullen onze argumentatie voortzetten.</p>
    </intervention>
    <intervention id="3-171" speaker_id="4470" name="Luigi COCILOVO" is_mep="True" mode="spoken" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="nl">Tot besluit van het debat deel ik mee dat ik overeenkomstig artikel 108, lid 5 van het Reglement een ontwerpresolutie heb ontvangen.</p>
      <p sl="nl">De stemming vindt morgen om 11.00 uur plaats.</p>
    </intervention>
  </section>
  <section id="creitem16" title="Agenda van de volgende vergadering: zie notulen"/>
  <section id="creitem17" title="Sluiting van de vergadering"/>
</text>
